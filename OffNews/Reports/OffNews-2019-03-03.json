{"url": "https://offnews.bg/medii/pochina-majstorat-na-fotografiata-i-nositel-na-pulitcar-ianis-berakis-698680.html", "text": "Янис Беракис, един от най-награждаваните и уважавани фотографи на \"Ройтерс\", почина на 2 март в Атина на 58 г. след продължителна битка с рака.Роденият в Атина през 1960 г. гръцки фоторепортер отразява много от най-опасните събития по света, включително конфликтите в Афганистан и Чечения, опустошителното земетресение в Кашмир и египетските бунтове, надигнали се през 2011 година. Оцелява на косъм при атентата срещу конвой в Сиера Леоне, оглавява екипа, спечелил най-престижната награда за журналистика - \"Пулицър\" - в категорията ѝ за новинарска фотография през 2016 г. за кадрите, запечатали бежанската криза.\"Снимките му са образци, произведения на изкуството, но неговата способност да съчувства и съпреживява го превърнаха във велик журналист\", казва главният редактор за САЩ на световната новинарска агенцията Дина Кирякиду Контини.\"Моята мисия е да ви разкажа историята, а след това вие решете какво да направите с нея\", казва Беракис. \"Моята мисия е да направя така, че никой да не може да каже: \"Не знаех\".", "date": "2019.03.03", "title": "Почина майсторът на фотографията и носител на Пулицър Янис Беракис"}
{"url": "https://offnews.bg/obshtestvo/miriani-nahluha-s-protestni-vikove-v-tcarkva-sled-smiana-na-sveshtenik-698692.html", "text": "Повече от 50 жители на Перник нахлуха тази сутрин в църква по време на богослужение с викове \"Недостоен\" и \"Мафия\". Те започнаха да блъскат и дърпат свещеници, а причината - смяна на свещеник, с която те не са съгласни, предадоха местни медии и БНТ.Скандалът избухва заради назначаването на архиерейски наместник - най-високата длъжност в Православната църква.Отец Петър е назначен от неврокопския митрополит Серафим на мястото на 75-годишния свещеник Ангел Кочев.Видео на сайта petrich-news.com показва хора, които крещят в лицето на игумена на Роженския манастир Епифаний.В града тече подписка срещу смяната на отец Кочев с повече от 5000 имена.Според местния сайт случилото се е следствие на политическа намеса.", "date": "2019.03.03", "title": "Миряни нахлуха с протестни викове в църква след смяна на свещеник"}
{"url": "https://offnews.bg/futbol/levski-udari-slavia-s-3-0-navrah-3-mart-698689.html", "text": "Навръх българския празник 3 март Левски стигна до класическа победа с 3:0 над Славия в двубой от 24-ия кръг на Първа лига, игран на стадион \"Васил Левски\".Срещата започна с химна на България по случай 141-вата годишнина от подписването на Санстефанския мирен договор. Феновете на двата тима пък развяха множество трибагреници.\"Сините\" поведоха още в началото на мача, благодарение на Станислав Костов, който отбеляза 17-ия си гол в първенството, изравнявайки се по брой попадения с нападателя на Лудогорец Клаудиу Кешерю.Двубоят бе белязан и с няколко много спорни отсъждания на съдията Станислав Тодоров, който си затвори очите в 12-ата минута, когато Нуно Рейш повали в наказателното поле Цветелин Чунчуков. В края на първото полувреме 26-кратните шампиони увеличиха преднината си след гол на Жерсон Кабрал (40').През втората част Давиде Мариани (55') оформи класиката в срещата с гол-красавец, а малко след това Паулиньо не успя да направи резултата разгромен, след като изпусна дузпа.Така Левски вече е с актив от 51 точки в класирането, колкото има и ЦСКА. Двата отбора са на 4 пункта от лидера Лудогорец. Славия пък е на 8-ото място с 30 точки.", "date": "2019.03.03", "title": "Левски удари Славия с 3:0 навръх 3 март"}
{"url": "https://offnews.bg/politika/prezidentat-svoboda-i-spravedlivost-nikoga-ne-se-davat-darom-vsiako-698685.html", "text": "Свобода и справедливост никога не се дават даром, а всяко поколение трябва самò да ги отстои, заяви президентът Румен Радев в словото си по време на тържествената заря-проверка на площад \"Народно събрание\" по повод националния празник на България Трети март.Ето и цялото му слово:", "date": "2019.03.03", "title": "Президентът: Свобода и справедливост никога не се дават даром. Всяко поколение трябва самò да ги отстои"}
{"url": "https://offnews.bg/kultura/aleksandar-morfov-da-zhivee-balgaria-no-ne-tazi-na-lumpenite-i-bandi-698671.html", "text": "\"Да живее България\" продължава да звучи вътре в мен като вик за онази България, за която аз си мечтая, а не за тази на лумпените и бандитите, които превърнаха България в бедна и недемократична, страдаща държава. Това коментира пред Би Ти Ви режисьорът Александър Морфов по повод националния празник Трети март.Режисьорът на \"Хъшове\" иска България да бъде свободна \"от всички онези лумпени, които дерибействат вече 30 години... без чувство за срам и свян\".Морфов мечтае за България на Ботев, на Левски – възрожденската, за която мечтаеха всички хъшове. „Аз не знам дали сте избрали точния човек на този празник, защото от мен няма да чуете нищо добро за онова, което се случва в тази държава. От 30 години повтарям едно и също и не е имало правителство, срещу което да не съм се борил”, заяви Александър Морфов.“Дунавът на нашия народ е неговата кръчма, ресторантът, през който трябва да се мине, за да се спаси Левски и да се освободи България. Всичките ни мечти, възторзи, ентусиазъм, свършват с ентусиазма на третата чаша – след което се прибираме кротки и тихи да си легнем на топло и да се молим да не са ни чули какво си говорим.Объркан народ сме, съставен от много съставни части, през този кръстопът кой ли не е минал и не е оставил нещо – злощастна съдба, изпитания…”, коментира режисьорът.Какво означава да си свободен – да не си слуга на никого. Освен личната свобода, която никой не може да ти отнеме, според Морфов българите сме придобивали свободата като народ между 5 и 10 минути в някаква епоха.Запитан дали той се чувства самотен, отговори: „Да, чувствам се свободен, защото не изпълнявам ничии стремежи, ничии задачи. Може да съм омерзен, но съм свободен”. Морфов призна, че се е уморил. „Уморих се от личните си стремежи, а сам не можеш да промениш нищо, а никога няма да се обединим”.Запитан защо, дава отговор: „Уроците на историята са много показателни – кога успяхме да се обединим? 90-та, 1 милион митинг и бързо се разделиха на фракции да защитават своите низки интереси и страсти. Други спасители и пак да се изподерат и изпобият, и да грабят, макар нищо да не е останало, те пак намират какво да грабят и сега грабят чрез европейските програми”.„Май вече не съм хъш, май вече загубих надеждата, че ще минем Дунава и ще освободим тази държава от игото на алчността, на цинизма, на бруталността”, сподели режисьорът.„… на ден умират и десетки хиляди надежди. Заедно с надеждите донякъде умират и тези хора. И ние се превръщаме в държавата на живите мъртви. Защото човекът без надежда е почти мъртъв човек. Как живее човек без надежда? Отива, за да работи за едни мизерни пари, с които едвам-едвам да изхрани семейството си, да се превърне в жертва на хиляди измамници, за да събере пари за Коледа или да купи подарък на детето – какъв е тоя човек? Полужив!”, казва режисьорът.Той призна, че се е разделил с всички надежди по отношение на държавата, по отношение на нейното развитие. „Тъжно ми е за обикновените хора – за средните хора, не ме интересуват онези 4-6%, които са високоинтелигентни, имат високи доходи. Интересуват ме останалите 94%!”.", "date": "2019.03.03", "title": "Александър Морфов: Да живее България, но не тази на лумпените и бандитите!"}
{"url": "https://offnews.bg/obshtestvo/stotitci-balgari-se-izkachiha-na-vrah-shipka-698670.html", "text": "Въпреки лошото време и снега, и тази година стотици се изкачиха на историческия връх Шипка, за да отдадат почит на всички онези, които са дали живота си за Освобождението на България, съобщава БНТ.Защото безспорно шипченските боеве за изключително важни за изхода на Руско-турската освободителна война. Затова и бащи днес носеха деца на раменете си, млади хора развяваха лика на Левски, издигнаха и лозунга \"Свобода или смърт\".Но може би най-емоционалният момент беше, когато цялото това множество, хората с българските трикольори, запяха химна на БългарияКулминацията на честванията ще е с поднасяне на венци и цветя пред паметника на Шипка.Правото на самостоятелно съществуване на нашата страна идва след дълги битки и невероятна саможертва на българските опълченци и руските, румънските и финландските войници.Едно от най-емоционалните места, превърнало се в символ на Свободата и заредено с много патриотизъм на 3-ти март, е историческият връх Шипка - мястото, където е водена най-епичната битка на опълченците срещу турската армия. Всяка година на 3-ти март стотици българи изкачват върха, за да се поклонят пред подвига на героите.", "date": "2019.03.03", "title": "Стотици българи се изкачиха на връх Шипка"}
{"url": "https://offnews.bg/zimni/sas-ski-tantci-i-gajdi-se-pochete-natcionalnia-praznik-v-pamporovo-698672.html", "text": "Над 400 скиори, сноубордисти и ентусиасти в народни носии се спуснаха заедно от връх Снежанка по случай 141-тата годишнина от Освобождението на България.Масовката се провежда за трета поредна година на 3 март. Тя започна от връх Снежанка, мина по писта № 6 и завърши на плаца \"Студенец\". Там, под звуците на родопски каба гайди, всички се хванаха и заиграха местни хора.Начело на шествието бе българското знаме с размери 6 на 4 метра. Дългогодишни ски инструктори твърдят, че дори на откриване на сезона през годините не е имало толкова много хора накуп на пистите.Организаторите бяха осигурили безплатни лифтове, които да качат патриотичните скиори за символичното спускане. Някои дори се опитаха да играят хора със ски на краката си.", "date": "2019.03.03", "title": "Със ски, танци и гайди се почете националния празник в Пампорово"}
{"url": "https://offnews.bg/sviat/zaloviha-vtoria-naj-izdirvan-italianski-mafiot-698674.html", "text": "Италианската полиция е арестувала в Неапол главатар на неаполитанската мафия. Става дума за Марко ди Лауро, четвъртия син на боса Паоло ди Лауро и последният останал на свобода, предаде Франс прес.38-годишнияг Марко ди Лауро не се е съпротивлявал при ареста.От 2006 г. за него има издадена европейска заповед за арест. Той бе втори в списъка с най-издирвани престъпници в Италия след сицилианския мафиот Матео Месина Денаро.Италианският министър на вътрешните работи Матео Салвини приветства успеха на операцията. За \"нито минута покой за престъпниците\", призова той.", "date": "2019.03.03", "title": "Заловиха втория най-издирван италиански мафиот"}
{"url": "https://offnews.bg/politika/ninova-da-othvarlim-strahovete-i-zavisimostite-da-badem-svobodni-698673.html", "text": "Да отхвърлим страховете и зависимостите и да бъдем свободни хора, призова лидерът на БСП Корнелия Нинова в поздравителен адрес по повод Трети март.\"Шипка ни събра млади и стари, българи от цялата страна. Заедно, без различия стоим пред най-високия връх на българското достойнство. Тук човек се чувства малка частица от нещо голямо и цяло, от народ, който уважава историята и обича Родината си. Нека отдадем почит към българските и руските герои, към всички, дали живота си в Руско-турската Освободителна война. Те се саможертваха не за власт и пари, а за най-скъпото, което има човек - свободата. Днес, най-голямата признателност към техния подвиг ще бъде да сме смели, да отхвърлим страховете и зависимостите, и да бъдем свободни хора.Честит празник, българи\", се казва в него.", "date": "2019.03.03", "title": "Нинова: Да отхвърлим страховете и зависимостите, да бъдем свободни!"}
{"url": "https://offnews.bg/zimni/dominik-paris-zapisa-vtora-pobeda-v-kvitfiel-video-698678.html", "text": "Доминик Парис спечели и втория старт за Световната купа в норвежкия зимен център Квитфиел. Италианецът триумфира в супергигантския слалом, след като вчера записа успех в спускането в същия курорт.Парис спря хронометрите с време 1:29:20 минута и записа пета победа за сезона и 14-а в кариерата си. Втори на 0,43 сек зад него остана световният шампион в спускането от Оре 2019 Шетил Йенсруд от Норвегия, а трети на 0,60 сек е първенеца на планетата в спускането от Санкт Мориц 2017 Беат Фойц (Швейцария).След успеха днес 29-годишният италианец излезе начело в класирането за малкия кристален глобус в супергигантския слалом с 330 точки. Втори е австриецът Винсент Крихмайер с 286 точки, а трети е Александър Аамод Килде (Норвегия) с 267 точки.Последният супергигантския слалом е на финалите за сезона в Солдеу (Андора) на 14 март. Ако Крихмайер спечели, Парис ще се нуждае от място в топ 3, за да спечели трофея.В генералното класиране за СК за сезона Марсел Хиршер остава лидер с 1408 точки, следван от Пентюро с 918 точки и Хенрик Кристоферсен с 808 точки. Българинът Алберт Попов е 59-и с 95 точки.", "date": "2019.03.03", "title": "Доминик Парис записа втора победа в Квитфиел (видео)"}
{"url": "https://offnews.bg/futbol/ventci-stefanov-besnee-direktivata-e-iasna-na-kolene-pred-levski-698693.html", "text": "Собственикът на Славия Венцеслав Стефанов остана много разочарован след загубата от Левски (0:3). Босът на \"белите\" смята, че главният виновник за поражението е бил съдията Станислав Тодоров.Двубоят бе белязан с няколко много спорни отсъждания на рефера. Стефанов е на мнение, че в българския футбол има нова директива, която е свързана с това да се помага по какъвто и да е начин на \"синия\" клуб.\"Искам да честитя на българите освобождението от османското иго. Ние българите имаме навика да се навеждаме винаги към по-силния. Едно нещо не мога да си обясня. Как могат да дойдат тези хора и по такъв брутален начин да се подиграват с футболистите. Вие също гледахте мача, видяхте дузпата, видяхте отсъжданията през първото полувреме.Честитя победата на Левски, но искам да кажа на всички колеги, че ги кача това, което се случи със Славия. Директивата е ясна. Всички на колене, ако не застанат на колене, съдиите те приземяват. Не знам вие как видяхте мача, но имате очи и виждате. Хасан Чинчири даде директивата. Търсите под вола теле.Може ли от тъч да ти дадат засада, след като оставаш сам срещу вратаря. На почивката видях главния съдия и му казах, че това, което върши, е престъпление. За това ще бъде наказан. Не съм мълчал никога, няма да мълча и сега. Искахме обективно съдийство и който е по-добър, нека победи. Ние българите сме така.Едно време Левски са го водили две заптиета и не се е намерило един българин да го освободи. Мога да съм недоволен от съдийството. Каква жалба, какви пет лева. Няма шанс.Подаваш жалбата, разглеждат я и казват: \"Да, има грешки съдията. Ще го спрем два мача\". Стараем се с нашите деца да правим нещо. Въпреки резултата Загорчич пусна двама, които са на по 17 години. Ние ще продължаваме по този път\", каза Стефанов.", "date": "2019.03.03", "title": "Венци Стефанов беснее: Директивата е ясна, на колене пред Левски"}
{"url": "https://offnews.bg/sviat/otkriha-99-karatov-diamant-v-rusia-698684.html", "text": "Диамант с тегло 98.8 карата е бил открит на 17 февруари в мина в Якутия, Североизточен Сибир, от руската компания \"Алроса\" - световен лидер в добива на диаманти, съобщи пресслужбата ѝ.Брилянтът е с формата на осмостен.Открит е в мината „Заполярная“, която е част от диамантеното находище Веркне-Миское.Макар и с леки примеси, необработеният камък е почти прозрачен с лек видим жълт оттенък.Предишният голям диамант с тегло 51,49 карата бе открит в мината миналата година, малко след пускането в експлоатация на съоръжението.Компанията смята да инвестира 60 милиарда рубли ($910 млн.) в проекта до 2042 г.Според експертите запасите на находището са достатъчни за поне още 20 години. Очаква се там да се добиват около 1,8 милиона карата диаманти годишно, допълва БНТ.", "date": "2019.03.03", "title": "Откриха 99-каратов диамант в Русия"}
{"url": "https://offnews.bg/leka-atletika/balgarka-e-novata-evropejska-shampionka-v-tlaskaneto-na-giule-v-zala-698676.html", "text": "Радослава Мавродиева е новата европейска шампионка в тласкането на гюле в зала. Българката спечели титлата в Глазгоу с 19,12 метра, като победи само с 1 см голямата фаворитка за титлата Кристина Шваниц от Германия.Бронзовото отличие заслужи двукратната европейска шампионка в зала Анита Мартон (Унгария) с 19.00 метра.  За Мавродиева това е лично постижение за сезона, като подобри с 3 см предишния си върхов резултат. Успехът й идва навръх националния празник 3 март. Златният й медал пък е 28-и за България от европейски първенства в зала и първи от 2005 година насам, когато спринтьорката Ивет Лалова триумфира с титлата на 200 метра.Българката започна с 18.74 метра и поведе класирането, след това последваха опити от 18.49 м и 18.60 м. Междувременно Шваниц поведе с опит от 19.11 м, а Мартон постигна 19.00 м и измести българката от втората позиция.Българката нанесе удяра си с в края. Първо тя си върна върна втоата позиция с 19.01 м в четвърти опит, а в петия излезе и начело с 19.12 м. В последния си шести опит, когато вече нямаше кой да я измести от първото място, Мавродиева постигна нов силен резултат от 18.96 м, след което направи почетна обиколка на пистата с българския трибагреник. Националката ни вече има пълен комплект медали от европейски шампионати в зала след бронза през 2015 и сребро в Белград преди две години.", "date": "2019.03.03", "title": "Българка е новата европейска шампионка в тласкането на гюле в зала"}
{"url": "https://offnews.bg/futbol/etar-se-spana-v-bistritca-i-se-otdalechi-ot-parvata-shestitca-698675.html", "text": "Витоша Бистрица и Етър Велико Търново завършиха наравно 1:1 в двубой от 24-ия кръг в Първа лига. Двата отбора се появиха на терена със специални тениски с трибагреника по повод националния празник на България - 3 март. Преди началото на сблъсъка прозвуча и българският химн.\"Тигрите\" поведоха в резултата след точно изпълнена дузпа в 25-ата минута. При центриране от корнер вратарят Христо Иванов не се намеси добре и изпусна топката, след което се хвърли да поправи грешката си, но повали на земята Георги Купенов. Кристиян Кочилов бе точен от бялата точка и бистричани поведоха в резултата.В 66-ата минута гостите стигнаха до равенството. Георги Сърмов подаде към Иван Стоянов, който центрира в наказателното поле към Флорент Боджадж. Нападателят от близка дистанция заби своя пети гол от началото на сезона в елита.Така Витоша събра 22 точки в актива си на 11-ото място в класирането. Етър е седми с 37, на три пункта от Топ 6.", "date": "2019.03.03", "title": "Етър се спъна в Бистрица и се отдалечи от първата шестица"}
{"url": "https://offnews.bg/offtopic/germanski-chinovnitci-konfiskuvaha-domashno-kuche-i-go-prodadoha-v-eba-698677.html", "text": "Германски град си осигури челните заглавия в новините, като конфискува домашно куче заради неплатени данъци и го продаде в eBay, съобщава Би Би Си, като цитира германски медии.Случката е от Аахен. Общинските служители първоначално искали да приберат инвалидната количка на човека с увреждане - като най-скъпата вещ, която намерили в помещението. Но вместо на нея се спрели на женския мопс Еда.Речено - сторено. Взели кучето, но какво да правят с него? На един от чиновниците му хрумнала идея, която осъществил, без много-много да се замисли: пуснал Еда за продажба срещу цена €750. Кучето харесала Михаела Джордан - полицайка, която обаче заподозряла продавача: цената ѝ се сторила подозрително ниска и решила да се разкаже за това на местния вестник Ahlener Tageblatt, който всъщност пръв съобщи за необичайната продажба.Позвънила и на оставения за връзка номер към обявата и говорила със служител от администрацията на Аахен, който обяснил, че кучето било конфискувано, защото собственикът му дължал на града пари, включително неплатени такси за притежание на куче. Кучето е здраво, научила полицайката, която в крайна сметка се съгласила да го купи.След това обаче установила, че Еда има здравословни проблеми, за които никой не я е предупредил. От смяната на собствениците през декември кучето е минало през четири операции на очите, включително една по спешност по Рождество.", "date": "2019.03.03", "title": "Германски чиновници конфискуваха домашно куче и го продадоха в eBay"}
{"url": "https://offnews.bg/sviat/britanskata-bulka-na-boetc-ot-isliamska-darzhava-poiskala-da-zhivee-v-698681.html", "text": "След като родината ѝ Великобритания я отхвърли заради присъединяването ѝ към \"Ислямска държава\", Шамима Бегум заяви, че иска да се върне в Холандия със съпруга си.Бегум избяга от Великобритания на 15 г., през 2015 г., за да се присъедини към групировката. Омъжи се за приел исляма холандец. Оттогава досега е родила три деца, две от които са починали. За да спаси третото - момченце - тя поиска да се върне във Великобритания, но това ѝ бе отказано, а гражданството ѝ - отнето.Яго Ридейк и Шамима Бегум се женят няколко дни, след като тя стъпва на територията, владяна от \"Ислямска държава\". Пред Би Би Си той признава, че е воювал за групировката, но сега искал да се върне у дома със съпругата си и новородения им син.27-годишния Ридейк е задържан в кюрдски център за задържане в Североизточна Сирия. Ако се върне в Холандия, го грозят 6 г. затвор за присъединяване към терористична организация.В интервю за BBC той казва, че е отхвърлил ИД и се е опитал да напусне групировката. Той бил затворен в Ракка и измъчван, след като екстремистите го обвинили, че е холандски шпионин.Описвайки живота под контрола на ИД, Ридейк казва, че е участвал в убиването с камъни на жена за \"блудство\", че е видял купчина тела на мъртви хора в града и че загубил дъщеря си от недохранване.Той не намира за нередно да се ожени за 15-годишно момиче - това било \"нейният избор\". Срещнал ученичката от Източен Лондон в женския център в Ракка. Не бил заинтересован от нея - била твърде млада. \"Когато мой приятел дойде и каза, че има момиче, което иска да се омъжи, не бях толкова заинтригуван заради възрастта ѝ, но приех предложението по-късно.\"Той настоява, че \"това беше нейният собствен избор. Тя поиска да ѝ се намери партньор и аз бях поканен\".Все пак мъжът казва, че \"тя беше много млада, може би би било по-добре за нея да изчака малко, но тя не го направи, избра да се омъжи и аз избрах да се оженя за нея\".", "date": "2019.03.03", "title": "Британската булка на боец от Ислямска държава поискала да живее в Холандия"}
{"url": "https://offnews.bg/obshtestvo/vitceprezidentat-jotova-3-mart-obediniava-balgarite-v-tcial-sviat-698657.html", "text": "Да прочетем днес посланията за свобода и мир, които ни изпраща паметната дата на Освобождението на България, призова Илияна Йотова от българското училище в Лос Анджелис„Денят на освобождението обединява българите от цял свят. Днес всички, независимо в коя част на света се намираме, сме си подали ръце едни към други.“ С тези думи вицепрезидентът Илияна Йотова приветства българите в Лос Анджелис, където присъства на тържественото отбелязване на Националния празник на България в Българското училище „Св. св. Кирил и Методий“.„Паметната дата, когато преди 141 години българският народ позна свободата, постави печата на историята върху съдбата на целия български народ и върху индивидуалната съдба на всеки от нас“, заяви Илияна Йотова.Вицепрезидентът изтъкна, че 3 март възкреси от робската тъма една от най-старите държави в Европа и отново я постави на европейската и световната карта, върна величието на българския народ, който с мъжество, енергия, идеализъм и постоянство се изправи срещу поробителя и извоюва свободата си.Като недостойни определи Илияна Йотова опитите за пренаписване на историята. „България не получи даром свободата си. Свободата е дело на българите. Без Българското възраждане, българската интелектуална мисъл, голямата роля на Българската православна църква, без национално-освободителното движение нямаше как да се случи Руско-турската освободителна война, нямаше да се случи свободата преди 141 години“, заяви Илияна Йотова. „Днес прекланяме глави пред българите и хилядите воини на други народи, които вървяха редом с българския по пътя към свободата“, подчерта вицепрезидентът.„Трябва да прочетем посланията за свобода и мир, които ни изпраща 3 март. Да сме преди всичко свободни вътре в себе си! Заедно да работим за България – такава, каквато ни я завещаха славните ни герои“, призова Илияна Йотова.„Силният български дух властва днес в тази зала – от най-малките до най-големите в българската общност“, заяви вицепрезидентът. Илияна Йотова определи училище „Св. св. Кирил и Методий“ като мощен духовен център, който не само съхранява българския дух, но и го развива.„Няма ние и вие, вие не сте другите българи. Ние сме един народ. Днес най-важното, което искаме всички, е единение на българския народ, на българската нация. В глобалния свят наша задача е да запазим своята национална идентичност независимо от индивидуалната ни съдба, да възпитаме децата си в самочувствие, че са българи“, изтъкна вицепрезидентът. Илияна Йотова посочи, че най-големият белег на тази идентичност е езикът. „Съхранението и разпространението на българския език трябва да бъде мисия на всички ни – българите в България и българите в чужбина“, заяви вицепрезидентът. По време на тържеството учениците пяха и рецитираха стихове на български език.„В лицето на мен и президента Румен Радев имате хора, на които можете да разчитате, които винаги са насреща за помощ и съдействие, за да пребъде българският народ“, завърши приветствието си Илияна Йотова.Вицепрезидентът подари на училището икона на Светите братя Кирил и Методий и платно с фотография от Асен Великов, който запечатва с фотоапарата си народни празници и обичаи в различни части на България, както и сред българските исторически диаспори.", "date": "2019.03.03", "title": "Вицепрезидентът Йотова: 3 март обединява българите в цял свят"}
{"url": "https://offnews.bg/obshtestvo/kardzhali-3-mart-ep-15-kmet-pop-i-miuftia-na-kafe-pri-daskala-698679.html", "text": "Мажоретки, гвардейци, байраци, венци и цветя, власти и народ се стекоха днес пред Паметника на освободителите в Кърджали.От 15 години обаче официалните речи и концертната програма са последвани от традиционното сърбане на кафе в малкото бистро зад паметника. Там при Байрам Даскала на една маса сядат кметът Хасан Азис, отец Петър Гарена и мюфтията, взаимно се закичват с мартеници и разсъждават гласно за Трети март. От 2016 г. пък на въпросния ритуал действащият районен мюфтия Бейхан Ахмед бива заменян от бившия главен Фикри Сали.Така е, защото Ахмед избра да следва партия ДОСТ на Лютви Местан, което му донесе и алтернативно джамийско настоятелство. А Сали остана верен на ДПС. За този раздор никой от кафената троица не желае да говори, но се впуска в размисли за значението на празника и неизменно се задейства употребата на понятието „толерантност“. Това е кафето на толерантността и човечността, Кърджали е градът на толерантността и нека всички да видят, че ние тук живеем в разбирателство, независимо от различията ни, казва домакинът Байрам, бивш журналист и сега директор на училище. Мюсюлманският духовник Сали честити празника и уверява, че „ние тук пишем история всеки ден“.Тази година не отец Петър ще черпи с кафе, а „трябва местните турци“ да плащат сметката. „Защото, когато говорим за освобождението на България и вмъкнем там и Кърджали, действително и турците са освободени от османското робство. Когато руснаците идват, заварват тъжната картина на едно голо поле и съвсем малко къщички с уплашени турци, и подминават. Когато през 1912 г. идва българската войска, намира няколко турци, един албанец и един българомохамеданин. Мисля, че тук трябва да стърчи паметник на основателя на този град, митичен или не, Кърджи Али“, казва попът, известен със своята ексцентричност.И се аргументира защо: „Първото въстание срещу османците е в този район – българи, турци, мохамедани на един общ бунт срещу султана. Населението, стоварено тук от Мала Азия, от Коня, разбира, че е под общ гнет и въстава срещу султана. Български войводи, български чети, смесени с турци, всички воюват. За съжаление, като много други въстания, и това е неуспешно. Но когато султанските орди нахлуват, избиват до крак всеки турчин, всеки българин, всеки покръстен мохамеданин и докарват турци от гръцкия Ксанти, от Бурса и Измир, за да се блокира заселването на българи“, разказва православният отец.Султански указ забранявал турски и български крак да стъпват по тази земя, продължава той, не можело дори от прословутата чешма Айше молла да пият вода. Защото племето, бунтуващо се срещу султана, трябвало да бъде унищожено. И когато казваме, че тук е нямало българи, трябва да се знае, че е нямало и турци, подчертава отец Петър. Затова, според него, освобождението е знаково и за интернираното турско население от Мала Азия. „Този празник е общ, независимо на кого му харесва или не. Кърджи Али е наш герой. Но султанските войски превръщат гроба му в помийна яма, изтърбушват костите му. Фалшива е историята ни, а историците не искат да разберат, че това население винаги е било единно. И винаги сме били опасност – и за султана, и за следващите правителства, и за сегашните. На никого не му харесва ние да живеем заедно“, коментира свещеникът.Той не крие възмущението си от изявленията на „един тип, дошъл онзи ден“, /вероятно визира Цветан Цветанов от ГЕРБ/, който призовал за \"завземане на общините в Кърджалийско\", но отказва да го назове по име. „Ние още се делим на българи и турци, така не става. Били сме под един ярем и сега сме заедно. Така, че този празник си е наш и честит ви празник, и честити ви неосъществени мечти. В Кърджали става дума за дълбока човещина. Отвратително ми е на тези празници и по избори, всеки демонстрира принадлежност. И нямаме комплекси, политиците ни ги натикват“, заключава отец Петър.„Няма причина на този ден да не си пием кафето с попа и мюфтията при даскала. Никой тук няма основанието да не приема този празник като национален. В историята винаги може да се намери причина да се разделяме, но ние живеем днес, в настоящето. И това е кафето на нашето единение, то е знакът за нашето по-добро опознаване и осъзнаването на отговорностите. В историята на Кърджали няма случай на противопоставяне между етносите или религиите, напротив, различните хора винаги заедно са показвали отношението си към властите. Кармата на Кърджали е да казва и показва истината, независимо колко болезнена е тя“, коментира кметът Хасан Азис.Необходимото припомняне: районът на Кърджали е освободен от турците на 3 януари 1878 г., Санстефанският договор го оставя в границите на България, но Берлинският го праща в пределите на автономната област Източна Румелия. През 1886 г. обаче с акта от Топхане се оказва в санджак Гюмюрджина /днешният гръцки град Комотини/ под пряката власт на османския султан. Градът става компенсация за Съединението между Княжество България и Източна Румелия. Следващото си освобождение Кърджали дочаква на 21 октомври 1912 г. през Балканската война, когато е отвоюван от Хасковския отряд под командването на генерал Васил Делов. В памет на героите-освободители в центъра на града е издигнат паметник през 1939 г., а за откриването пристигат синът и съпругата на генерал Делов. Заложникът на геополитическите интереси сега е малък град с население под 45 000 души и е такъв заради изселванията на турците и икономическата миграция от последните години. По времето на Балканската война, когато Кърджали дочаква своето поредно освобождение и тръгва да догонва по развитие останалите български градове, християни и мюсюлмани взаимно са се бранили, а и не само тогава. Доказателства за общия им път изведе директорът на местния Държавен архив Вълчо Златилов в рамките на международната конференция по повод 100 години от Балканската война, състояла се през 2012 години в Кърджали. Всяка година на Трети март градът се стича пред паметника-костница на Освободителите от 1912 г.", "date": "2019.03.03", "title": "Кърджали, 3 март, еп.15: Кмет, поп и мюфтия на кафе при даскала"}
{"url": "https://offnews.bg/sviat/tramp-s-nov-lajtmotiv-zaplahata-ot-sotcializam-698688.html", "text": "Доналд Тръмп има нов лайтмотив: заплаха от социализъм. Това е основната тема в кампанията на президента в надпреварата му за нов мандат в Белия дом, представена в речна годишната Конференция за консервативно политическо действие в щата Мериленд. Той увери публиката си, че социалистическият уклон на демократите ще доведе до преизбирането му на президентския пост през 2020 г.Сред другите му опорни точки са имиграцията и търговските войни.Под \"социалистически уклон\" Тръмп разбира обещанията на Демократическата партия за безплатно здравеопазване и борба с климатичните промени.Доналд Тръмп преживя тежка седмица. Преговорите му за ядрено разоръжаване на Северна Корея се провалиха, а бившият му адвокат обясни в Конгреса, че президентът е мошеник и расист, напомня БНТ.\"Вярвам в американската мечта, а не в социалистическия кошмар!\", бе коментарът на президента за намеренията на демократите да наложат 70% данък на свръхбогатите, за да финансират преминаване към алтернативни енергийни източници и общодостъпно здравеопазване.Изказването съвпадна с първия митинг на Бърни Сандърс, който отново поведе битката за президентския поста и който се определя като \"демократичен социалист\".", "date": "2019.03.03", "title": "Тръмп с нов лайтмотив: заплахата от социализъм"}
{"url": "https://offnews.bg/leka-atletika/atlet-specheli-titla-napolovina-brasnat-698683.html", "text": "Италианската звезда в сектора за скок на височина Джанмарко Тамбери остана верен на себе си на европейското първенство в зала в Глазгоу.Той отново застана на старт с необичаен имидж, който е негова запазена марка. Тамбери беше обръснал половината си лице, докато на другата половина беше запазил брадата и мустака си.Неведнъж атлетът е заявявал, че този странен външен вид му носи късмет. В Глазгоу суеверието му намери поредното си потвърждение. Той спечели титлата с резултат 232 см.Със сребърен медал се окичиха двама скачачи - Константинос Баниотис от Гърция и украинецът Андрий Проценко. И двамата записаха по 226 см. Българинът Тихомир Иванов остана четвърти с 222 см.", "date": "2019.03.03", "title": "Атлет спечели титла наполовина бръснат"}
{"url": "https://offnews.bg/obshtestvo/iambol-otbeliaza-natcionalnia-praznik-3-mart-698661.html", "text": "С тържествено честване, организирано от община Ямбол, бе отбелязан 3 март, Националният празник на Република България. В церемонията по издигане на националния флаг участваха представителни части на Ямболския гарнизон.Благодарствен молебен отслужи Негово Високопреподобие архимандрит Димитрий.Честването продължи с тържествено шествие до мястото на поклонение пред паметта на героите - паметника на Георги Дражев и на загиналите във войните ямболци, където бяха поднесени венци и цветя на признателност.Отбелязването на 141-ата годишнина от Освобождението на България продължава в Културно-информационен център „Безистен“ с концерт „Български корени“ на Камерен оркестър „Дианополис“, от 11.30 часа.В 13:00 часа в Музея на бойната слава ще бъде представена лекция на тема „Опълченците от Ямболска област, участвали в Руско-турската война /1877-1878 г./ “", "date": "2019.03.03", "title": "Ямбол отбеляза националния празник - 3 март"}
{"url": "https://offnews.bg/obshtestvo/shestvie-s-300-metrovoto-balgarsko-zname-v-stara-zagora-shte-se-proved-698662.html", "text": "За пета поредна година на националния празник старозагорци и гости на града ще тръгнат по пътя на свободата с шествието, което ще отнесе 300-метровото българско знаме до мемориалния комплекс „Бранителите на Стара Загора”, съобщава БТВ.950 метра плат, пет жени и пет работни дни – така преди пет години в Стара Загора е ушито 300-метровото българско знаме.Оттогава досега на националния празник хиляди жители и гости на града съпровождат трикольора в 3-километрово шествие от центъра на града до мемориалния комплекс „Бранителите на Стара Загора”.Станка Гочева Вълчева е една от петте жени, съшили 300-метровия български флаг. Всички обаче я наричат Райна Княгиня, защото няма седмица, в която да не е ушила поне едно знаме.„Такова нещо до този момент не бяхме правили, толкова голямо знаме никога не се е шило”, категорична е Станка Вълчева.Признава, че не е било лесно – заради спецификата, по която се шие трикольорът.Всяка година, когато 300-метровото българско знаме събира хиляди около себе си в 3-километровия поход в Стара Загора, посветен на България и свободата, Станка Вълчева не сдържа емоцията си.„Когато видя това знаме в цялата му дължина, аз лично винаги заплаквам”, казва тя. За Станка българите трябва да са обединени не само на 3 март, а всеки ден – да не забравят, че са българи, да не напускат страната си, защото могат да успеят и тук.За желаещите да вземат участие в тържествения ритуал по поднасяне на венци и цветя пред Мемориален комплекс „Бранителите на Стара Загора\" Община Стара Загора осигурява безплатен транспорт.", "date": "2019.03.03", "title": "Шествие с 300-метровото българско знаме в Стара Загора ще се проведе за пета поредна година"}
{"url": "https://offnews.bg/bojni/kubrat-pulev-za-predstoiashtia-si-sapernik-veche-go-izkartih-vednazh-698659.html", "text": "Най-добрият ни боксьор и официален претендент за световната титла на Международната боксова федерация Кубрат Пулев няма търпение за мача си с румънеца Богдан Дину. Кобрата и Дину  ще излязат на ринга на 23 март в известната зала \"Хангара\" в Коста Меса, Калифорния.Поглед към статистика показва, че Пулев вече е побеждавал румънския си опонент. Българинът съобщи това след като с екипа му установили, че са се боксирали преди години при аматьорите.\"Помня, че бих един румънец тогава. Бих го хубаво, изкъртих го направо. Но не помня точно кой беше. Сега по статистиката установихме, че е бил точно този\", каза с усмивка Пулев при гостуването в студиото на bTV навръх Националния празник 3-ти март.\"Убеден съм, че ще го бия и сега. Смятам, че съм по-силен и по-остър в мисленето си. Трябва да го победя, няма как. Ще има и голяма българска публика, която ще ме подкрепя. Няма да ги изложа\", мотивирано заяви Кобрата.\"Ще направя необходимото, за да победя и да зарадвам хората. Искам да ги направя щастливи\", допълни Пулев.", "date": "2019.03.03", "title": "Кубрат Пулев за предстоящия си съперник: Вече го изкъртих веднъж"}
{"url": "https://offnews.bg/kultura/nim-predstavia-tcenni-predmeti-na-paraskevovia-rod-698565.html", "text": "По случай 3 март Националния исторически музей ще представи последното попълнение в своята експозиция, посветена на Българското възраждане и Освобождението на България – бюро, принадлежало на Иван Параскевов. Ценният предмет е дарен на НИМ от Павел и Симеон Мончеви – правнуци на Иван Параскевов. В историята имената на Иван Параскевов и на неговата дъщеря Стиляна се свързват със създаването на т.нар. Браилски трибагреник, известен още като Знамето на Стиляна Параскевова. По мнението на мнозинството изследователи, този флаг, изработен през пролетта на 1877 г., е първият, който съчетава цветовете бяло, зелено и червено в познатия ни днес ред и става прототип на българския трикольор.Идеята за създаването на Браилското знаме принадлежи на Иван Параскевов, който отделя необходимите за това парични средства, а самата изработка поверява на 14-годишната си дъщеря Стиляна. Флагът трябвало да бъде връчен на Българското опълчение в Освободителната руско-турска война, но още изначално е създаден не просто като военно знаме, а като национален символ, върху който гордо е изписано „България”.„Името на Иван Параскевов е почти непознато на широката публика. Говорейки за Браилското знаме обикновено споменаваме Стиляна Параскевова, но нейният баща има не по-малка заслуга за изработката на първообраза на националния ни флаг като идеен вдъхновител, човек изготвил проекта и осигурил необходимите средства. Дарявайки на НИМ личното работно бюро на Иван Параскевов, желаем да популяризираме историята на Браилското знаме и неговите създатели, която трябва да се знае и помни от всеки българин още от началното училище” – споделя Павел Мончев.На 3 март директорът на Националния исторически музей доц. д-р Бони Петрунова ще връчи на Павел и Симеон Мончеви дарителски грамоти. Посетителите ще могат да видят бюрото на Иван Параскевов и портрет на Стиляна Параскевова от художничката Мария Владимирова Рилска, които ще останат в постоянната експозиция на музея.", "date": "2019.03.03", "title": "НИМ представя ценни предмети на Параскевовия род"}
{"url": "https://offnews.bg/futbol/real-otnovo-niamal-kasmet-sreshtu-barselona-698663.html", "text": "Треньорът на Реал Мадрид Сантяго Солари прие философски загубата от Барселона (0:1) в среща от 26-ия кръг на испанската Ла Лига.Така разликата между двата отбора в битката за титлата стана цели 12 точки. През седмицата каталунците отново нанесоха поражение с 0:3 \"белите\" на \"Бернабеу\" за Купата на Испания.\"Получи се здрава битка, борихме се до последната минута, но отново загубихме. Поздравявам играчите си, показаха добър футбол, не се предадоха до края, но в крайна сметка не успяхме отново.Трябва да отбележа, че за пореден път не можахме да вкараме положенията си. В завършващата фаза бяхме разконцентрирани. Това е футболът, понякога нещата не се получават, нямахме шанс пред гола.Сега трябва да работим, за да подобрим играта си. Разликата с Барса вече е сериозна, но ние няма да се откажем до последно\", каза Солари.", "date": "2019.03.03", "title": "Реал отново нямал късмет срещу Барселона"}
{"url": "https://offnews.bg/obshtestvo/tceremonia-po-izdigane-na-natcionalnoto-zname-se-sastoia-v-sofia-po-po-698664.html", "text": "Тържествена церемония за издигане на националното знаме се състоя пред Паметника на Незнайния воин в София по случай 141 години от Освобождението на България.На честването присъстваха представители на властта и на висшето духовенство, начело с патриарх Неофит, както и стотици граждани.Началникът на отбраната ген. Андрей Боцев посрещна президентът и върховен главнокомандващ на Въоръжените сили Румен Радев на площада, който прие строя и поздрави гвардейците.Под звуците на българския химн тържествено беше издигнат националният трибагреник. Президентът положи венец на признателност пред Паметника на незнайния войн.По време на церемонията имаше и 20 артилерийски салюта.По-рано днес в патриаршеската катедрала \"Св.Александър Невски\" бе отслужена Архиерейска Света литургия за Националния празник на България и за църковния празник Неделя месопустна. След литургията патриарх Неофит отслужи и молебен за Националния празник.", "date": "2019.03.03", "title": "Церемония по издигане на националното знаме се състоя в София по повод Трети март (снимки)"}
{"url": "https://offnews.bg/tenis/nik-kirios-zavarshi-naj-dobrata-si-sedmitca-s-trofej-v-akapulko-698651.html", "text": "Рафаел Надал, Стан Вавринка, Джон Иснър, Александър Зверев - това бяха жертвите на австралиецът Ник Кириос по време на турнира от сериите ATP 500 в Акапулко, Мексико. Във финала той се справи със Зверев след 6:3, 6:4.В първият сет Кириос проби за 3:1, а Александър Зверев реагира доста бурно, чупейки ракетата си. Още в следващия гейм германецът имаше две възможности за пробив но ги пропиля, а при 4:2 изпусна и още един шанс. В крайна сметка Кириос спечели подаването си, а малко след това и сета с 6:3.Вторият сет започна блестящо за австралиеца, който проби още в първия гейм. Зверев, обаче веднага върна пробива. Това не притесни Кириос, който при 2:2 отново спечели подаването на съперника си, след като изоставаше с 40:0. Както в предишния сет Зверев пропусна две поредни точки за връщане на пробива и Кириос поведе с 4:2. До края, австралиецът не бе притеснен и затвори сета с 6:4, а с това и си осигури крайната победа в турнира.\"Това е страхотен турнир. Имам невероятни спомени тук. Публиката е уникална, както и всички замесени - децата, гонещи топките, доброволците, журналистите. Оценявам подкрепата. Със сигурност ще дойда догодина и всяка друга година, в която играя този спорт“, заяви щастливият победител.", "date": "2019.03.03", "title": "Ник Кириос завърши най-добрата си седмица с трофей в Акапулко"}
{"url": "https://offnews.bg/kultura/na-3-mart-natcionalniat-voennoistoricheski-muzej-predstavia-simvolite-698563.html", "text": "С Ден на отворени врати и специален показ на експонати – символ на извоюваната свобода, Националният военноисторически музей (НВИМ) ще отбележи 3 март. По традиция в празничния ден Музеят ще работи от 10 до 17 часа с вход свободен за постоянната хронологична и външната експозиция, както и за временните си изложби.Само в този ден посетителите ще се докоснат до емблематични вещи на Опълчението и доброволческите чети, участвали в Руско-турската война, които символизират устрема на народа за извоюване на свободата си. Сред артефактите, пренесли през годините спомена за себеотдадеността на предците ни, са сабята на Жельо войвода, на която със златни букви е изписано „Българино, братко мой, ти от турчин се не бой, вземи сабля, върви на бой“, пушката на Ильо войвода, който на 72 години се включва в Руско-турската война със своя чета, мушкетонът на Панайот Хитов и други. Споменът за кръвопролитните боеве при Стара Загора ще бъде пресъздаден с оригиналната пика на Самарското знаме, която в боя е огъната под напора на мъртвото тяло на подполк. Калитин.Свободата през призмата на почитта и благодарността към всички, чиито усилия и саможертва водят до успешния край на войната, ще бъде представена чрез някои от възпоменателните знамена, изработени от обществени комитети в освободените български градове, и сребърни чаши, подарени от руския император на останалите живи опълченци по повод 25-ата годишнина от Руско-турска война. Сред експонатите се откроява и символичният ключ на един от най-разпознаваемите символи на свободата – паметника на връх Шипка, поднесен на цар Борис III при откриването на монумента.В навечерието на националния празник, на 2 март НВИМ ще получи като дарение личния печат на граф Николай Игнатиев – един от четиримата представители на Руската и Османската империя, подписали Санстефанския мирен договор, само месец след като Великите сили се споразумяват на Балканите да не се създава голяма славянска държава. Печатът, който ще може да бъде видян от широката публика още на 3 март, ще бъде предаден от правнука на руския генерал и дипломат – Димитрий Игнатиев, който пристига в България специално за този повод.", "date": "2019.03.03", "title": "На 3 март Националният военноисторически музей представя символите на свободата"}
{"url": "https://offnews.bg/sviat/dnes-se-provezhdat-parlamentarni-izbori-v-estonia-698658.html", "text": "Естонците гласуват днес парламентарни избори, като лявоцентристката коалиция ще се състезава с традиционните си либерални съперници и нарастващата подкрепа за крайнодясна партия, съобщават БТА и AFP.Не особено интензивната кампания се фокусира върху основни въпроси като данъчното облагане и публичните разходи, както и напрежението около образованието на руски език за значителното руско малцинство в Естония и разделението между градските и крайградските райони, пише агенцията.Близо 40% от 880 690 избиратели, които имат право на глас, са използвали електронно гласуване , започнало по-рано, като официалните лица са убедени, че онлайн системата може да устои на всеки опит за намеса.Главните претенденти са Центристката партия на премиера Юри Ратас, чиито привърженици включват и етнически руснаци, които са 25 на сто от населението в бившата съветска република; Партията на реформите, която се застъпва за либерална икономическа политика, и Социалдемократическата партия, която се съсредоточава върху социални и свързани с благосъстоянието въпроси.Обещавайки да намали данъците и акцизите и залагайки на анти-имиграционната реторика, крайно дясната ЕКРЕ се очаква да събере до 17,3%, но трудно може да намери коалиционни партньори според политическите анализатори в страната.Очаква се пет или шест партии да влязат в 101-местния парламент, което обещава трудни преговори за формиране на управляваща коалиция.Всички партии са единодушни, че Естония е активен член на ЕС и твърд съюзник на Вашингтон, както и че НАТО е крайъгълен камък в политиката по сигурността на Естония. Но Русия запазва интереса си към делата във военната област и сигурността на Естония и балтийските й съседки, откакто трите републики се присъединиха към НАТО през 2004 г.", "date": "2019.03.03", "title": "Днес се провеждат парламентарни избори в Естония"}
{"url": "https://offnews.bg/futbol/ludogoretc-se-otpushi-i-stigna-do-trudna-pobeda-nad-botev-vratca-698682.html", "text": "Лудогорец прекрати сушата и стигна до първа победа от началото на пролетния полусезон, след като се наложи над Ботев Враца с 2:0 в среща от 24-ия кръг на Първа лига.Въпреки успеха, футболистите на треньора Антони Здравков видимо не показаха привлекателна игра, макар че решиха мача в своя полза още през първото полувреме, благодарение на Козмин Моци и Клаудиу Кешерю.В 33-ата минута Марселиньо центрира в наказателното поле отдясно и качи топката на главата на румънския защитник, който я изпрати с прецизен удар във вратата на Красимир Костов.Пет минути по-късно се разписа и Кешерю, който вкара гол от далечно разстояние и изравни Станислав Костов от Левски на върха в класирането при реализаторите със 17-ия си гол от началото на сезона.Така Лудогорец възстанови преднината си от 5 точки на върха пред ЦСКА и на 8 от Левски, който по-късно ще се изправи срещу Славия.Загубата остави Ботев Враца на десето място в класирането на Първа лига с актив от 27 точки, пет повече от Витоша Бистрица и две по-малко от Локомотив Пловдив.", "date": "2019.03.03", "title": "Лудогорец се отпуши и стигна до трудна победа над Ботев Враца"}
{"url": "https://offnews.bg/politika/tcveta-karaiancheva-na-shipka-polititcite-triabva-da-obediniat-balgar-698660.html", "text": "Това каза в ефира на предаването „Тази неделя” по БТВ от връх Шипка председателят на Народното събрание Цвета Караянчева в обръщение по случай 3 март.По-късно председателят на Народното събрание се включи в церемонията на връх Шипка, където  Великотърновският митрополит Григорий отслужи заупокойна молитва в памет на загиналите герои за свободата на България.Пред множеството граждани, народни представители, дипломати, областни управители и кметове на населени места от цялата страна Караянчева заяви:Председателят на парламента призова никога да не забравяме саможертвата на десетките хиляди, доведени тук от далечни краища, за да воюват за свободата на един чужд народ и да оставят костите си в чужда земя.„Винаги ще пазим в сърцата си огъня на вечна благодарност към русите, а също и към румънци, сърби, поляци, черногорци, финландци, украинци, латвийци, естонци, грузинци, арменци, взели участие в тази война“, посочи Цвета Караянчева.", "date": "2019.03.03", "title": "Цвета Караянчева на Шипка: Политиците трябва да обединят българите"}
{"url": "https://offnews.bg/obshtestvo/konkurs-za-ese-v-tran-vsichko-e-spokojno-mina-niama-698653.html", "text": "Прочетох случайно горното „есе“ на Владимир Каролев, хоноруван застъпник на проекта за златодобив в община Трън. Явно още се бунтува срещу резултата от местния референдум, с който трънчани отхвърлиха инвестиционното предложение на неговия поръчител. Негодува, че настоящият конкурс за есе на Offnews дава глас на новото самочувствие и творчески дух, характерни за Трънско след вота. Вероятно минната индустрия се притеснява от трънски развой в други части на страната.„На западния фронт в Трън“ наистина всичко е спокойно. Г-н Каролев и други представители на минното дружество „Евромакс сървисиз“ не са смущавали цели две години. Трънчани могат спокойно да си вършат работата. Споделят, че докато минното лоби е на нивото на горното „есе“, минна опасност за общината няма. Е, посмяха се малко на „есето“.Този път обаче Владимир Каролев поставя своеобразен рекорд – от 9 изречения, само едно с вярно съдържание. То е: „А в Трън е еко красота“. Всичко друго – фалшиви новини. Трънчани започнаха да се майтапят, че думите „консултант“ и „игнорант“ имали общ корен. Как да се сърди човек на развенчаващото им чувство за хумор...? Наскоро чух г-н Каролев съвсем сериозно да твърди, че в планинските райони друг смислен поминък освен мини и ски писти нямало... Незнайно защо асоциирах изказването на неолиберала Каролев с наивнaта фраза на комуниста Ленин: „комунизмът е съвестска власт и електрификация на държавата“. Замислих се . Не прибързаха ли трънчани с негласното обявяване на г-н Каролев за персона нон грата в своята община? Не трябваше ли преди това да го поразведат из Трънско и даму покажат многообразието от дейности, съставляващи поминъка им? Много би научил в такъв спонтанен „уъркшоп“. Щеше да осъзнае, че откакто свят светува, реалността винаги е била по-сложна от конвенционалните представи за нея! Че човек не бива да насилва света в ограничените си представи, а е по-добре да отвори представите си за реалния света. Нека проверим сега твърденията от горното му „есе“.1. В трънско „работа няма“. Броят на работните места в общината наистина е ограничен. Това обаче не означава, че трънчани стоят без работа. Дори само грижите, които полагат за личните си стопанства и охолните си къщи са достойни за уважение. Освен на територията на общината много млади и добре квалифицирани местни хора работят в Перник и София. Близките два града са на разстояние само 50км и 80км от общинския център. И в САЩ, и в Западна Европа, които обикновено ползваме за еталон, голяма част от населението в малки провинциални общини работи в близък град. Според немската статистика немалко германци от източните провинции пътуват ежедневно от жилището до местоработата си до 200км в една посока. По-интересно е обаче посланието, което лобистът на минния бранш г-н Каролев влага в това „работа няма“. Всеки, запознат с кампанията му по налагане на проекта за златодобив в трънско, разбира подтекста: работа щеше да има, ако бяхте допуснали мините. Направих кратко собствено проучване, за да проверя, доколко на г-н Каролев може да се вярва. Само на 20км от Трън, в Брезник, 2016 г. отвори нова мина. До сега нито един трънчанин не е нает на работа там. Броят на наетите от Брезнишко, общината-домакин, е...6 човека. Останалите служители на златодобивното дружество са от вътрешността на страната.2. „Единствената екопътека в планината е затворена, защото е опасна.“С тази зашеметяваща неистина г-н Каролев си запазва челно място в хрониките за безотговорно говорене. В ерата на Гугъл, поне там да бе направил справка. По моя информация Трънско към момента разполага с над 40 км поддържани пътеки за планински преход. Местното туристическо дружество дори скоро ще завърши една от най-дългите еко пътеки в България. Дължината й ще е над 30 км, от Драговци, махала на село Филиповци, до вр. Руй. Всичко това само за около година време...Ами ако г-н Каролев бе участвал в организираните изкачвания на върхове в Трънско, българската община с най-голям брой планини? Ето впечатления от едно такова изкачване, състояло се на 27.01.2019: https://www.youtube.com/watch?v=4IvaC7lJnPY&feature=youtu.be&fbclid=IwAR3fmbfURtlgRpc_G4DfCWnlQgzOi6gGK6aN4lpH5J9izt6XqVFVoCGxkw0. Дали пък реалния допир с трънската природа не би се превърнал в ключово изживяване за софиянеца Каролев, след което да го видим в редиците на природозащитниците? Тези туристически походи редовно привличат любители на планината от цяла България. След местния референдум трънско има приятели дори по целия свят.3. „Бракониерите продължават да ловуват по баирите наоколо където цигани сечат на воля.“И тук г-н Каролев показва единствено богато въображение. Ловният бизнес в Трънско има дълги традиции. Ловните стопанства са добре организирани и бракониер едва ли би оцелял... А ако вместо пейоративната измислица „цигани сечат на воля“, за Трънско бе казал, че общината има големи възможности в дърводобива, дървообработката и въобще в дейностите на горското стопанство, щеше да е казал самата истина.4. „Еко селището и еко биоземеделието се планират за следващото хилядолетие“.Ех, ако консултантът Каролев бе прочел пътеписa \"Какво? Швейцария ли?…\", в който Алеко Константинов споделя впечатленията си от трънската природа... Сигурно нямаше ехидно да злослови за нея. Алеко, Щастливецът, гледайки ждрелото на р. Ерма, пише,: „Погледнете сега!... В този момент ще въздъхне ли някой за Тирол и Швейцария, че да го цапна по устата!... Господааа! Гледайте бе, гледайте хубости, гледайте чудеса... Защо е тъй беден человеческият език, защо е тъй слабо моето перо!“След преживян дълъг период на апатия съживяването на туризма в трънско е факт. Давайки си сметка за своите природни, религиозни и исторически забележителности, общината още в 2013 г. взима решение за приоритетното му развитие. За разлика от други общини тук преобладават местни инициативи. Стягат се къщи за гости. Създадоха се нови фестивали. На годишнината от референдума в града за пръв път пя Васко Кръпката, символът на борбите за справедливост и човешки права. В Трън съвсем скоро предстои да отвори етнографски музей. Има бум на поклоннически туризъм. Ремонтът на трънския манастир и предстоящото откриване на манастира в Лева река допълнително ще го подпомогнат. Пустеещият от години мотел край Слишовци се ремонтира и след откриването си ще предлага дори фитнес. Има гражданска инициатива за възстановяване на слишовския паметник-камбанария, който с камбанен звън е оповестявал на българите, останали в пределите на Сърбия, че не са забравени. Миналата година Кауфланд избра Трън за провеждане на своята програма за тийм билдинг. В с. Банкя пък отвори ново заведение, което вече се преустройва с двоен капацитет. (Очаква се скоро там отново да заработи и бутилиращото предприятие за минерална вода.) Къщите за гости в Горочевци работят успешно и току що дори бяха купени от българка, живееща във Франция. Подготвя се състезание по планинско колоездене в планината Руй. Има и идея за турнир по катерене на Ждрелото на р. Ерма. В подобни прояви в миналото са участвали катерачи от цяла Европа. Мога да изброя още много нови инициативи. Всичко това само за период от година и половина след референдума. Говорим за община със само 4600 жители!Що се касае до биоземеделието, да си беше направил труда г-н Каролев да види, че почти всяка трънска къща има еко зеленчукова и еко овощна градина. Традициите в тази област не са прекъсвани от векове. Хранителният режим на повечето трънчани можеше да е разработен от специалисти на Световната здравна оргнизация. Хората в големия град могат само да мечтаят за такава полезна и незамърсена храна. Бавно, но сигурно и предприемачеството в областта на селското стопанство се разраства. При това и биологичният, и конвенционалният му вариант.Увеличава се броят на животните и добитото от тях мляко. Модерен рибарник отвори в близост до Ждрелото на р. Ерма. Производството на картофи всяка година година увеличава добивите.Нападките срещу острия молив на проф. Дайнов, поместени в края на „есето“ на г-н Каролев, смятам да не коментирам. Едва ли острият молив на Евгений Дайнов може да навреди някому повече, отколкото неискрени препоръки на минен лобист.", "date": "2019.03.03", "title": "Конкурс за есе: В Трън всичко е спокойно – мина няма"}
{"url": "https://offnews.bg/obshtestvo/konkurs-za-ese-tranchani-stavat-zhaltopavetnitci-698654.html", "text": "Неотдавна страховита ламя научила, че в Трънско има злато. Там, където халата стъпвала, радостта пресъхвала. Природата заприличвала на скелет. Дойдела ли ламята в Трънско, нищо добро не го чакало.Ламята не само била страшна, но и хитра. Имала си подход към местните общности, за да стигне лесно до златото. Първоначално се преструвала на благодетелка. Затова на мисия в Трънско първо пратила доверениците си Карол-Лукавия, Безбогданов и Вредев. На населението ги представила като „консултанти“. Разконспирирали трънчани обаче скоро пратениците на ламята и така ги прогонили, че повече в земята им не стъпили. Особено Карол-Лукавия голям страх брал като научил, че голяма група трънчани е решила да го избави от прякора му „Лукавия“...Един ден пред трънчани се изправила самата ламя. И огромна била, и страшна, и високопарна. Тя не говорела. Можела да казва само „злато“, защото това й било напълно достатъчно. Зърнели ли я, хората без думи правели път. Всяка съпротива им се струвала безсмислена. Досега нямало народ, който да спре ненаситната ламя пред злато, което пожелавала. Трънчани обаче бързо се окопитили пред вида на чудовището и останали по местата си. Разлютила се ламята. Разфучала се насреща им:- Злато-о-о-о!Така отекнал сташният й рев, че чак комарите в Трънско се изпокрили и цели три седмици не хапали. Очаквала халата и трънчани да се разбягат през глава, както се случвало навсякъде, но те не помръдвали. Изненадала се и усетила как куражът я напуска през всички отвори на тялото... Такава непоклатимост била виждала само на жълтите павета в София. Там имало една порода хора, които с ум, красота и творчество съумявали да объркат всяка власт и всяка ламя. Докарвали ламите направо до отчаяние. Враговете на жълтопаветниците ги наричали презрително „идеалисти“, защото дишали на управата във врата и спирали ламите й вместо да си гледат собствения интерес. Отново ревнала халата и в голямата й уста блеснали три реда остри зъби:- Злато-о-о-о!„Е сега вече“ - казала си – „ще се разбягат като врабчета“. Но и този път трънчани не трепнали. Нелесният живот в планината им бил като ваксина срещу страх. Планината ги закърмила и с мъдростта, че златото може и да е ценно, но не се яде, нито пие, че е безсилно да спасява от болест и смърт, но може да ги причинява. Учела, че материалната страна на живота е важна, но има по-важно. Че природата им е като майка, която ще ги храни и закриля, докато свят светува, стига да не бъде затрита. Не били свикнали трънчани да треперят над имане. Разтреперали се обаче, когато съзнали, че здравето и природата им са в опасност. Уплели през лакти един в друг ръце и застанали пред ламята в жива верига.По-находчивите изведнъж си спомнили, какво били чули - ламите имали страх единствено от жълтопаветници! „Дали с хитрост“ започнали да се питат един друг „не можем да прогоним чудовището? Да кажем, че сме жълтопаветници“. Измежду тях един се престрашил и се провикнал юнашки:„Не ни гледай, хало, скромните одежди! Работа имаме да вършим, добитък да пасем, градини да копаем, овошки да подрязваме, дърва да цепим, семейства да гледаме. Но ако още не ти е ясно, осъзнай го сега: под тези дрехи и в тези сърца се крият истински жълтопаветници!“ При тези думи и трънчани и трънчанки си представили как ботевите четници се преобличат на кораба „Радецки“ преди битката. Веригата се стегнала.Ококорила се ламята – сторило й се, че насреща си наистина има предрешени „жълтопаветници“. Само те били в състояние да й се опълчат. Така нервно запуфтяла, че пара й излязла през ушите. Жабешко-зелената й кожа побледняла. Изприщила се. Свил я стомахът, а червата й закъркорили... Повикала властта на помощ. Тя веднага се отзовала и изпратила на трънчани депеша да си налягат парцалите. Веригата обаче не пускала... Като се убедила, че властта й пази тила, стреснатата ламя се поокопитила и потърсила в себе си останки смелост. Искала пак страховито да прореве „Злато-о-о-о!“ и да сплаши човеците, гледащи я с гняв и презрение. Осъзнавала обаче, че срещу твърдостта на пронизващите погледи е безсилна. Смелост търсела напразно. Така се сконфузила, че изграчила само:- Оталз!Това била думата, която знаела, само че я профъфлила наобратно. Усетила, че вече никой не плаши, а само се излага. Подвила опашка и побегнала към София. До Брезник дори не се обърнала да се огледа. А в Трън настанал всенароден празник. Целували се трънчани един друг, пеели, танцували и се поздравявали с „Честита победа!“. Осъзнали, че са и толкова смели, и толкова умни, и толкова красиви, и толкова духовити, колкото софийските си събратя жълтопаветници. От тогава цяла България знае, че жълтите павета не свършват в София зад опашката на коня, а на площада в Трън. Без пушка да пукне, без сопа да тупне, дори без грозна дума, трънчани прогонили ламята.ПослесловДосущ като софийски жълтопаветници след победата трънчани си викнали Васко Кръпката да им пее, оргаизирали си конкурс за есе в Offnews, а съм сигурна, че скоро ще поканят и уважаемите професори Евгений Дайнов и Александър Кьосев с молба да им изнесат по една лекция на тема „Теория и практика на ‘жълтопаветничеството‘ “...", "date": "2019.03.03", "title": "Конкурс за есе: Трънчани стават 'жълтопаветници'"}
{"url": "https://offnews.bg/tenis/grigor-se-podgotvia-za-indian-uels-s-kanadski-supertalant-698665.html", "text": "Най-добрият ни тенисист Григор Димитров продължава да се готви усилено за наближаващия турнир от сериите Мастърс в Индиън Уелс.Във въпросната надпревара българинът ще се завърне на кортовете след лекуване от контузия в рамото. Гришо пропусна турнирите в Ротердам и Акапулко, тъй като се наложи да си даде почивка заради проблемите с травмата.Нашенецът в момента тренира усилено, а , който в момента се намира на 24-ото място в световната ранглиста.Денис е роден в Тел Авив. Името на му се появи на хоризонта още през 2017 година, когато 18-годишният тогава канадец отстрани Рафаел Надал на 1/8-финалите на Мастърса в Монреал.Феновете го свързват и със забавен инцидент през същата година. Шаповалов бе дисквалифициран в мач от Купа Дейвис срещу Великобритания, след като удари съдията Арно Габа с топка в окото. Естествено, след това канадецът си взе поука и очевидно намира по-добър начин да привлича вниманието.", "date": "2019.03.03", "title": "Григор се подготвя за Индиън Уелс с канадски суперталант"}
{"url": "https://offnews.bg/112/ministar-mladen-marinov-zaloveniat-narkotrafikant-e-sas-seriozen-rang-698666.html", "text": "Във връзка с новината, че в България е задържан един от най-издирваните испански наркотрафиканти, министър Маринов каза пред БНР, че случаят показва каква е „силата на европейските механизми за противодействие на престъпността“.Сигналът за него е получен на 12 февруари пред европейската мрежа за активно издирване на бегълци. „Незабавно е направена организация от колегите във Варна… Реално задържането а станало на 17 февруари, като на 26-и е изправен пред Окръжен съд Варна, който е разрешил предаването му на испанските власти. Надяваме се това да се осъществи на 13 март“, каза министърът.На базата на начина на издирване и подадена информация, че лицето възнамерява да напусне ЕС и да се укрие в трета страна, Младенов допусна, че задържаният има „сериозен ранг“ в наркотрафика.„Ползваме се с доверие пред всички партньори и оправдаваме това доверие с тези незабавни действия. При всеки един такъв сигнал се действа незабавно“, каза още той.", "date": "2019.03.03", "title": "Министър Младен Маринов: Заловеният наркотрафикант е със сериозен ранг"}
{"url": "https://offnews.bg/112/katastrofa-na-am-trakia-kraj-plovdiv-predizvika-ogromno-zadrastvane-698656.html", "text": "Катастрофа затвори движението на автомагистрала \"Тракия\" тази сутрин, при 144 километър в посока Бургас, съобщава Нова телевизияКамион е блъснал отзад джип на магистралата, близо до град Раковски. Инцидентът е станал малко след 7.00 часа тази сутрин.При удара няма пострадали, а движението беше ограничено до изтегляне на катастрофиралите превозни средства и временно се осъществяваше само в активната лента.Движението вече е възстановено, информираха от АПИ.", "date": "2019.03.03", "title": "Катастрофа на АМ 'Тракия' край Пловдив предизвика огромно задръстване"}
{"url": "https://offnews.bg/obshtestvo/patriarh-neofit-delata-na-geroite-vdahnoviavat-usiliata-ni-za-vazhoda-698668.html", "text": "С благодарност и признателност България отново свежда глави в дълбок поклон пред паметта и подвига на всички знайни и незнайни герои на нашата свобода. Това каза Патриарх Неофит в своето слово по време на Молебена по случай Освобождението на България 3 март, съобщиха от Св. Синод на БПЦ.„И тази година в деня на Освобождението на България заедно благодарихме на Бога за този велик Негов дар към всички нас и заедно се помолихме за упокой на душите на всички православни воини, отдали живо та си за българската свобода и независимост. Връщаме се назад във времето, когато, в порива на свободния дух, нашите достойни и славни предци, подкрепяни от братя по вяра, успяха да увенчаят вековната борба на православния ни народ и да възстановят изгубените някога духовна и политическа българска свобода“, каза Патриарх Неофит.„С благодарност и признателност днес православна България отново свежда глави в дълбок поклон пред паметта и подвига на всички знайни и незнайни герои на нашата свобода, възкресявайки техните светли образи и свещено дело. В спомена за стореното от тях се вдъхновяваме за още по-всеотдайни усилия и всекидневен усърден труд, за оделотворяване на техните завети към поколенията и за още по-голям духовно-културен и държавно-творчески възход на скъпата ни Родина“, каза още той.„Вечна и блажена да бъде паметта на героите на българската свобода! Нека Всемилостивият Бог благоволи и занапред към православния ни народ и към нашето земно отечество, за чието освобождение бяха положени толкова много усилия и бе пролята българска и братска кръв. Да живее и да укрепва българската свобода, та в нея народът ни, Православната ни църква и вековната ни и славна държава да пребъдват и се утвърждават в Божията любов, в християнската вяра и надежда, и всички ние заедно да принасяме изобилен плод на духовност, просвета и култура, като продължаваме да градим своето бъдеще върху положените от нашите предци здрави и дълговечни основи. Божият мир и Неговата велика милост да бъдат с всички нас! За много и благословени години!“, завърши Патриарх Неофит.", "date": "2019.03.03", "title": "Патриарх Неофит: Делата на героите вдъхновяват усилията ни за възхода на България"}
{"url": "https://offnews.bg/zimni/sniag-prinudi-organizatorite-v-sochi-da-anulirat-supergigantskia-slalo-698667.html", "text": "Анулираха състезанията от супергигантския слалом за Световната купа по ски алпийски дисциплини за жени в руския зимен център Сочи.Причината е, че организаторите не успяха да подготвят трасето след обилния снеговалеж в последните дни, обявиха от Международната федерация по ски.Поради тази причина всички състезания от календара в Сочи този уикенд официално са отменени. Нито един от стартовете няма да бъде пренасрочен, уточниха от ФИС.Световната купа в алпийските ски за жени продължава следващия уикенд в Шпиндлерув Млин (Чехия) с гигантски слалом и слалом, след което са финалите за сезона в Андора.Шест кръга преди края американската звезда Микаела Шифрин спечели предсрочно Световната купа за трета поредна година. Тя има непреодолим аванс от 719 точки на върха в класирането пред втората Петра Влъхова от Словакия.Шифрин спечели също малката световна купа в слалома и води в класирането в гигантския слалом и супергигантския слалом.", "date": "2019.03.03", "title": "Сняг принуди организаторите в Сочи да анулират супергигантския слалом при жените"}
{"url": "https://offnews.bg/politika/iliana-jotova-razgovaria-s-predstaviteli-na-balgarskata-obshtnost-ot-i-698669.html", "text": "В Ървайн, Ориндж Каунти, вицепрезидентът Илияна Йотова разговаря с представители на българската общност от Южна Калифорния. Това съобщиха от Прессекретариата на държавния глава.Голям интерес предизвика проекта на вицепрезидента за интернет платформа за връзка на българите в чужбина помежду им и с България. Сънародниците ни жадуват за контакти с Родината и са готови на съвместни проекти заедно с българите в България. Специално да поздрави вицепрезидента на срещата дойде и кметът на Ървайн Доналд Вагнер.Ден по-рано в дома на генералния консул в Лос Анджелис Веселин Вълчев, Илияна Йотова разговаря с ръководители на български дружества и изявени българи.", "date": "2019.03.03", "title": "Илияна Йотова разговаря с представители на българската общност от Южна Калифорния"}
{"url": "https://offnews.bg/interviu/dzhejsan-fleming-za-novia-si-serial-dzhejmstaun-sofia-i-dve-dimias-698595.html", "text": "Здравей, Джейсън, много ми е приятно да се запознаем!И на мен ми е приятно, как си, всичко наред ли е при теб?Да, обаждам ти се от България, където започва новият ти сериал „Джеймстаун”.Страхотно, харесвам България! В София ли си?Да, кога и защо си бил тук?Направих един ужасен филм там преди години – „Stonehearst Asylum”, но много ми хареса мястото.А как попадна в „Джеймстаун”?Преди около пет години започна всичко около сериала, доста лесно станах част от него, търсеха човек за ролята на губернатора. Стана толкова бързо, че преди да осъзная, вече бях в самолета за Будапеща. Обичам, когато става така.Защо ти хареса Джордж Йърдли, той е доста, как да се изразя – хлъзгав.Стори ми се доста модерен в началото. Извинявай, целият съм твой, няма да се разправям повече с тях. Та, историята те въвлича постепенно и в един момент разбираш, че той е ужасен, ужасен човек.Гледала съм само няколко епизода, но очаквам да се превърне в истински злодей. Ти самият би ли живял в Джеймстаун? Мисля, че бих предпочел Лондон.Знам, че в повечето случаи, когато се снима сериал, актьорите не получават целия сценарий, беше ли така в този случай и знаеше ли как ще се развие героят ти?Точно така е, права си. Когато се съгласих в началото, получих само три сценария и след това на всеки няколко седмици още. Но знаеш ли, сценаристът Бил Галахър е невероятен и езикът му е много реалистичен. За мен това е най-добрият сценарист, с когото съм работил. Той се грижеше за героя ми доста добре, което съответно значеше, че го прави и за мен.Имаше ли изненади за теб в историята с течение на времето?Едно от събитията, което ме изненада, беше, когато героинята Верити ни показва, че всъщност не е толкова лоялна, колкото изглежда. Случва се едно ужасно престъпление и в крайна сметка тя открива съюзник в моя герой, което ме шокира.Кое е най-интересното за един актьор, когато е част от история в епоха – костюмите, това, че все едно може да пътува назад във времето?За мен най-вълнуващата част от работата ми, за който и да е проект, е географията! И то буквално. Това да мога да посещавам различни места – в този случай бях много време в Унгария, което не би ми се случило иначе. Преди да се родят децата ми, бях готов да приема роли, където и да е по света. Така попаднах и в София, България. Много ми харесва да откривам нови места. В нашата професия това е едно от най-хубавите неща.Няма как да не те попитам, сигурна съм, че си говорил много на тази тема, но какво си спомняш днес от снимките на “Две димящи дула”? Беше ли толкова яко, колкото изглежда на екрана?Беше си точно така. Актьорството е номадска професия, бил съм част от много проекти и е трудно да поддържаш контакт с всички, с които искаш. Но успехът на „Две димящи дула” ни е свързал завинаги, това, което сме преживели, е толкова силно. Чувам се и се виждам с Декстър Флетчър доста редовно. Поддържам контакт и с Гай Ричи, това е един от най-хубавите периоди в живота ми.Мога да си представя, че е така. Защо смяташ, че хората ще харесат „Джеймстаун”?Най-хубавите елементи са тази прекрасна история и три много силни главни женски персонажи. Ако се замислиш, започнахме го преди пет години и мисля, че Бил Галахър е мислил напред във времето. Различно е, защото обикновено в историите от този период жените са по-маловажни от мъжете. Комбинацията от всички фактори плюс костюмите го правят наистина страхотен.Винаги е интересно, когато можеш да придадеш модерен привкус на история, случила се преди векове. Благодаря ти много за разговора!И аз ти благодаря, прати моята любов на България!Роден през 1966 година в Пътни, Лондон, Джейсън Флеимнг става популярен с едно по онова време малко филмче, наречено „Две димящи дула”. Продукцията в крайна сметка променя кариерите на целия екип, начело с режисьора Гай Ричи. Води и до следващото успешно заглавие на Ричи – „Гепи”, където Флеминг се завръща рамо до рамо с Брад Пит.Отново играе с Пит и в “Странният случай с Бенджамин Бътън”, където е в ролята на баща му, независимо че е две години по-малък. Бил е част и от други много успешни британски заглавия, сред които „Layer Cake” на Матю Вон, „Давам им година”, „Транспортър 2”. Влиза в ролята на Доктор Джекил и Мистър Хайд във филма „Лигата на необикновените” и костюмът му отнема осем часа слагане и три часа сваляне.В личния си живот актьорът има деветгодишна бурна връзка със звездата от „Игра на тронове” Лина Хийди, а от 2008-ма година е женен за друга актриса – Ели Феърман, с която имат две деца.", "date": "2019.03.03", "title": "Джейсън Флеминг за новия си сериал 'Джеймстаун', София и 'Две димящи дула'"}
{"url": "https://offnews.bg/obshtestvo/balgaria-chestva-141-godini-ot-osvobozhdenieto-si-698645.html", "text": "Днес - 3 март, България отбелязва националния си празник - деня на Освобождението. Преди 141 г. на този ден (19 февруари по стар стил) през 1878 г. Русия и Турция подписват Санстефанския мирен договор, който предвижда възстановяването на Княжество България.Денят е определен за национален празник с Указ 236 на Държавния съвет, издаден на 27 февруари 1990 г., и с Решение на 9-ото Народно събрание от 5 март 1990 г.Официалните тържества започват в 11 ч. в София с тържествената церемония по издигането на националното знаме пред Паметника на Незнайния воин. Под звуците на националния химн ще бъде изпълнен артилерийски салют от 20 залпа. Те ще бъдат произведени от 122 мм артилерийска батарея от състава на Националната гвардейска част, разположена в Княжеската градина. От 12 часа пред сградата на администрацията на президента Националната гвардейска част ще извърши смяна на почетния гвардейски караул.В 18.30 часа на пл. \"Народно събрание\" в София ще се състои тържествената заря-проверка. В нея ще участват Гвардейският представителен духов оркестър, представителни блокове от състава на Националната гвардейска част, военни формирования 28 860 – Горна Малина, 42 600 – Мусачево, 22 320 – Божурище и знаменен взвод със знамената-светини – Самарско знаме, Щандарт на 1-ви конен полк, Знаме на 23- ти пехотен Шипченски полк, Знаме на 15-ти пехотен Ломски полк, Знаме на 13-ти пехотен Рилски полк, Знаме на 25-ти пехотен Драгомански полк, Знаме на 30-ти пехотен Шейновски полк и Знаме на 6-ти пехотен Търновски полк. Командващ зарята е бригаден генерал Валентин Кръстев – началник на щаба на Съвместното командване на силите.Президентът Румен Радев ще приеме почетния строй на представителните части на Българската армия и ще произнесе слово. По-късно вечерта държавният глава ще е домакин на прием в чест на празника.Софийската филхармония ще бъде домакин на повече от 15 хорови, духови, фолклорни, джазови, вокални, инструментални състави, детски и младежки, ученически и студентски формации. От 10 до 22 ч. в Концертен комплекс \"България\" българските музиканти ще представят музика от всички жанрове. Честването ще започне в 11.00 часа и на връх Шипка със заупокойна панихида, която ще бъде отслужена от Великотърновския митрополит Григорий.Община Габрово осигурява безплатен транспорт до върха, а МВР пренасочва транзитно преминаващите от прохода \"Шипка\" към Прохода на републиката.", "date": "2019.03.03", "title": "България чества 141 години от Освобождението си"}
{"url": "https://offnews.bg/futbol/liuboslav-penev-otpisa-berbatov-i-otnovo-napadna-bfs-698649.html", "text": "Треньорът на ЦСКА Любослав Пенев заяви след победата на неговия отбор с 5:1 срещу Септември в срещата от 24-ия кръг на Първа лига, че не знае нищо около ситуацията с евентуалното привличане на Димитър Бербатов на \"Българска армия\"  като негов помощник.\"Димитър Бербатов? Не знам какво се случва с Бербатов. Гледам, че се тиражира нещо, но лично нямам информация. Спираме дотук, вече ви казах, че нямам информация.\"\"Относно съдийството - aпелирам да има едно безпристрастно съдийство, а не само за мачовете на ЦСКА. Говоря за А група, за Б група, за футбола, трябва да помагат на футбола да се възстанови и да се върне там където сме били някога. Да се върнем малко по-назад, имаше една среща пак бяха се събрали министъра на спорта, президентът на футболния съюз. Tе самите го казват \"Ние сме най-зле\". Какво правихте 15 години, че и след още 15 искаме първенства? Е, как ще стане? Трябват други хора, нови хора.  Тези нямат решение, не знаят и не искат\", добави Пенев.", "date": "2019.03.03", "title": "Любослав Пенев отписа Бербатов и отново нападна БФС"}
{"url": "https://offnews.bg/futbol/barselona-pak-razplaka-real-i-promeni-istoriata-698643.html", "text": "Шампионът на Испания Барселона записа втора победа в рамките на няколко дни срещу Реал Мадрид след като спечели 1:0 на \"Сантиаго Бернабеу\" в дербито на 26 кръг на Ла Лига. Три дни по-рано \"каталунците\" спечелиха с 3:0 в отново като гости на европейския клубен шампион, отстранявайки ги от турнира за Купата на краля. В герой за победителите в съботната вечер се превърна хърватският полузащитник Иван Ракитич, който отбеляза единственото попадение в мача 26-та минута, а разликата между двата отбора вече е цели 12 точки.С победата си Барса вече има повече успехи от Реал във всички официални мачове помежду им - 96:95 и за първи път от 87 години насам има предимство в директните двубои. Освен това \"блаугранас\" стана първият отбор в историята на Ла Лига, който печели четири пъти поред на \"Сантиаго Бернабеу\".В 12-та домакините създадоха първа притесниха своя съперник. Удар на Варан се отби в тялото на Клеман Ленгле, а секунда по-късно Тер Стеген улови топката след шут на Тони Кроос. В 19-та Меси и Луис Суарес комбинираха помежду си, аржентинецът излезе сам срещу Куртоа, но в опита си да го прехвърли не уцели вратата.В 22-ата Винисиус проби отляво и пусна топката към Бензема. Тя обаче стигна до Модрич, който стреля, но отново Ленгле застана на пътя на кълбото. Четири минути по-късно гостите ликуваха. Ново двойно подаване, този път между Сержи Роберто и Ракитич, изведе хърватина очи в очи срещу вратаря и с елегантно копване направи резултата 0:1.До края на първата част с пропуски се отличиха Меси и Модрич, а удар на Рамос в носа на аржентинската звезда на Барса остана незабелязан от главния съдия. Той не изчака сигнал от стаичката за видеоповторения и даде край на първото полувреме.В началото на второто полувреме \"лос бланкос\" опитаха да наложат натиск, но в 52-та минута едва не получиха втори гол. Груба грешка на Карвахал изведе Суарес, като само бързата намеса на Варан предотврати гола. В 56-та минута Винисиус овладя в наказателното поле и стреля, но Марк-Андре тер Стеген отново успя да се намеси.В 70-та минута Дембеле бе изведен от Меси и стреля в долния ляв ъгъл на Куртоа, но белгиецът внимаваше. Две минути по-късно отново Винисиус тормози защитата на \"каталунците\", но ударът му от около двадесет метра мина малко над гредата. В 77-та Асенсио потърси дузпа след контакт с Жерар Пике, но такава не бе отсъдена. Сержи Роберто проби по десния фланг в 85-та минута, но когато трябваше да даде точен пас точността му изневери. В последните секунди Меси завъртя топката, а Куртоа просто я изгледа. За негов късмет тя мина встрани от вратата, но времето изтече и така Барселона се поздрави с трите точки.", "date": "2019.03.03", "title": "Барселона пак разплака Реал и промени историята"}
{"url": "https://offnews.bg/politika/premierat-borisov-chestiti-3-mart-triabva-da-sme-optimisti-698646.html", "text": "Министър-председателят Бойко Борисов отправи поздрав към българите във връзка с националния празник 3 март:Уважаеми сънародници,Честит Трети март! В деня на Националния ни празник се прекланяме пред подвига на всички герои, които се бориха и постигнаха свободата на България. Почитаме паметта на нашите предци и поколения наред пазим яркия спомен за делото им, което е извор на национална гордост и чувство за дълг и отговорност към България. Саможертвата на нашите възрожденци никога няма да бъде забравена, защото носи в себе си българския дух, който е несломим и не спира да намира нови проявления на своята сила и непреходност.Поколения българи се бориха, за да си върнем свободата, независимостта, държавността, да заемем достойно място сред развитите демократични държави. Днес, когато тези национални каузи са спечелени, продължаваме да отстояваме авторитета на България пред света. Няма как да не се чувстваме горди с постигнатото от всички нас заедно, когато виждаме уважението и признанието на нашите външнополитически партньори. Вековете чуждо управление са далеч в миналото и българската дума вече не само се чува, но се търси и цени.Идеалите на Възраждането са надградени със 141-годишните опит и мъдрост на българската нация. Днес съм убеден, че трябва да сме повече оптимисти, защото реалните резултати от постигнатото са видими и имам вярата, че ще продължим да ги надграждаме заедно като народ. Защото неведнъж сме показали, че умеем да сме единни, особено пред трудностите. Защото можем да сме пример за етническа толерантност и знаем как да живеем в разбирателство. И най-вече защото ценим мира и просперитета.Бъдете живи и здрави и нека бъдем горди, че сме българи.Честит празник!Бойко БорисовМинистър-председателна Република България", "date": "2019.03.03", "title": "Премиерът Борисов честити 3 март: Трябва да сме оптимисти"}
{"url": "https://offnews.bg/obshtestvo/dve-parvi-nagradi-v-konkursa-za-ese-transko-sled-referenduma-698655.html", "text": "Конкурсът за есе бе обявен след проведения референдум против предложението за златодобив в трънския регион.Въпреки че резултатът беше категоричен - над 90% не пожелаха отварянето на златна мина, още тогава се чуха гласове, че трънчани са направили грешка и сами са се отказали от по-високи доходи.Това породи идеята да дадем възможност на хората от този край и негови приятели от цялата страна да представят себе си, да разкажат за нови инициативи, за свои „трънски преживявания“.Жури в състав професор Евгений Дайнов, Александър Кьосев и главният редактор на OFFNews Владимир Йончев оценява получените есета.Журито изпита голямо затруднение да определи кое от тях заслужава първото място, затова реши да присъди две първи награди за есетета на Иван Димитров - \"В Трън всичко е спокойно – мина няма\" и на Ана Симеонова - \"Трънчани стават „жълтопаветници“.Победителите получават награди в размер на 200 лв.Наградените творби можете да прочетете и .", "date": "2019.03.03", "title": "Две първи награди в конкурса за есе: Трънско след референдума"}
{"url": "https://offnews.bg/obshtestvo/oblachen-no-topal-shte-e-praznichniat-den-698644.html", "text": "Облачно, но сравнително топло ще бъде времето на националния празник 3 март.През деня облачността ще е разкъсана, често значителна, но без съществени валежи. Вятърът ще е слаб от запад-северозапад, в източните райони от югоизток. Температурите ще се понижат и минималните ще са предимно между минус 2 и 3 градуса, а максималните - между 5 и 10 градуса, в северозападните райони до 12-13 градуса.Над Черноморието ще има разкъсана облачност. Вятърът ще е слаб, от югоизток. Максималните температури ще са 7 - 9 градуса, температурата на морската вода е 6 градуса. Вълнението на морето ще бъде 2 бала.Над планините ще е предимно облачно. На отделни места ще превали слаб сняг. Ще духа умерен северозападен вятър. Температурите ще се понижат, максималната на височина 1200 метра ще е около 2 градуса, а на 2000 метра - около минус 5 градуса.", "date": "2019.03.03", "title": "Облачен, но топъл ще е празничният ден"}
{"url": "https://offnews.bg/tcarkoven-kalendar/tcarkvata-otbeliazva-nedelia-mesopustna-698650.html", "text": "Днес е църковният празник Неделя Месопустна, наричан още Месни заговезни. Месни заговезни е винаги в неделя - осем седмици преди Великден. Заговява се с месо, затова празничната трапеза е само от месни ястия. Според народната традиция на Месни Заговезни младите семейства посещават кумовете си и родителите на булката за вечеря, като им носят дарове - варена кокошка, обреден хляб и вино. Семейството се събира на трапезата и заговява (пости) с месни продукти. Традиционни гозби са варена кокошка, свинско с кисело зеле, свинско с булгур или нахут, сарми с месо, баница с животинска мазнина (мас, краве масло), баница с месо.Седмицата след Месни Заговезни се нарича Сирница. През нея до следващата неделя, когато е Сирни Заговезни, е позволено да се ядат млечни продукти и яйца.Тези две недели са своеобразна подготовка на организма за най-дългите пости през годината - великденските.През тази година Великият пост, наричан още Света четиридесетница, започва от 11 март. ", "date": "2019.03.03", "title": "Църквата отбелязва Неделя месопустна"}
{"url": "https://offnews.bg/obshtestvo/gledajte-otlichenia-tazi-godina-s-oskar-sam-na-skalata-698262.html", "text": "Документалният филм, носител на „Оскар“ и БАФТА - \"Сам на скалата\", ще бъде излъчен на малкия екран на 03.03. от 20:55 часа с премиера без реклами по National Geographic.Лентата взе най-високото филмово отличие - \"Оскар\" тази година. Тя е посветенa на забележителния катерач Алекс Хонълд, който се готви да осъществи дългогодишната си мечта – да изкачи най-прочутата скала в света, „Ел Капитан“ в националния парк „Йосемити“, висока 914 метра... без въже.Наградата приеха създателите на филма, режисьорът Елизабет Чай Васарели и световноизвестният фотограф и планинар Джими Чин, които освен партньори в заснемането на продукцията, са партньори и в живота.„Благодарим на National Geographic, че повярваха в нас“, казаха Чин и Васарели. „Благодарим ти Алекс Хонълд, че ни даваш смелост, че ни учиш как да вярваме в невъзможното и че ни вдъхновяваш. Този филм е за всички, които вярват в невъзможното.”„Сaм на скалата“ е наречен от New York Times „изключителен подарък за всеки, който смята, че границата на човешките постижения далеч не е достигната“. ", "date": "2019.03.03", "title": "Гледайте отличения тази година с Оскар 'Сам на скалата'"}
{"url": "https://offnews.bg/obshtestvo/zasileni-merki-za-sigurnost-v-sofia-698652.html", "text": "В неделя, 3-ти март, когато България ще отбележи тържествено 141 години от Освобождението, на територията на София ще се проведат редица мероприятия. От Столична дирекция на вътрешните работа са предприети стриктни мерки за опазване на обществения ред, организация на движението и недопускане на нарушения в града.От 11 часа пред Паметника на Незнайния войн ще се проведе церемония по издигане на националното знаме на Република България и полагане на венци. По време на церемонията ще се проведат 20 артилерийски салюти. На подходите към Паметника на Незнайния войн ще бъдат изградени 6 контролно пропускателни пункта, където служители на НСО ще осъществяват пропускателен режим на гостите, акредитирани журналисти и граждани, желаещи да присъстват на церемонията.От 12 часа пред сградата на Администрацията на Президента на Р. България Националната гвардейска част ще извърши смяна на почетния гвардейски караул.От 18.30 часа на пл.„Народно събрание“ ще се проведе тържествена проверка заря по повод честване на Националния празник.За осигуряване на охраната на обществения ред и безопасността на официалните лица и гости, ще бъдат изградени два кръга на охраната, съвместно със служители на „Военна полиция”.Граждани ще бъдат допускани в обособения джоб на бул. „Цар Освободител”, откъм ул. „Г. С. Раковски”, както и по пътното платно на бул. „Цар Освободител” в отсечката от пл.„Народно събрание” до бул.”Васил Левски”, като района ще бъде отцепен с полицейска лента и тежки парапети.През деня предстоят да се проведат множество различни по формат и сборни пунктове шествия и митинги по повод честванията на Националния празник в района на паметниците на Незнайния войн, Цар Освободител и Българския Опълченец.От СДВР напомнят на решилите да присъстват на събитията, че следва да спазват чл. 6, ал.1 от Закона за събранията, митингите и манифестациите и чл. 23, ал. 5 от Наредба № 1 за обществения ред и опазването на общинските имоти на територията на Столична голяма община, която гласи: „При провеждане на масови прояви на обществени места се забранява: внасянето на огнестрелно или хладно оръжие, както и на други предмети, предназначението или употребата на които би застрашило обществения ред, живота и здравето на присъстващите; забранява се посещението на лица в явно нетрезво или неадекватно състояние, както и ползването на предмети, предизвикващи силен шум”.На 4 и 5 март на официално посещение в София ще пристигне делегация, водена от Председателя на правителството на Руската Федерация Н. Пр. г-н Дмитрий Медведев. На 4 март пред Паметника на Незнайния воин ще се състои церемония по официалното им посрещане. От СДВР са предприети всички необходими мерки за охраната на обществения ред и безопасността на движението по време на официалната визита. При необходимост поетапно ще бъдат затваряни улиците по маршрута на делегацията.От СДВР призовават гражданите и гостите на столицата да проявят търпение и разбиране, ако им бъде причинено евентуално неудобство.", "date": "2019.03.03", "title": "Засилени мерки за сигурност в София"}
{"url": "https://offnews.bg/obshtestvo/ogranichavat-dvizhenieto-na-kamionite-utre-dve-lenti-za-vlizashtite-v-698647.html", "text": "На 4 март, от 14 ч. до 20 ч. ще бъде ограничено движението на камионите над 12 тона по автомагистралите и най-натоваренитe пътища. Целта е повишаване на безопасността и увеличаване на пропускателната способност на инфраструктурата в края на почивните дни. Агенция „Пътна инфраструктура“ апелира шофьорите да карат разумно и със скорост, съобразена с метеорологичните условия, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата.Съвместната заповед за спиране на движението на камионите над 12 тона е на АПИ, ГД „Национална полиция“ и ИА „Автомобилна администрация“. Тя предвижда ограничаване на движението по следните участъци от републиканската мрежа:• автомагистралите;• път I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София;• път I-1 - от Благоевград до ГКПП „Кулата“;• път I-4 п. в. „Коритна“ - Велико Търново - Шумен;• път I-5 Русе - Велико Търново;• път I-8 ГКПП „Калотина“ - София;• път I-9 Варна - Бургас;• път II-18 Околовръстен път на град София;• път II-99 Бургас - Царево.Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).В пиковите часове заради интензивният трафик е възможно по-бавно предвижване в района на тунел „Витиня“ на АМ „Хемус“, където движението се осъществява двупосочно в тръбата за Варна, както и на път I-1 Ботевград – София, в участъка при 210-ти км, в прохода „Витиня“, където движението се осъществява в една лента поради ремонт на анкерната стена. Необходимо е шофьорите да карат със съобразена скорост, спазвайки правилата за движение.За улеснение на трафика през Владая и повишаване на пътната безопасност на 4 март, през светлата част от денонощието, ще има две ленти за влизащите в София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Струма“ (в участъка с предишно наименование АМ „Люлин“).Всички граждани и транспортни фирми могат да получават информация за актуалната пътна обстановка от интернет страницата на АПИ – , и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища. Карта с временната организация на движението по участъците от републиканската пътна мрежа в празничните дни през 2019 г. в приложения линк -  ", "date": "2019.03.03", "title": "Ограничават движението на камионите утре, две ленти за влизащите в София през Владая"}
{"url": "https://offnews.bg/kultura/stolichnite-obshtinski-muzei-i-zoologicheskata-gradina-s-vhod-svobod-698648.html", "text": "По повод Националния празник на Република България общинските музеи, галерии и зоологическата градина ще работят с вход свободен.Това съобщиха от пресцентъра на Столична Община.С безплатен достъп ще работят Регионалният исторически музей – София, Софийската градска художествена галерия и парк-музей „Врана“. На 3 март се навършват 141 години от Освобождението на България.Гостите на музея за история на София ще могат да разгледат безплатно постоянната и временната експозиция в сградата на пл. „Бански“ 1, както и археологическото ниво под базиликата „Света София“.", "date": "2019.03.03", "title": "Столичните общински музеи и зоологическата градина - с вход свободен за 3 март"}
