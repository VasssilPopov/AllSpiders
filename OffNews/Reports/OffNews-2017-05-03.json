{"url": "https://m.offnews.bg/news/Tenis_18788/Petra-Kvitova-se-zavarna-na-korta-sled-prezhiveniia-koshmar_654588.html", "text": "Двукратната шампионка от \"Уимбълдън\" Петра Квитова се завърна на корта. Чешката тенисистка проведе първа тренировка с ракета.Припомняме, че в края на декември миналата година, 27-годишната състезателка бе нападната с нож от крадец в дома й. Квитова получи сериозни рани на лявата си ръка, докато се защитаваше от похитителя.Лекарите предсказваха, че Квитова няма да играе поне 6 месеца в най-добрия случай. Преди няколко седмици обаче самата тя разкри, че възстановяването й протича доста добре и е напълно възможно да участва на Откритото първенство във Франция, което започва на 28 май.От декември насам Квитова пускаше периодично свои снимки и информираше, че се възстаноява добре, но сега пусна своя снимка на един от кортовете в Монте Карло.\"Дано тази снимка ви прави толкова щастливи, колкото съм и аз самата. В Монако съм и познайте - отново съм на тенис корта. Удрям малко хартиени топки, но съм отново с близкия си приятел ракетата\", сподели Квитова.", "date": "2017.05.03", "title": " Петра Квитова се завърна на корта след преживения кошмар"}
{"url": "https://m.offnews.bg/news/Kultura_33/Izlozhbata-Genialni-diletanti-pokazva-subkulturata-v-Germaniia-p_654559.html", "text": "На 9 май във фоайето на УАСГ ще се открие изложбата „Гениални дилетанти“, посветена на субкултурата в Германия през 80-те. Изложбата, обиколила вече десетки държави по цял свят, в София ще включи и специална част, посветена на България. Заедно с това ще има и редица събития от паралелната програма, част от инициативата „Революцията продължава“ по случай 30-годишнината от първия независим рок фестивал в България.80-те години на 20-ти век в Германия са необикновено време, в което музиката, модата, дизайна и изкуството поемат в нова посока и с нова енергия за промени и експерименти. Тогава на сцената се появяват нови банди като „Einstürzende Neubauten“, „Die Tödliche Doris“ или „Deutsch Amerikanische Freundschaft“, които напълно революционализират музиката със своето звучене, текстове, костюми и сценично поведение.Именно на този период от немската култура е посветена изложбата „Гениални дилетанти. Субкултура в Германия през 80-те“, която е продукция на Гьоте-институт и има своята премиера през 2015 г. емблематичния музей в Мюнхен Haus der Kunst. Оттогава изложбата е обиколила десетки страни по цял свят, а от 9 до 31 май ще бъде представена и в България от Гьоте-институт София във фоайето на Университета по архитектура, строителство и геодезия.Изложбата „Гениални дилетанти“ цели не просто да представи субкултурата в Германия през 80-те, но и да влезе в диалог с локалната среда и да направи съпоставка със същия период в България. 80-те тук са били не по-малко интензивно време, когато се заражда нови тип музика и изобщно ново усещане за света. От това време са легендарни банди като „Нова генерация“, „Ревю“, „Ахат“ и други.В рамките на „Гениални дилетанти“ ще бъде представена и специална изложбена част, посветена на субкултурата в България, с архивни снимки на Нели Недева-Воева и с текстове на журналистката Доротея Монова.Гостуването на „Гениални дилетанти“ в България ще бъде съптроводено и от разбоонразна съпътстваща програма, изготвена съвместно с фондация „Димитър Воев – Нова генерация“, с която ще се търсят паралелите между субкултурите в България и Германия през 80-те. Освен това изложбата съвпада с 30-годишнината от първия независим рок фестивал в България, провел се на 15 май в Летния театър в София. Проявите, посветени на този повод и събитията от съпътстващата програма на изложбата „Гениални дилетанти“ ще преминат под мотото „Революцията продължава“.Прогрмата продължава на 12 май, петък, когато ще проведе разговор за младежката контракултура през 70-те и 80-те в България с модератор Михаил Груев, председател на Държавна агенция „Архиви“. Същата вечер от 20:00 домакин става Студио Прожектиране в УАСГ с концерт на група „Две купета“.На 31 май, последния ден от изложбата, в УАСГ ще се проведе разговор за неформалните младежки движения и рок групи, създаването на сп. „Ритъм\" и „Блек топ“-а в БНР, за зараждането на новата българска журналистика, за книгата „Цветя от края на 80-те“ с участници Румен Янев, Емил Братанов, журналисти, автори на книгата, и Доротея Монова, журналист и издател.„Революцията продължава“ ще включи още и концерти на групите „Ревю“ и „Жълти стъкла“ съответно на 19 май в клуб Maze и на 21 май в клуб Neu Berlin.", "date": "2017.05.03", "title": " Изложбата „Гениални дилетанти“ показва субкултурата в Германия през 80-те"}
{"url": "https://m.offnews.bg/news/Politika_8/Koj-e-noviiat-zdraven-ministar-gen-Nikolaj-Petrov_654532.html", "text": "Шефът на ВМА генерал-майор проф. Николай Петров ще е здравен министър в третото правителство на Бойко Борисов. Петров пое ръководството на военната болница, след като предходния ѝ директор - Стоян Тонев, беше предаден на съд за ощетяване на хазната. Тонев беше депутат от ГЕРБ във втория мандат на правителството на Борисов и напусна поста си след като стана ясно, че прокуратурата го разследва. По време на мандата му начело на ВМА болницата изплати част от задълженията си.Преди да поеме ВМА ген. Петров беше министър в  на Марин Райков. Начело на ВМА е от 31 май 2014 г. с указ на президента. От 1991 г е зам.-началник на отделението по анестезиология и анимация във ВМА- Бургас, след това е последователно ординатор, асистент, старши и главен асистент в болницата в София, а от 2004 г. е началник на катедрата по анестезиология, реанимация и интензивно лечение към ВМА. Специализирал е във Франция, Швейцария и САЩ.", "date": "2017.05.03", "title": " Кой е новият здравен министър ген. Николай Петров"}
{"url": "https://m.offnews.bg/news/Politika_8/KOJ-shte-upravliava-ikonomikata-Emil-Karanikolov_654497.html", "text": "Да, странно нещо е правенето на политика в България. Един ден може да скандираш по улиците по адрес на Бойко Борисов неща, за които малките деца си разкървяват носовете, а на другия - да му осъмнеш като коалиционен партньор. След Брекзит, бежанския проблем, заплахата Ердоган, провокациите на Орбан в Унгария и на Качински в Полша на Европа наистина изобщо не ѝ е първа грижа партньорството на ГЕРБ с \"Атака\" на Волен Сидеров. Какво ли не му се струпа на горкия ЕС напоследък!Легитимацията на крайния национализъм в персоналния състав на правителството \"Борисов-3\" е също изглежда необяснима на пръв поглед.Министър на икономиката от квотата на \"Атака\" става Емил Караниколов, който до ден днешен ни най-малък нишан не е давал, че има нещо общо със Сидеров. Нито се е крил с него под пластмасова маса, нито се е появявал на събрание на някоя от низовите партийни структури, дори не е пял на един митинг \"Давай, Волене, ние сме с тебе, за победа идва време\".Напротив, Караниколов си е кадър на комсомола на ГЕРБ. Кариерата му започва като юрисконсулт в Столична община, а след като Борисов става премиер за първи път, се издига до изпълнителен директор на Агенцията за приватизация и следприватизационен контрол. И на тази позиция смени три редовни и три служебни кабинета. Столът му никак даже не се разклати дори и по време на управлението на правителството на Пламен Орешарски, което трудно би могло да бъде упреквано в сантименти към кадрите на ГЕРБ. Те масово бяха \"отстреляни\" по времето когато хиляди хора протестираха срещу назначаването на Пеевски за шеф на ДАНС. Но Караниколов оцеля, което на практика си бе заявка, че е готов за игра на следващото ниво.Разбира се, не пречи за номинацията му за министър на икономиката да бъдат потърсени чисто професионални аргументи. Проблемът е, че такива много трудно ще бъдат намерени.След идването на власт на ГЕРБ приватизацията в България е горе-долу съизмерима с тази в годините след като партизаните слизат от планината на 9 септември 1944 г. Разбирай - никаква. Има години, в които приходите на АПСК се доближават до разходите за заплати във ведомството, което превръща агенцията в един доста безсмислен орган на чиновническия апарат у нас.Обективната истина обаче изисква да обърнем внимание и на няколко \"приватизационни успеха\", които се случиха именно при управлението на Емил Караниколов.На първо място определено е \"Булгартабак\". През 2011 г. АПСК прие офертата от 100,1 млн. евро на \"БТ Инвест\" - регистрирано в Австрия ООД, зад което се твърдеше, че официално стои руската Внешторгбанк. Имаше и други съмнения, но недоказани и към онзи момент, и днес. След като забягна от България банкерът Цветан Василев упорито твърди, че холдингът е минал под контрола на бившия му партньор и сподвижник Делян Пеевски. Официалното му участие по документи обаче никога не е надхвърляло петте процента на компанията \"НСН инвестмънт\", в която ДПС депутатът има 90% от собствеността, а майка му Ирена Кръстева държи останалите 10%.Ирена Кръстева и Цветан Василев обаче съвсем официално станаха собственици на друг интересен актив, продаден им от Караниколовата агенция - недостроената сграда на ИПК \"Родина\" с терен от 15 декара на \"Цариградско шосе\" в столицата. Явиха се на открит търг, на който нямаше друг кандидат и я взеха на началната обявена цена от 20 милиона лева.Миналата година АПСК също се отчете с един брой успешна продажба. Агенцията успя да вземе 8,5 милиона лева (началната тръжна цена) на Дипломатически клуб \"Бояна\" от никому неизвестната старозагорска компания \"Ексклузив уеб дизайн\", регистрирана с 3 лева капитал от трима младежи, сред които и бивша сервитьорка. Зад тази сделка , че стои именно Делян Пеевски, а Татяна Дончева заяви за OFFNews, че в конкретния случай . Медийният скандал около продажбата заглъхна в проверката, която установи, че \"младите меринджеи\" са предоставили съвсем редовни банкови гаранции. И дотам.Така че май наистина на Караниколов му е дошло време за level up. А министерството на икономиката е добро място за кариерно развитие - богат набор от оперативни програми, агенции за инвестиции, за приватизация, метрология, малки и средни предприятия, под управлението на ведомството са военно-промишлените заводи, Ел Би Булгарикум и още и още.Ще е интересно! ", "date": "2017.05.03", "title": " КОЙ ще управлява икономиката: Емил Караниколов"}
{"url": "https://m.offnews.bg/news/Politika_8/Transportat-oshte-ot-sashtoto_654500.html", "text": "Ивайло Московски сякаш е абониран за министерското място в транспортното ведомство. Плевенчанинът утре ще започне третия си мандат в третото правителство на Бойко Борисов.Безалтернативността му на този пост до голяма степен се дължи основно на факта, че той е един от най-верните хора на лидера на ГЕРБ.В началото на мандата на първото правителство на Борисов той бе заместник на Александър Цветков, но след няколко скандала около Автомобилна администрация и строителството на неизползваемия интермодален терминал край Драгоман, Московски излезе на първа линия. Междувременно той бе натрупал точки като ръководител на Управляващия орган на Оперативна програма „Транспорт“.Наистина при досегашните му опити той не се справи с финансовото и управленско блато нито в железниците, нито в пощите, нито с корупцията в бившето ДАИ, но това не попречи на възпитаника на УНСС да получи шанс да се пробва за трети път.Новото в случая е, че по време на служебния кабинет Христо Алексиев поведе нещата в доста по-различна посока. Беше спряна меко казано странната концесионна процедура за летище София, от която се чакаха да потекат милионите за спасяването на БДЖ чрез огромно авансово плащане - условие, което отблъсна много от сериозните кандидати в процедурата. Бяха прекратени и скандалните рамкови договори в Национална компания \"Железопътна инфраструктура\", чрез които два консорциума си разпределяха милиони левове всяка кодина и бе уволнено ръководството на БДЖ, което превърна компанията в жив мъртвец. Веднага започнаха и активни преговори с китайската CRRC за доставка на нови влакове и мотриси и за откриването на завод за асемблирането им у нас.Изобщо куп интересни начинания, от които изобщо не е ясно дали нещо ще остане при третия Московски мандат.", "date": "2017.05.03", "title": " Транспортът - още от същото"}
{"url": "https://m.offnews.bg/news/Obshtestvo_4/Koj-e-Rumen-Porozhanov-noviiat-ministar-na-zemedelieto_654538.html", "text": "Новият министър на земеделието Румен Порожанов е роден на 17 август 1964 г.Магистър е по „Аграрен бизнес, икономика и мениджмънт“ и по „Отбранителна индустрия, икономика и мениджмънт“ от Университета за национално и световно стопанство в София.Порожанов е и министър на финансите в служебното правителство на Георги Близнашки. Дългогодишен служител на Министерството на финансите. От 1992 г. до 1995 г. е експерт в отдел „Финансиране на специални дейности“, който отговаря за финансите на фирмите в отбранителния сектор, а до август 2001 г. е началник на отдел „Финанси, земеделие, търговия и услуги“ в МФ. От 2001 г. до 2009 г. е директор на Дирекция „Финанси на реалния сектор“ в министерството. От август 2009 г. до март 2011 г. е началник на Кабинета на министъра на финансите, след което заема длъжността изпълнителен директор на Държавен фонд \"Земеделие\" до септември 2013 г. От февруари 2014 г. е председател на Управителния съвет на Центъра за стратегически анализи, финансиране и европейски фондове.На 27 ноември 2014-та отново е избран за шеф на фонд \"Земеделие\". Корупционен скандал през 2016-та година обаче . В началото на февруари тази година министърът на земеделието Христо Бозуков поиска остаката на Порожанов заради \"назряло обществено недовреие към фонда\".От 1993 г. до 2014 г. Порожанов е заемал различни ръководни длъжности в реалния и в публичния сектор, сред които председател на Борда на директорите на \"Арсенал\" АД-Казанлък (1993-1999 г.), председател и член на УС на Булгартабак Холдинг АД (2001-2005 г.), член на УС на Sofia Tobacco Company (2005-2011 г.), председател на Борда на директорите на „Проектна компания нефтопровод Бургас – Александруполис“ и представител на Годишното общо събрание на акционерите (юни 2010-февруари 2011 г.) и председател и член на Надзорния съвет на Българска банка за развитие (от септември 2009 г.).Румен Порожанов има специализации по публични финанси, публично управление и структурни реформи в Joint Vienna Institute, Австрия.Вижте списъка с . ", "date": "2017.05.03", "title": " Кой е Румен Порожанов - новият министър на земеделието"}
{"url": "https://m.offnews.bg/news/Obshtestvo_4/Promeniat-dvizhenieto-zaradi-parada-na-6-maj_654523.html", "text": "Парадът по повод Деня на храбростта и празника на българската армия - 6 май, налага промени в движението в столицата, съобщи Столична община.Днес и утре са забранени престоят и паркирането от 8 до 19 по южното локално пътно платно на Околовръстен път между пътен възел \"Бояна\" и Национален исторически музей (НИМ) и на паркинга пред музея.- на ул. \"Оборище\" между ул. \"Г.С. Раковски\" и бул. \"Васил Левски\", - на ул. \"11-ти август\" между бул. \"Кн. Ал. Дондуков\" и пл. \"Св. Ал. Невски\";- на ул. \"15-ти ноември\" между бул. \"Цар Освободител\" и пл. \"Св. Ал. Невски\";- на ул. \"Московска\" между бул. \"Васил Левски\" и бариерата на британското посолство;- на ул. \"Леге\" между ул. \"Съборна\" и пл. \"Атанас Буров\";- на ул. \"Кн. Александър І\" между ул. \"Съборна\" и пл. \"Кн. Александър І\";- на пл. \"Николай Гяуров\";- на всички паркинги на пл. \"Княз Александър І\";- на паркинга на пл. \"Атанас Буров\";- на паркинга на ул. \"Княз Александър І\" между бул. \"Цар Освободител\" и ул. \"Московска\".От 14.00 ч. до приключване на мероприятието на 5 май на:- пл. \"Кн. Александър І\";- на ул. \"Дякон Игнатий\" между ул. \"Иван Вазов\" и ул. \"Ген. Гурко\", с цел осигуряване място за противопожарния автомобил.От 8.00 ч. до приключване на събитието на 6 май на ул. \"Милин камък\" между бул. \"Джеймс Баучер\" и бул. \"Свети Наум\". Забранява се влизането в двете посоки на пътни превозни средства, както следва:От 8.00 до 19.00 ч. на 3.05 и 4.05 по южното локално пътно платно на Околовръстен път между пътен възел \"Бояна\" и Национален исторически музей и на паркинга пред музея.От 21.30 ч. до приключване на генералната репетиция на 4.05 и от 7.30 ч. до завършване на мероприятията на 6.05, както следва:- ул. \"Оборище\" между ул. \"Г.С. Раковски\" и бул. \"Васил Левски\";- ул. \"11-ти август\" между бул. \"Кн. Ал. Дондуков\" и пл. \"Св. Александър Невски\";- ул. \"15-ти ноември\" между бул. \"Цар Освободител\" и пл. \"Св. Александър Невски\";- ул. \"Московска\" между бул. \"Васил Левски\" и ул. \"Кн. Александър І\";- бул. \"Цар Освободител\" между бул. \"Г.С. Раковски\" и пл. \"Независимост\";- ул. \"Аксаков\" между ул. \"Г.С. Раковски\" и ул. \"Дякон Игнатий\";- ул. \"Г. Бенковски\" между ул. \"Аксаков\" и бул. \"Цар Освободител\";- ул. \"Леге\" между ул. \"Съборна\" и бул. \"Цар Освободител\";- ул. \"Кн. Александър І\" между ул. \"Съборна\" и бул. \"Цар Освободител\".Столичната дирекция на вътрешните работи осигурява охрана на местата на официалните церемонии, постове за контрол и регулиране на движението на възловите кръстовища, както и контрола при изнасянето на блокове, което ще се извърши от 20.50 ч. на 4.05 и от 8.50 ч. на 6.05 по следния маршрут:от пл. \"Св. Александър Невски\", ул. \"Московска\", ул. \"Г.С. Раковски\", бул. \"Кн. Ал. Дондуков\" до пл. \"Княз Александър І\" и обратно по същия маршрут. Съвместно с линейния контрол на \"Център за градска мобилност\" ЕАД ще бъде спирано и възстановявано поетапно движението на пътните превозни средства и колите на градския транспорт в зависимост от преминаването на блоковете.Дефилирането на знамената реликви и бойните знамена ще бъде осигурено от 21.25 ч. на 4.05 и от 9.25 до 9.45 ч. на 6.05 по следния маршрут: От паметника на Незнайния воин по ул. \"Г.С. Раковски\", бул. \"Кн. Ал. Дондуков\" до пл. \"Княз Александър І\" и обратно по същия маршрут, като ще се спира и възстановява поетапно движението на пътните превозни средства и колите на градския транспорт в зависимост от преминаването на блоковете.Ще бъде осигурено пилотиране при изнасяне на колоната на 122 мм батарея от 7.00 ч. на 6.05 по следния маршрут: от Национална гвардейска част по бул. \"Асен Йорданов\", бул. \"Цариградско шосе\", Орлов мост, бул. \"Евлоги и Христо Георгиеви\", ул. \"Ген. Гурко\" до паметника на Съветската армия и обратно след завършване на стрелбата.Закрива се паркинги \"синя зона\" и \"служебен абонамент\" за горепосочените време и места.", "date": "2017.05.03", "title": " Променят движението заради парада на 6 май"}
{"url": "https://m.offnews.bg/news/Futbol_18793/V-Atletiko-Madrid-ne-se-predavat-i-sled-0-3_654524.html", "text": "Непримиримост демонстрираха в думите си играчите и треньорът на Атлетико Мадрид след загубата с 0:3 от Реал в първия полуфинал на Шампионската лига. Двубоят се изигра снощи на \"Сантяго Бернабеу\", а трите гола за \"белия балет\" вкара познат герой - Кристиано Роналдо.\"Сега трябва да насочим мислите си към предстоящия мач в първенството, а когато той мине, ще се концентрираме върху реванша с Реал. Искаме да стигнем до финала и продължаваме да вярваме, че това е възможно. Поздравявам съперника, който ни победи напълно заслужено.Ответният мач ще е още по-интересен. Във футбола са ставали и ще стават всякакви изненади. Вече сме побеждавали Реал с Кристиано Роналдо на \"Висенте Калдерон\" с 4:0\", припомни един от основите футболисти на Атлетико Коке.Треньорът Диего Симеоне също призна превъзходството на Реал, но е убеден, че неговият тим има шансове да сътвори чудото в реванша.\"През първото полувреме играта и на двата отбора не се получи, грешките бяха много. Въпреки това, Реал вкара гол, а ние не успяхме да изравним чрез Гамейро, когато Кейлор Навас спаси.След почивката държахме топката повече, но това не ни помогна. Реал се възползва от свободните пространства и постигна целта си. Футболът обаче е уникална игра и в нея може да се случи всичко. Мисля, че още имаме шансове да стигнем до финала.След мача казах на момчетата да забравят този мач. Тежко е, но така е във футбола. Ще дадем всичко от себе си от първата до последната минута в реванша. Днес Реал ни надигра и трябва да ги поздравим. След седмица ще се опитаме да сътворим нещо невероятно. Ние сме Атлетико и сме способни да го направим\", показа непримиримост Симеоне.", "date": "2017.05.03", "title": " В Атлетико Мадрид не се предават и след 0:3"}
{"url": "https://m.offnews.bg/news/Sviat-_12/Netaniahu-V-Siriia-ima-desetki-tonove-himichesko-orazhie_654522.html", "text": "Израелският премиер Бенямин Нетаняху смята, че в Сирия са останали десетки тонове химическо оръжие, предаде ТАСС, цитирана от БТА.В Сирия \"е останало химическо оръжие, макар и няколко процента /от предишния арсенал/, но така или иначе, това са десетки тонове\", заяви Нетаняху вчера в интервю за Девети канал на израелската телевизия. \"Световната общност се задължи да ликвидира химическото оръжие на сирийска територия, но това не стана, което означава, че трябва да се направи\", добави той.По думите на Нетаняху Израел ще реагира с цялата си мощ в случай на използване срещу него на химическо оръжие.\"Ако на някого му хрумне някога да използва оръжие за масово поразяване срещу Израел, той ще подложи на страшна опасност самия себе си\", увери израелският премиер.Нетаняху каза също, че Русия не снабдява с оръжие ливанското шиитско движение \"Хизбула\". \"Не искам да обвинявам Русия в нещо, в което не трябва да бъде обвинявана: Русия не предава оръжие на Хизбула\", заяви премиерът. По думите му Русия е доставила оръжие на сирийската армия, която по указание на Иран го предава на Хизбула. \"Това оръжие е отдавна там\", отбеляза Нетаняху. \"За нас това е много опасно, затова и атакуваме. Когато узнаем за подобно прехвърляне на оръжие, нанасяме удар, такава е нашата политика и тя действа и досега\", посочи израелският премиер.", "date": "2017.05.03", "title": " Нетаняху: В Сирия има десетки тонове химическо оръжие"}
{"url": "https://m.offnews.bg/news/Zimni_18801/Biorndalen-ima-problemi-s-kirilitcata_654527.html", "text": "Най-титулованият биатлонист на планетата Оле Ейнар Бьорндален призна, че кирилицата го измъчва много, когато е в Минск със съпругата си Дария Домрачова.\"Не разбирам тази азбука и често се губя, защото всички табели са на руски. Минск е огромен град, в него живеят близо 2 милиона души, а улиците са с по 4-5 платна.Когато се загубя, звъня на Дария и тя се опитва да ме навигира. Определено тя има огромен напредък в норвежкия език, дори твърде голям, в сравнение с моя по руски\", споделя знаменитият спортист.Той заяви също, че се страхува от момента, в който трябва да сложи край на кариерата си. В момента Бьорндален е на 43 години и е доайен в Световната купа. Той планира да вземе участие на олимпийските игри в Пьончан, след което ще помисли какво да прави.\"Денят, в който ще трябва да стана най-сетне възрастен човек и да започна да си търся работа наближава. Честно казано, това малко ме притеснява вече. Иска ми се никога да не се случва\", коментира осемкратният олимпийски шампион в тежкия зимен спорт пред местната TV2.", "date": "2017.05.03", "title": " Бьорндален има проблеми с кирилицата"}
{"url": "https://m.offnews.bg/news/Evropa_18764/Velikobritaniia-niama-da-plati-100-mlrd-evro-smetka-za-Brekzit_654521.html", "text": "Великобритания няма да плати 100 млрд. евро сметка , за да напусне Европейския съюз, заяви в интервю Секретарят по Брекзит Дейвид Дейвис.Пред британската АйТиВи Дейвис каза, че Великобритания ще плати това, което е нужно, а не, което Европа иска.Думите на Секретаря по Брекзит идват след материал на , който твърди, че сметката за напускането на ЕС на Великобритания ще излезе по-солено от предварително заявените 60 млрд. евро.Дейвис обвини, че играта на ЕС в напускането на Великобритания е \"груба\".Всички сметки до този момент обаче са само предварителни и в тях няма нищо официално. Очаква се този месец главният докладчик за Брекзит в ЕС Майкъл Барниер да публикува доклад с насоки, но в тях не се очакват описани финансови параметри.", "date": "2017.05.03", "title": " Великобритания няма да плати 100 млрд. евро сметка за Брекзит"}
{"url": "https://m.offnews.bg/news/Politika_8/GERB-dava-na-BSP-Komisiiata-po-predsedatelstvoto-na-ES-ne-zashtoto-z_654519.html", "text": "ГЕРБ продължава да предлага на БСП ръководни постове в тяхното управление. Днес зам.-председателят на партията Цветан Цветанов обяви в парламента, че е предвидено БСП да вземе Комисията за европредседателството. Преди това ГЕРБ предложи на Корнелия Нинова да стане председател на Народното събрание, а после поиска вицепремиерът от служебния кабинет Деница Златева да остане на същия пост в техния кабинет.\"При разпределението на комисиите сме предвидили вие да вземете комисията за председателството, не защото го заслужавате, а защото това е демократичният начин\", каза от парламентарната трибуна Цветанов.\"Винаги казваме, че трябва да търсим точки, около които да се обединяваме“, посочи той и допълни, че по председателството на ЕС през 2018 година трябва да има приемственост, защото това е национална кауза. Цветан Цветанов обясни, че с предложението към Деница Златева от ГЕРБ са искали да покажат, че председателството е приоритет.„Явно вашият подход и манталитет е да рушите, да всявате омраза и разединение“, обърна се Цветанов към БСП. Според него БСП продължават да са в предизборен период. „Успяхте да спечелите президентските избори и повярвахте, че това е вашата подкрепа, но не е - никой не иска БСП на власт“, заяви Цветан Цветанов.А Нинова му отвърна: \"Бойко Борисов управлява два пъти и два пъти подаде оставка, заради самозапалили се хора и заради загубени избори от БСП\". И продължи: \"Правителството на Бойко Борисов управляваха два пъти и два пъти подадоха оставка. Казвате, че ние нямаме право в този парламент да бъдем съдници, да имаме позиция, да изразяваме мнение и да искаме комисии. Как да нямаме право, след като сме тук от името на 1 млн. българи\". В същия тон Цветанов отговори на Нинова, че никога ГЕРБ не са искали да управляват в коалиция с БСП по повод думите на Нинова от сутринта, че бизнесменът Георги Гергов й отмъщава, защото я е карал да управлява с коалиция с ГЕРБ, а тя не е искала. \"Може би ви се иска, но няма как да стане\", каза още Цветанов по повод коалиция с БСП. ", "date": "2017.05.03", "title": " ГЕРБ дава на БСП Комисията по председателството на ЕС, \"не защото заслужава\""}
{"url": "https://m.offnews.bg/news/Politika_8/Borisov-sabra-ministrite-v-tcentralata-na-GERB_654530.html", "text": "Председателят на ГЕРБ Бойко Борисов събра около 11 ч днес в централата на партията бъдещите министри в третия си кабинет. Очаква се всеки момент Борисов да обяви официално състава на правителството.В централата пристигнаха , спрягана за министър на правосъдието,  (външен министър), ,  (транспорт), бившият зам. министър на отбраната и депутат  (МВР), шефът на Военномедицинска академия  (здравен министър),  (която се очаква да поеме отново туризма), главният секретар на МОН  (образование), досегашният регионален министър , министърът на енергетиката от предходния кабинет (Министерство на финансите), шефът на Агенцията за приватизация  (спряган за икономическия ресор),  (доскоро зам. министър на МРРБ, който вероятно ще поеме министерството от Лиляна Павлова), (земеделие).На срещата са и лидерите на Обединените патриоти  и Волен Сидеров.Очаквайте подробности.", "date": "2017.05.03", "title": " Борисов събра министрите в централата на ГЕРБ"}
{"url": "https://m.offnews.bg/news/Koloezdene_18819/Dzhiroto-zapochva-s-minuta-malchanie-rasistki-skandal-raztarsi-Sky_654531.html", "text": "С минута мълчание в памет на трагично загиналия колоездач Микеле Скарпони ще стартира поредното издание на прочутото състезание Джиро д'Италия.Скарпони, който е бил победител в една от най-престижните надпревари в шосейното колоездене, беше блъснат от камион по време на тренировка на 22 април.Състезателят, който премине пръв височината Мортироло, ще получи същото така удвоени точки и ще се качи на подиума в Милано. Първи на старта на 5 май пък ще застанат състезателите от отбора на Скарпони от Астана.Междувременно расистки скандал разтърси отбора на Sky. Заради обиди към тъмнокожия французин Кевин Реза (на снимката) от отбора на FDJ по време на обиколката на Нормандия, за шест седмици от състава беше изхвърлен италианеца Джани Москон. 23-годишният колоездач се е извинил, но е предупреден, че при рецидив ще бъде изгонен окончателно.", "date": "2017.05.03", "title": " Джирото започва с минута мълчание, расистки скандал разтърси Sky"}
{"url": "https://m.offnews.bg/news/Analizi_289/Sotciolozi-KNDR-e-naj-podgotvenata-za-vojna-strana-v-sveta_654535.html", "text": "Северна Корея разполага с до 100 атомни бомби, ракетите й са скрити в скални масиви, армията й не може да бъде победена, без да бъде унищожена, което ще доведе до екологична катастрофа и превръщането на Токио и Сеул в руини. Това пише в традиционния анализ на Института по социология „Иван Хаджийски“ за април с акцент върху огнищата на ново напрежение в света. Американско-корейското противостоене има два възможни семпли изхода: САЩ могат да признаят статута на КНДР като ядрена държава и на тази основа да водят преговори с Пхенян. Опцията беше разглеждана от администрацията на Тръмп и това беше обявено публично. Другият вариант е Пхенян да се откаже от ядрената програма. Сигурността на страната е достатъчно гарантирана от ядрения чадър на Китай.Първата опция беше отхвърлена във Вашингтон без афиширана аргументация. Явно е, че тя означава ново съотношение на силите в региона, което намалява геополитическата тежест на САЩ и съответно доверието на Сеул и Токио.Втората опция е неприемлива за Пхенян: тя означава зависимост от Пекин, който според корейските догматици „върви по капиталистически път”.  Конфликтът не може и да се замрази. Пхенян със сигурност ще продължи изпитанията на балистични ракети, поне докато достигне стабилна ефективност на вече демонстрирания образец. САЩ ще изградят ТХААД, а това също със сигурност ще влоши отношенията им с Китай.По всичко изглежда, че Доналд Тръмп и Си Дзинпин са се договорили Китай да „опитомява” Северна Корея, а САЩ – да съдействат за програмата „Един пояс – един път”, вместо да започват търговска война. Но нито ефективността, нито дългосрочността на евентуалната сделка са гарантирани. Доверието е условно. Показва го не само САЩ с ТХААД. Китай продължава да изгражда „Подводна Велика китайска стена” в Южнокитайско море.Президентските избори във Франция дават глътка въздух на европейския политически естаблишмънт. С избора на Еманюел Макрон френско-германската ос се затвърждава и дилемата на предстоящите парламентарни избори в Германия има все по-малко геополитическо значение. И с Меркел, и с Шулц начело в Берлин, западноевропейското ядро на ЕС ще се консолидира върху досегашния брюкселски дневен ред, ориентиран към либерална политика, малка воля за промени и готовност за дистанциране от страните, които не са склонни да го следват.Френският вот е симптоматичен за протичащите процеси в няколко направления. Първо, задълбочава се кризата на големите партии. Подобно на Австрия, става възможно на балотаж да отидат кандидати, които не са подкрепени от никоя от традиционните политически сили. Второ, социалистическата тенденция все повече изпада в сянката на либералната, и то като закономерен резултат от социалистическите политики. Това може да се проследи както от публичната подкрепа, която влиятелни социалистически среди (от експремиера Манюел Валс през министъра на отбраната Жан-Ив льо Дриан до кмета на Лион Жерар Коломб) дадоха на Макрон, така и от безпрецедентното за Петата република положение, при което комунистическият кандидат задминава социалистическия – и то с трикратна преднина. Трето, националистите все така се сблъскват в своя „стъклен таван“, но далеч не са изтласкани в периферията. Не е без значение, че младите избиратели във все по-голяма степен отдават предпочитанията си на тях или на крайнолевите.Може да се каже, че проблемът за властта в Турция не е окончателно и необратимо решен, а само отложен до следващите избори. Убедителна алтернатива на Ердоган не се е появила, но и консолидация около неговата политика няма. Изборът ясно говори за антиевропейска демонстрация. Светът, който е важен за нас – внушават от Анкара, – е извън Европа. Европа вече не само не е ментор на турския път към демокрация и човешки права, но дори не е равностоен партньор. Безпрецедентното изявление на Ердоган, че турците ще определят бъдещето на Европа, поставя Стария континент в ролята на обект на въздействие, на съсед, който трябва да се съобразява и да приема инструкции.Редът на визитите на Ердоган също едва ли е случаен. Първа е Москва, което най-малкото е илюстрация за продължаващо заиграване с евразийската карта. Засиленият интерес на Турция към Шанхайската организация за сътрудничество, улеснен институционално от Русия, осезаемо отправя сигнал към ЕС, че европейската интеграция не е единствената опция. Ердоган явно се опитва да играе сложна, но все по-антиевропейска игра. Въпросът при него, както и при Тръмп, е докъде е готов да отиде, защото въпреки всичко икономически и политически ЕС е значително по-изгоден за Турция, отколкото всички останали регионални форми на сближаване.„Ако Балканите полудеят заради спиране на разширяването на ЕС, гражданите на Европа ще преживеят кошмар”. Това изказване, направено от министър-председателя на Албания Еди Рама, звучи почти като шантаж. Всъщност в него прозира стратегическа откровеност. Алтернативите са две. Първата: Западните Балкани влизат в ЕС и протича спонтанен процес на гражданско обединяване на албанците. Втората: вратата на ЕС остава затворена – тогава албанците се обединяват на своя държавна основа. Албанската интеграция трябва да се осъществи и в двата случая: или чрез ЕС, или за сметка на ЕС. Доколкото втората опция изисква съгласието на САЩ, което в момента липсва, валидна е първата: не да се почука, а да се блъска по вратата на ЕС. Щурмът на македонския парламент е връхна точка в тежката и почти безизходна политическа криза, в която югозападната ни съседка изпадна преди повече от година. Перспективата, която се очертава, е нова гражданска война или нова форма на кризисно политическо противостоене. Страната е етнически разделена, а водещата общност също е непримиримо политически разделена! Политическият процес протича логично – и трагично. Можеше да се види ясно и преди десет години. Високопарната „антиквизация” води до практическа федерализация, която от своя страна е междинна спирка на полуразпад, а не форма на консолидация.На старта на острата политическа схватка ВМРО-ДПМНЕ заложи на крайния македонизъм, а СДСМ – на европейската и атлантическата карта. Македонизмът, съчетан с разобличение на корупцията на социалистите по време на прехода, беше печеливш. И блокиращ. Никола Груевски не постигна компромис за името на страната, затвори нейния път към ЕС и НАТО.Кризата в Македония доведе до нетрадиционно бърза и навременна реакция на българската външна политика. БСП предложи, а доминираният от ГЕРБ парламент единодушно прие декларация за осъждане на насилието и в подкрепа на мирния път за решаване на противоречията. Никой не вижда собствен интерес от по-нестабилен регион. Действащият президент, настоящият и бъдещият премиери бяха единни в позициите си: добронамерено съдействие от страна на ЕС за преодоляване на кризата и в търсене на диалог както с официалните институции в Македония, така и с водещите политически партии.", "date": "2017.05.03", "title": " Социолози: КНДР е най-подготвената за война страна в света"}
{"url": "https://m.offnews.bg/news/Politika_8/Gerdzhikov-zaveshtava-zam-ministri-v-pravitelstvoto-na-Borisov_654539.html", "text": "Не всички заместник-министри от служебното правителство ще бъдат освободени от постовете си. Това става ясно от прессъобщение от информационната служба на Министерски съвет. Идеята на премиера Огнян Герджиков за това била да има приемственост и новият екип на съответните министерства да вземе решение с кого ще работи и с кого не, така че да не се опразват министерствата преди встъпването на новото правителство.В същото време зам.-министрите на външните работи Бойко Мирчев и Любомир Иванов са освободени от постовете си по предложение на министър Ради Найденов. Двамата сами поискали да напуснат министерството, уточняват от пресцентъра.", "date": "2017.05.03", "title": " Герджиков завещава зам.-министри в правителството на Борисов"}
{"url": "https://m.offnews.bg/news/Kultura_33/Izvesten-avstrijski-fotograf-shte-snima-NDK-za-predsedatelstvoto-na-Sa_654529.html", "text": "Изпълнителният директор на НДК Мирослав Боршош посрещна в НДК един от най-нашумелите съвременни фотографи на Австрия – Бруно Кломфар – специализиран в архитектурната и арт фотография. Той участва в експозицията „Българска архитектура през австрийския поглед”, организирана от Австрийското посолство в София с куратор Надежда Павлова.Бруно Кломфар снима образци на българската архитектура от 60-ти и 70-те години, които ще бъде представени в България и Австрия като един от акцентите в културната програма за предстоящото последователно българско и австрийско председателство на Съвета на ЕС през 2018 г.", "date": "2017.05.03", "title": " Известен австрийски фотограф ще снима НДК за председателството на Съвета на ЕС"}
{"url": "https://m.offnews.bg/news/Novini_2/Mareshki-vs-BNT-Valia-Ahchieva-pak-uronva-dobroto-mi-ime_654537.html", "text": "Бизнесменът с аптеки, а отскоро и зам.-председател на Народното събрание Веселин Марешки обвини БНТ в некоректни внушения заради разследване на предаването \"Открито\" на Валя Ахчиева.Лидерът на най-малката партия в парламента ВОЛЯ изпрати и писмо до генералния директор на БНТ Вяра Анкова и до Мария Стоянова, председател на СЕМ, в което настоява негово опровержение да бъде изчетено в ефир. Според него обявената като основна тема - реекспорт на скъпоструващи лекарствени продукти, по никакъв начин не е свързана с излъченото, нито доказано от авторката.Пет дни след излъчването на материала компетентните органи – НЗОК чрез РЗОК, извършиха проверка, която доказа, че няма нищо нередно в работата на аптека „Марешки“ в Силистра.Той подчертава, че това не е първи опит на журналистката да очерни името му.“Какво я мотивира да го прави и защо тези материали излизат в ефир, оставям на Вас да проверите“, се казва още в писмото.", "date": "2017.05.03", "title": " Марешки vs. БНТ: Валя Ахчиева пак уронва доброто ми име"}
{"url": "https://m.offnews.bg/news/Kultura_33/Pobediteliat-ot-SFF-Bezbog-na-goliam-ekran-ot-5-maj-trejlar_654536.html", "text": "Големият победител от 21-вото издание на \"София филм фест\", носителят на „Златен леопард” от Локарно и на още 25 международни награди \"Безбог\" от режисьора Ралица Петрова ще бъде представен лично от нея на премиерата си на голям екран на 5 май от 19:00 часа в Дом на киното.Лентата е снимана в България и представя живота на пристрастената към морфин Гана. В отдалечено провинциално градче тя се грижи за възрастни хора с деменция, като междувременно търгува с личните им карти на черния пазар.Тя издържа своята майка, с която почти не разговаря. Във връзката с приятел-автомонтьор също не присъства любов – интимността е сведена до пристрастеност към морфин. Като че ли нищо не докосва съвестта на Гана.„Струва ми се, че непрофесионалният актьор, чийто живот е близък до този на персонажа, придава повече дълбочина на филма. „Безбог” разкрива емоционалната болка на българското общество и за мен беше много важно да покажа как тази болка е изобразена върху лицата на актьорите. Те са много по-смислени в своето безмълвие в сравнение с това, което щях да изкарам от който и да е актьор или актриса, играещи идеята. Предпочитам да гледам как хората „са”, а не просто как „изглежда, че са”. Разбира се, зависи и от вида история. Тук имаме простичък сюжет и чрез този подход успях да създам повече напрежение”, споделя Ралица Петрова пред Cineuropa.org.На специалната прожекция на 5 май гостите на киното ще имат възможността лично да разговарят с Петрова, както и с продуцента - Росица Вълканова.", "date": "2017.05.03", "title": " Победителят от СФФ \"Безбог\" на голям екран от 5 май (трейлър)"}
{"url": "https://m.offnews.bg/news/Politika_8/Parlamentat-niama-da-razsledva-magistralite_654525.html", "text": "Мнозинството в парламента отхвърли предложението на БСП да се създаде Временна комисия, която да разследва магистралите. Мотивът за тази комисия бяха скандалите около магистрала Марица, а също и магистрала Струма, при търга, на която изчезнаха документи. \"За\" комисията бяха само 93 депутати, 101 бяха \"против\", а 23 се въздържаха. Идеята на левицата беше за създаване на временна комисия, която да установи пропуските и нарушенията в дейността на Агенция \"Пътна инфраструктура\" и бившата Национална компания \"Стратегически инфраструктурни проекти\" при провеждането и изпълнението на процедури по изграждането на магистрали и пътища.По време на дискусията за комисията се чуха много обвинения. БСП акцентираха, че магистралите се строят некачествено, а ГЕРБ им отвърнаха, че са некачествени именно магистралите, които БСП са строили. ", "date": "2017.05.03", "title": " Парламентът няма да разследва магистралите"}
{"url": "https://m.offnews.bg/news/Politika_8/Radev-prizova-za-stimuli-koito-da-privlichat-investitorite_654526.html", "text": "България трябва да се адаптира към процесите на дигитализация на икономиката и да се стреми към повишаване на заетостта на младите хора именно в тези сектори. Това заяви президентът Румен Радев, който разговаря днес на „Дондуков“ 2 с генералния секретар на Международната конфедерация на профсъюзите Шарън Бъроу. В срещата участва и президентът на КНСБ Пламен Димитров.„Нуждаем се от икономически стимули, които да привличат инвеститорите не само заради ниските равнища на работните заплати у нас“, подчерта президентът Радев. Държавният глава беше категоричен, че следваният в момента модел не е устойчив и в дългосрочен план ще продължи да допринася за емиграцията от страната. По думите на президента ниските равнища на заплащане на труда, в сравнение с другите държави-членки от ЕС, вече са причина за липсата на квалифицирани кадри в някои сектори. Реалната интеграция на България в ЕС ще бъде постигната само когато доходите на населението и стандартът на живот станат съпоставими с тези на останалите европейски страни“, добави още президентът.„Процесът на нарастващо разслоение в обществото и последващо социално изключване генерира големи проблеми, включително и за демокрацията в дадена държава“, заяви Шарън Бъроу. Тя отбеляза доброто сътрудничество на Международната конфедерация на профсъюзите с България, което може да подобри социалния диалог в страната ни, включително и между работниците и работодателите. Шарън Бъроу подчерта и усилията на Международната конфедерация на профсъюзите за активен диалог с представителите на бизнеса и правителствата по света за справедливо заплащане на труда и създаването на устойчиви бизнес модели.Обща беше оценката, че достъпът до качествено образование е от ключово значение за реализация на пазара на труда и пълноценна интеграция в обществото. Държавният глава изтъкна и приноса на българските синдикални организации за въвеждането на дуалното обучение у нас, което в партньорството с компаниите от реалния сектор, е един от факторите за повишаване на заетостта.", "date": "2017.05.03", "title": " Радев призова за стимули, които да привличат инвеститорите"}
{"url": "https://m.offnews.bg/news/Futbol_18793/Geroiat-za-Real-Prosto-iskam-fenovete-da-sprat-da-me-osvirkvat_654499.html", "text": "Героят за Реал Мадрид Кристиано Роналдо се изказа сдържано след победата с 3:0 над Атлетико в първия полуфинал за Шампионската лига.Според него нищо все още не е решено. Португалецът за пореден път призова феновете да спрат да го освиркват, когато няма ден.\"Да, днес ме аплодираха, но молбата ми е да спрат да ме освиркват, защото това ми влияе. Само тогава ще мога да продължа да правя за тях всичко, което ми е по силите.Днес бяхме блестящи като отбор, играхме добре от началото до края, а головете ни дойдоха от игроми ситуации. Можехме да вкараме и повече, но вратарят Облак беше феноменален.Радвам се за хеттрика и за това, че вече имам 400 гола за Реал, но все още не сме се класирали на финала. Атлетико остава много силен отбор и ни чака тежък реванш\", каза Роналдо.", "date": "2017.05.03", "title": " Героят за Реал: Просто искам феновете да спрат да ме освиркват"}
{"url": "https://m.offnews.bg/news/Obshtestvo_4/Slanchevo-i-toplo-samo-v-Zapadna-Balgariia-dazhd-za-kratko_654486.html", "text": "Слънчево и топло ще е времето днес. Ще превали само на места в Западна България след обяд, показва прогнозата на Националния институт по метеорология и хидрология при БАН.Ще остане сравнително топло за началото на месец май, с максимални температури между 23 и 28 градуса.Атмосферното налягане е малко по-високо от средното за май – слабо ще се понижи.Над планините ще бъде предимно слънчево. Около и след обяд ще се развива купеста облачност, но само на отделни места в масивите от Западна България ще превали краткотраен дъжд. Ще духа слаб до умерен вятър от южната четвърт. Максималната температура на височина 1200 метра ще бъде около 18°, на 2000 метра – около 10°.Над Черноморието ще бъде предимно слънчево. Ще духа слаб вятър от изток. Максимални температури на въздуха ще са 20°-22°. Температурата на морската вода е 11°-14°. Вълнението на морето ще бъде 2 бала.", "date": "2017.05.03", "title": " Слънчево и топло, само в Западна България дъжд за кратко"}
{"url": "https://m.offnews.bg/news/Obshtestvo_4/V-Ovcha-kupel-Druzhba-i-tcentara-na-Sofiia-bez-voda-dnes_654489.html", "text": "жк \"Дружба\" I\"Софийска вода\" предупреди за спиране на водоподаването в някои райони на столицата днес.Вода няма да има в  от 10 до 19 ч. по бул. „Искърско шосе“ от бул. „Брюксел“ до бул. „Кръстю Пастухов“.В няма да има вода от 9 до 17 ч. по ул. „Елин Пелин“ от ул. „Арх. Йордан Миланов“ до ул. „Митрополит Кирил Видински“.В няма да има вода от 9 до 19 ч. по ул. „Драгоман“ от ул. „Бойчо Огнянов“ до ул. „Любляна“.В водоподаването ще бъде спряно от 10 до 18 ч. по ул. „Княжевска“ от ул. „Кореняците“ до пл. „Сред село“; по ул. „Кореняците“ от ул. „Княжевска“ до ул. „Боженци“, ул. „Звездица“; по ул. „Войводина могила“ от ул. „Звездица“ до пл. „Сред село“; по ул. „Боженци“ от ул. „Кореняците“ до пл. „Сред село“.В вода няма да имат по ул. „Тимок“ от ул. „Георги Сава Раковски“ до ул. „Дунав“ от 10 до 17 ч.В няма да има вода от 10 до 17 ч. по ул. „Св. Тома“ от ул. „Христо Благоев“ до ул. „Рибен буквар“.В няма да има вода от 11 до 16 ч. на ул. „Яне Стоянов“, ул. „Латинка“, ул. „Карашка“, ул. „Лесновска“.Тя ще бъде спряна и в от 10 до 18 ч. на ул. „Нектар“ и ул. „Слатинска река“ №12.", "date": "2017.05.03", "title": " В \"Овча купел\", \"Дружба\" и центъра на София без вода днес"}
{"url": "https://m.offnews.bg/news/Politika_8/Smianata-na-vlastta-shte-stane-v-chetvatrak_654501.html", "text": "Третото правителство на Бойко Бориков ще смени служебното правителство в четвъртък. Очаква се това да стане, след като бъдещият премиер предаде на президента Румен Радев папка с персоналния състав на кабинета. Съставът на парламента ще бъде гласуван в четвъртък в Народното събрание. Очаква се имената на министрите да бъдат окончателно уточнени днес и лидерът на ГЕРБ да ги обяви. Част от имената на министрите вече бяха тиражирани неофициално. Лидерът на ВМРО Красимир Каракачанов заяви във вторник, че в последните седмици са се тиражирали всевъзможни варианти и затова може да има изненади.Структурата на Министерския съвет ще е премиер, 4-ма заместници и 17 министри.За момента за сигурно се смята, че Владислав Горанов и Томислав Дончев ще са вицепремиери. За регионално развитие и благоустройство ще отговаря отново Лиляна Павлова, въпреки че се появи информация, че тя няма да е част от новото правителство. Вероятна рокада ще има в постовете между Екатерина Захариева и Цецка Цачева. Бившата правосъдна министърка се очаква да стане външен министър, а бившата председателка на парламента ще е министър на правосъдието.", "date": "2017.05.03", "title": " Смяната на властта ще стане в четвътрък"}
{"url": "https://m.offnews.bg/news/Obshtestvo_4/1200-voenni-izlizat-na-parada-za-6-maj_654540.html", "text": "Близо 1200 военнослужещи ще участват на парада на 6 май. От Министерството на отбраната уточниха за OFFNews, че в него няма да участва пехотна техника. От военната техника в небето над София ще прелети авиационна техника - един вертолет Ми – 17, носещ националния флаг и два вертолета „Кугър“, както и 3 самолета МиГ – 29.Командващ парада ще бъде командирът на бойната авиация генерал-майор Цанко Стойков.Последно най-много военна техника беше изкарана на , когато на площада дефилираха 35 бойни машини и общо 12 самолета и вертолета. ", "date": "2017.05.03", "title": " 1200 военни излизат на парада за 6 май"}
{"url": "https://m.offnews.bg/news/Politika_8/Kliuchov-za-obrazovanieto-finansist-poema-upravlenieto-na-MON_654511.html", "text": "Красимир ВълчевКлючов за образованието финансист поема министерския пост в МОН в третото правителство с премиер Бойко Борисов. (41 г.) работи в Министерството на финансите от 2002 до 2009 година, където отговаря и за разработването на частта за образование от държавния бюджет. В края на юли 2009 г. министър на образованието в първия кабинет на Бойко Борисов става настоящият зам.-председател на ГЕРБ , която го кани в екипа си. Вълчев приема и става главен секретар на МОН през септември същата година.През ноември Фандъкова, бивш директор на едно от най-добрите софийски училища - Втора немска езикова гимназия (73 СУ \"Владислав Граматик\") - е избрана за кмет на София и поема управлението на града, а Вълчев остава в МОН при наследилия я на поста неин заместник След неговото отстраняване поста поемаКлючов момент за финансирането на образованието е преминаването към системата на делегираните бюджети, при която училищата получават бюджет, изчислен на база различни показатели, включително брой ученици, който могат да управляват значително по-свободно от предишната централизирана система. Вълчев участва активно в разработването, въвеждането и прилагането на системата и като експерт в МФ, и като главен секретар на МОН.Той остава в просветното министерство и при служебното правителство с премиер , поело управлението на страната през март 2013 г. след оставката на Борисов. В него работи с , който е министър до края на месец май същата година.С идването на кабинета \"Орешарски\" (в който образователен министър е ) Вълчев си отива от МОН и е възстановен като главен секретар през август 2014 г., при служебния кабинет с премиер и министър на образованието политологът .Вълчев остава на поста и при управлението на  (ноември 2014 – февруари 2016), и при  (февруари 2016 – януари 2017), но категорично отказва да работи с наследилия я  и се връща в Министерството на финансите.", "date": "2017.05.03", "title": " Ключов за образованието финансист поема управлението на МОН"}
{"url": "https://m.offnews.bg/news/Obshtestvo_4/Samoleti-prelitat-nad-Sofiia-v-podgotovka-za-parada_654506.html", "text": "От днес до 6 май над София ще прелитат самолети и вертолети от състава на Военновъздушните сили (ВСС), които ще тренират за традиционния военен парад. Те ще прелитат на ниска височина, предупредиха от Министерството на отбраната. С цел безопасност на гражданите и безаварийното провеждане на тренировките и парада, от ВСС предупреждават гражданите да не ползват дронове в рамките на няколко населени места по време на тренировките: София, Григорево, Вакарел, Долни Пасарел, Брезник, Мировяне, Казичене, Божурище, Нови Искър и гара Яна на 3 май 2017 г. от 09:30 до 11:30 часа, на 4 и 5 май 2017 г. 09:30 до 11:30 часа и от 14:30 до 16:30 часа, както и на 6 май 2017 г. от 9:30 ч. до 11:30 ч.Генералната репетиция на представителните блокове на въоръжените сили ще се проведе на 4 май 2017 г. от 22.00 часа на площад „Княз Александър І“ в София.", "date": "2017.05.03", "title": " Самолети прелитат над София в подготовка за парада"}
{"url": "https://m.offnews.bg/news/Politika_8/Na-poslednoto-si-zasedanie-pravitelstvoto-tarsi-oblekcheniia-za-biznes_654502.html", "text": "Служебното правителство на Огнян Герджиков днес ще заседава за последен път. Министрите ще разгледат проект на постановление за допълнение на тарифата за държавните такси, събирани от Агенцията по вписванията.Намаляване или отпадане на някои такси беше цел, която служебният премиер си постави още в началото на мандата, като част от мерките за облекчаване на бизнеса. Мотивите са, че някои от таксите представляват неоправдани разходи и представляват скрити данъци. Очаква се днес кабинетът да одобри допълнителни трансфери за купуване на учебници, учебни комплекти и учебни помагала за децата и учениците в общинските детски градини и училищата за 2017 г.", "date": "2017.05.03", "title": " На последното си заседание правителството търси облекчения за бизнеса"}
{"url": "https://m.offnews.bg/news/Ikonomika_59/NAP-otchete-polovin-milion-danachni-deklaratcii-za-dohodi_654533.html", "text": "Кампанията за деклариране на доходите на физическите лица приключи в офисите на НАП, съобщиха от приходната агенция.Подадени са близо 500 000 декларации. Малко под половината от тях са изпратени по интернет, подписани с електронен подпис или с безплатния персонален идентификационен код - ПИК. От НАП отчитат сериозно повишаване на интереса към подаването на декларации от физическите лица по електронен път.Системата за онлайн деклариране продължи да работи до полунощ, а Централна поща в столицата приемаше декларации до 20,00 ч. на 2 май.", "date": "2017.05.03", "title": " НАП отчете половин милион данъчни декларации за доходи"}
{"url": "https://m.offnews.bg/news/Sviat-_12/Razuznavaneto-v-SASht-zapisalo-151-mln-telefonni-razgovora-za-1-g_654509.html", "text": "Американската Агенция за национална сигурност е събрала повече от 151 милиона записа на телефонни разговори, проведени в Америка миналата година. Това се е случило въпреки ограничението, наложеното от Конгреса, съобщава агенция \"Ройтерс\", като се позовава на годишния доклад на правителствената агенция.Докладът е първият знак доколко е ефективен Законът за свободата от 2015 г., който ограничи събирането на телефонни записи и контактите на граждани, които САЩ и съюзнически разузнавателни служби подозират във връзки с тероризма.АНС е събрала 151 милиона телефонни записа, въпреки че е имала разрешение от Американския съд за наблюдение на външните разузнавателните служби да шпионира само 42-ма заподозрени в тероризъм през 2016 г.Агенцията започна да събира огромно количество от данни за телефонни разговори, за обаждащите се и отговарящите на обажданията, за телефонните номера, за часа на обаждането и продължителността му, но не и за съдържанието, от атентатите на 11 септември 2001 г.От доклада не става ясно колко от записите са на телефонни разговори на чужди граждани и колко - на американци.Служители на агенцията твърдят, че тези 151 милиона записа са много по-малко от процедурите, които бяха спрени, след като бившият директор на агенцията Едуард Сноудън разкри програмата за наблюдение през 2013 г.Записваните хора не са 151 милиона, често обажданията са били от едни и същи телефонни номера, посочват от агенцията, но не уточняват броя на засегнатите хора.", "date": "2017.05.03", "title": " Разузнаването в САЩ записало 151 млн. телефонни разговора за 1 г."}
{"url": "https://m.offnews.bg/news/Sviat-_12/8-ubiti-25-raneni-pri-atentat-v-Kabul-kraj-posolstvoto-na-SASht_654507.html", "text": "Самоубийствен атентат бе извършен тази сутрин в час пик край посолството на САЩ в Кабул, съобщи \"Ройтерс\".Осем души са убити и най-малко 25 са ранени. Повечето загинали и пострадали са цивилни.Ударът е бил насочен срещу конвой от бронетранспортьори на НАТО. Няколко цивилни автомобила са унищожени или силно повредени.Говорител на мисията на НАТО в Кабул отказа коментар.", "date": "2017.05.03", "title": " 8 убити, 25 ранени при атентат в Кабул край посолството на САЩ"}
{"url": "https://m.offnews.bg/news/Politika_8/Gergov-natiskal-Ninova-za-koalitciia-s-GERB_654513.html", "text": "Оттеглилият се от ръководството на БСП бизнесмен Георги Гергов е бил на позицията, че партията трябва да бъде в коалиция с ГЕРБ. След отказа на лидера на Столетницата Корнелия Нинова това да стане, върху нея започнал натиск.Това стана ясно от думите на Нинова в интервю за bTV. Тя коментира скандала със срещата на главния прокурор Сотир Цацаров с бизнесмена Сашо Дончев, която е била организирана с посредничеството на Гергов. Заради скандала последният напусна ръководството на БСП, а по-късно заяви, че Нинова също е имала срещи с главния прокурор, както и \"тайни срещи\".Нинова не отрече, че е имала среща с Цацаров, но това станало в кабинета му и след предварителна уговорка за среща в приемното му време. По думите ѝ на тази среща двамата са обсъдили мониторинговия доклад на ЕК. \"Не съм отишла при главния прокурор да искам услуги, нито да си говорим за бизнес\", каза лидерът на БСП.Нинова потвърди също така, че е имала и срещи в кабинета на Гергов. Там тя е разговаряла с омбудсмана Мая Манолова и шоуменът Слави Трифонов.Тя обясни, че една от причините за скандала със срещата е \"да се бие по БСП и по мен персонално\". Това станало, след \"твърдия отказ да направим коалиция с ГЕРБ\".  „Защо, според мен, се случват тези неща сега? Мисля, че има две големи причини – политически и държавнически. Първата е, след изборите имаше група за натиск върху мен, от политически лица, да направим широка коалиция с ГЕРБ. Имаме си решения на нашия орган – не. Няма да правим. Въпреки това, този натиск продължи. После дойде предложението да стана председател на парламента. След това предложението за Деница Златева“, обясни Корнелия Нинова. „До там се стигна, че служебния министър председател Герджиков да ме вика, за да ми обяснява как Деница Златева трябва да влезе в кабинета“, допълни още тя.На въпрос дали вкарва Георги Гергов е бил част от натиска БСП да направи коалиция с ГЕРБ, Корнелия Нинова заяви: „Да и той вчера го заяви ясно, че е на такава позиция. Той го е изразявал и преди“.По думите на Нинова участието на Георги Гергов в среща с главния прокурор Сотир Цацаров и Сашо Дончев е хвърлил съмнения върху БСП. „Той е политическо лице, той е член на ръководството и ние не приемаме за нормално да се правят такива срещи“, коментира още Нинова.", "date": "2017.05.03", "title": " Гергов натискал Нинова за коалиция с ГЕРБ"}
{"url": "https://m.offnews.bg/news/Sviat-_12/Otkriha-samodelna-bomba-v-makedonskiia-parlament_654505.html", "text": "Самоделно взривно устройство е било открито вчера следобед в сградата на македонския парламент в Скопие, съобщиха радио \"Свободна Европа\" и вестник \"Нова Македония\", цитиран от БТА.Пакетът е открит около 17.30 ч. от охраната на парламента.Става дума за бомба, направена от газова бутилка, потвърдиха от полицията. Случаят е поет от антитерористичното ѝ подразделение.Хиляди привърженици на ВМРО-ДПМНЕ снощи отново изпълниха улиците на Скопие, пет дни след безредиците в парламента, предаде \"Франс прес\". Демонстрантите настояват за нови парламентарни избори. ", "date": "2017.05.03", "title": " Откриха самоделна бомба в македонския парламент"}
{"url": "https://m.offnews.bg/news/Politika_8/Vezhdi-Rashidov-otpada-ot-kabineta-v-posledniia-moment_654515.html", "text": "Едно от почти сигурните имена в третия кабинет на Бойко Борисов - това на кандидата за министър на културата Вежди Рашидов - отпада от новото правителство в последния момент, научи OFFNews. До снощи името му бе спрягано сред вече одобрените от коалиционните партньори министри.Нова вълна от недоволство срещу Рашидов обаче разколебала самия кандидат. Знае се, че скулпторът не се радва на подкрепата на културните среди, а през годините срещу него е имало много брожения. В интернет преди дни стартира петиция, озаглавена \"Правителство без Рашидов\". В кулоарите на парламента се обсъжда, че Рашидов се разколебал и заради скандала около \"Двойната къща\", която бе съборена, макар някога да бе паметник на културата. Очаква се, че този случай може да стане повод за протести срещу министъра на културата. Така в последния момент ресорът останал без титуляр.", "date": "2017.05.03", "title": " Вежди Рашидов отпада от кабинета в последния момент"}
{"url": "https://m.offnews.bg/news/Futbol_18793/Popeto-treti-v-prestizhna-klasatciia_654520.html", "text": "Българският халф на Спартак (Москва) Ивелин Попов зае трето място в класацията за най-добър футболист на 26-ия кръг в руската Премиер лига.Бившият капитан на националния отбор събра 6 точки в анкетата, в която мнението си дават експерти, журналисти и фенове.Победител стана съотборникът на Попов - Денис Глушаков с 10 точки, а втори с 9 точки се нареди вратарят на Ростов Никита Медведев, който подобри рекорда за най-много поредни минути без допуснат гол в Премиер лигата.Попов игра много силно в дербито срещу ЦСКА (Москва), спечелено с 2:1. Българинът асистира и за двата гола за Спартак, който направи най-важната крачка към шампионската титла.За MVP на месец април беше избран асът на Спартак Куинси Промес, следван от Фьодор Смолов (Краснодар) и Роман Зобнин (Спартак).", "date": "2017.05.03", "title": " Попето трети в престижна класация"}
{"url": "https://m.offnews.bg/news/Politika_8/Magistrala-Maritca-svalia-Liliana-Pavlova-ot-posta-ministar-na-regio_654517.html", "text": "Сигурният министър на регионалното развитие и благоустройството Лиляна Павлова вероятно няма да вземе пак поста заради възникналия в последните седмици скандал с магистрала \"Марица\", научи OFFNews. Припомняме, че прокуратурата започна разследване срещу строежа на лот 1 на магистралата заради съмнителна обществена поръчка от 51 милиона лева, които са похарчени неправомерно. Така в последните дни на преговорите един от най-близките хора на Бойко Борисов - Лиляна Павлова, отпаднала от министерството. Лиляна Павлова вероятно ще остане вицепремиер, най-вероятно с ресор европредседателство, а министър на регионалното министерство ще стане един от заместниците й в кабинета - Николай Нанков. По искане на БСП днес, в деня, в който се съобщават имената на министрите от кабинета Борисов 3, в парламента се обсъжда една-единствена точка  - сформиране на комисия, която да разследва строежа на пътища и магистрали именно заради скандала с \"Марица\". По повод сформирането на такава комисия в парламента се размениха обвинения между БСП и ГЕРБ. Депутатът от БСП Кирил Добрев коментира, че магистралите у нас се правят и след два месеца се затварят за ремонт и докато се кара по тях, \"главата се клати\". Бившият министър на енергетиката и депутат от ГЕРБ Теменужка Петкова отвърна, че си има органи, които да разследват магистралите, а парламентът не бива да се превръща в \"другарски съд\". А зам.-председателят на ГЕРБ Цветан Цветанов даде пример с магистралите, построени от БСП, и Цанков камък. Той припомни и скандала с магистрала \"Струма\", в който кадър от управлението на БСП е откраднал документите и опорочил търга, с което е спрял строителството на най-големия строителен обект у нас - тунел \"Железница\". Той добави, че няма да позволи да се напада \"достойният министър Лили Павлова\". ГЕРБ все пак са решили да не рискуват и да се създава напрежение още в началото на сформиране на кабинета и затова се очаква Павлова да е на друг пост. ", "date": "2017.05.03", "title": " Магистрала \"Марица\" сваля Лиляна Павлова от поста министър на регионалното развитие"}
{"url": "https://m.offnews.bg/news/Drugi_18773/Kiril-Nikolov-Dizela-se-naredi-osmi-na-Yading-Skyrun-2017_654544.html", "text": "Сезонът по скайрънинг бе открит с планинския маратон Yading Skyrun в Китай, на който Кирил Николов - Дизела зае 8-мото място, информираха от екипа му.Трасето бе с дължина 29 км, както най-ниската точка бе 2860м, а най-високата – “Last Pass”, достига близо 4700м на Тибетското плато в Китайските планини Съчуан. Yading Skyrun попада в категорията на класическите високопланински бягания, като в сезона се провеждат 11 старта, 5 от които се вземат при финалното класиране. Голямата височина и малкото време за аклиматизация, превърнаха бягането в истинско предизвикателство.Първи завърши шерпата Bhim Gurung от Непал с време 03:06:51, като подобри собствения си рекорд по трасето от 2016г. с 13 минути. На второ място се нареди Анди Уакър, Китай, с време 03:08:23. Кирил успя да избяга трасето за 03:48:22, на 41:11 разлика от първенеца. При жените първа финишира американката Меган Кимел, с време 3:33:55.„Надявам се това да ми е най-слабият старт за сезона. Изпитах сериозни затруднения след 3800 м, а след 4000 м, до 4650 м, беше изключително тежко. Щастлив съм, че финиширах, всичко е наред и нямам сериозни травми.“, каза Дизела.Следващият старт от сериите е в края на месец Май в баския град Зегама, Испания - Zegama-Aizkorri Marathon. Кирил продължава с подготовката за участието си там. „Надявам се, че времето, прекарано тук и следващите няколко дни, ще са от полза за подготовката ми и ще съм в още по-добра форма.“, споделя още Кирил.", "date": "2017.05.03", "title": " Кирил Николов - Дизела се нареди осми на Yading Skyrun 2017"}
{"url": "https://m.offnews.bg/news/Obshtestvo_4/Stoianovich-otreche-da-sa-mu-predlagali-podkup-za-Dvojnata-kashta_654510.html", "text": "Бившият министър на културата Петър Стоянович отрече да са му предлагали подкуп, за отмяна на статута на емблематичната \"Двойна къща\" като паметник на културата в съда. \"Това беше само намек и не помня кой го отправи\", заяви ексминистърът на културата пред Нова тв. Той уточни, че при него са идвали хора, които са му намеквали, че е хубаво да се решат \"някои определени проблеми\".\"Когато на подобни пратеници се обясни, че няма как да стане такова нещо, една власт би могла да се справи с този проблем\", каза той, като допълни, че дори не помни дали става дума за точно този имот, нито пък може да се сети кой е бил човекът, който е направил намека.", "date": "2017.05.03", "title": " Стоянович отрече да са му предлагали подкуп за \"Двойната къща\""}
{"url": "https://m.offnews.bg/news/DW_18800/Siriia-vlastta-otdavna-veche-e-v-chuzhdi-ratce_654541.html", "text": "Представителите на Сирия – статисти без собствена воляТехеран е разположен край Каспийско, а Дамаск – край Средиземно море. По суша двата града ги делят близо 1 700 километра. Голяма част от пътя преминава през Ирак, където доскоро действаха терористите на Ал Кайда и на т.нар. „Ислямска държава”. Някои от тях все още са активни в региона. Затова пътуването по тези места си остава крайно рисковано. Алтернативата е да се пътува по море – от южната част на Ирак през Персийския залив около целия Арабски полуостров, после през Суецкия канал и оттам през Средиземно море - но този маршрут е твърде дълъг и изнурителен.За страна като Иран, която активно се меси във военните действия в Сирия, подобен маршрут е неизползваем. За да изпълнява ролята си на най-важен закрилник на президента Асад, Техеран се нуждае от пътища за бързо придвижване – най-вече по въздуха. Американското списание „Critical Threats\", издавано от консервативния мозъчен тръст American Enterprise Institute, пише, че Иран отдавна вече използва възможностите на въздушния транспорт.От 2015 година насам Техеран постоянно разширява този „въздушен мост”, изграден с помощта на своята държавна авиокомпания, както и на една частна авиолиния. \"Честотата на регистрираните полети има пряка връзка с интензивността на боевете в Сирия. Твърде малко вероятно е Техеран да използва самолетите само за превоз само на граждански стоки\", пише „Critical Threats”.На преговорите за Сирия, които започват днес (3.5) в Астана, представителите на режима на Асад на практика са гости на двамата си най-големи спонсори - Иран и Русия - на които режимът дължи политическото си оцеляване. Много неща говорят в подкрепа на тезата, че без Русия и Иран Асад отдавна щеше да е паднал от власт.Има обаче и друго: двете закрилящи страни навярно са в състояние да крепят Асад, само защото действат заедно. Нито Русия, нито Иран биха имали сили поотделно да се справят с подобна задача. Асад навярно няма никакъв друг избор, освен да изпълнява желанията на двамата си партньори. Откаже ли да го прави, те несъмнено ще му покажат по недвусмислен начин кой държи властта в Сирия.Публикуван през март анализ на американския Institute for the Study of War показва колко значима роля играе Иран за оставането на Асад на власт. От друга страна - явно нито Иран, нито Русия разполагат с неограничена власт в Сирия.\"Русия, Иран и режимът на Асад не са в състояние да наложат своя контрол над салафистко-джихадистките области и да осигурят там спокойствие в дългосрочна перспектива. За това им липсват както кадровите ресурси, така и стратегическите предпоставки\", четем в анализа. От което следва, че тяхната военна роля е ограничена. Това обстоятелство обаче с нищо не променя факта, че \"Иран и Русия са проникнали дълбоко в структурите на сирийската държава\", пишат експертите на Institute for the Study of War.Съответно сложни и крехки са военните взаимоотношения в лагера на Асад. Шест години след началото на бойните действия, сирийската армия, която преди наброяваше около 100 000 души, междувременно има едва 30-40 хиляди боеспособни войници, се казва още в американския анализ. При това към тази група спадат и външни сили като например елитните части от Революционната гвардия на Иран, както и различни специални части и доброволчески отряди на сирийските алевити.Голяма част от редовните сирийски войски, според анализа, са били разформировани и заменени от паравоенни групировки, част от които – свързани с организираната престъпност. Но тъкмо колапсът на редовната армия и подсилването на партизанските бойни части осигурявали оцеляването на режима.Въпросните групи разполагат с близо 30 000 бойци, които са под командването на Иран – става дума за членове на иранската Революционна гвардия, бойци на Хизбула и шиитски доброволци от Ирак и Афганистан. Тези военни подразделения са много важни и поради това, че Русия се отказа от сухопътни операции в Сирия. Москва залага преди всичко на въздушните удари, за да предотврати по-големи човешки загуби в собствената си армия. Руските ВВС поддържат Иран, който пък върши „черната работа” по суша.Помощта на Русия и Иран задържа режима на Асад на власт, но и го прави политически безсилен. Още по време на първия кръг от сирийските преговори в Астана през януари, делегатите на Асад бяха по-скоро статисти, отколкото реално преговарящи. По всичко личи, че тази им роля няма да се промени и на сегашния кръг от преговори. Формално Асад все още е на власт в Сирия. В действителност обаче властта отдавна вече се намира в други ръце.", "date": "2017.05.03", "title": " Сирия - властта отдавна вече е в чужди ръце"}
{"url": "https://m.offnews.bg/news/Politika_8/Borisov-obiavi-ministrite-si-spisak_654545.html", "text": "Партия ГЕРБ обяви официално състава на третия кабинет на Бойко Борисов. Имейл с имената на бъдещите министри бе изпратен до медиите днес, малко преди 13 ч.Ето кой влиза в кабинета \"Борисов 3\":Премиер: Заместник министър-председател – ;Заместник министър-председател по икономическата и демографската политика – ;Заместник министър-председател по обществения ред и сигурността и министър на отбраната – ;Заместник министър-председател по правосъдната реформа и министър на външните работи – ;Министър на финансите – ;Министър на вътрешните работи – ;Министър на регионалното развитие и благоустройството – ;Министър на труда и социалната политика – ;Министър на отбраната – ;Министър на външните работи – ;Министър на правосъдието – Данговска;Министър на образованието и науката – ;Министър на здравеопазването – ;Министър за Българското председателство на Съвета на ЕС 2018 - ;Министър на културата – Министър на околната среда и водите – ;Министър на земеделието, храните и горите – ;Министър на транспорта, информационните технологии и съобщенията – ;Министър на икономиката – ;Министър на енергетиката – ;Министър на туризма –Министър на младежта и спорта – ", "date": "2017.05.03", "title": " Борисов обяви министрите си (списък)"}
{"url": "https://m.offnews.bg/news/Sviat-_12/Erdogan-otiva-na-sreshta-s-Putin-v-Sochi_654504.html", "text": "Турският президент Реджеп Тайип Ердоган ще се срещне в сряда с руския президент Владимир Путин в Сочи.Основна тема на разговорите се очаква да бъде ситуацията в Сирия и двустранните отношения.Във вторник Путин разговаря по телефона с американския президент Доналд Тръмп. Двамата обсъдиха кризата със Севера Корея и координацията на двете държави в борбата с тероризма в контекста на сирийската криза. Двамата са се договорили за лична среща в кулоарите на заседанието на високо равнище на Г-20 в Хамбург.В Сочи Путин вече имаше среща с германския канцлер Ангела Меркел.", "date": "2017.05.03", "title": " Ердоган отива на среща с Путин в Сочи"}
{"url": "https://m.offnews.bg/news/Sport_18752/Sportat-v-efir-na-3-maj_654516.html", "text": "Днес ще се изиграе и вторият полуфинал в Шампионската лига между Монако и Ювентус, както и първия полуфинал в Лига Европа, който ще противопостави отборите на Аякс и Лион.12,00 Тенис, турнир за мъже в Мюнхен    F+ (пряко)12,30 Тенис, турнир за мъже в Истанбул    Sport+ HD (пряко)14,15 -Турция - Испания, европейско до 17 г.. пряко Евроспорт 1 15,00 - Унгария - Франция, европейско до 17 г., пряко Евроспорт 215,00 Тенис, турнир за мъже в Ещорил    Eurosport 2 (пряко)16,30 Волейбол, купа на България (ж), \"Казанлък\" - \"Славия\"    БНТ HD (пряко)18,45 - Хърватска - Италия, европейско до 17 г., пряко Евроспорт 119,00 Волейбол, купа на България (ж), ЦСКА - \"Левски\"    BNT World (пряко)19,45- Аякс-Лион, Лига Европа, полуфинал, първи мач, пряко БНТ HD 21,45 - Монако - Ювентус, Шампионска лига, полуфинал, първи мач, пряко bTV Action", "date": "2017.05.03", "title": " Спортът в ефир на 3 май"}
{"url": "https://m.offnews.bg/news/OFFTOPIC_18750/Kogato-bebe-hipopotam-ti-se-usmihne-galeriia_654518.html", "text": "Хипопотамите имат репутация на тромави и страховити животни, отговорни за смъртта на не малък брой хора. Бихте ли могли да предположите, че тези бебета хипопотами са способни на нещо друго, освен да бъдат забавни и непохватни? Тяхната усмивка може да върне доброто настроение на всеки, дори в мрачен и дъждовен ден!Тези големи бозайници идват от Субсахарска Африка, а името хипопотам идва от древногръцки и означава „речен кон“. Хипопотамите са третите по големина бозайници след слона и белия носорог. Хранят се основно с трева. Живеят около 45 години.Хипопотамите са агресивни към хората, само когато се чувстват застрашени и уплашени. Така че радвайте се на тези страховити сладури, но стойте малко по-далеч.", "date": "2017.05.03", "title": " Когато бебе хипопотам ти се усмихне (галерия)"}
{"url": "https://m.offnews.bg/news/Nashite-avtori_2490/Nikola-Krumov-kojto-ni-razsmiva_654512.html", "text": "- Правим това интервю по имейл. Защо решихте да сте разказвачът, който не показва лицето си? Не присъствате дори на премиерите на книгите си.- Напротив, на много хора показвам лицето си, но не искам да се хваля с него пред читателите. Доста ми харесва, че всеки си е изградил индивидуален образ за мен от историите и не искам да го развалям. Всъщност съм присъствал на пет издания на \"Пощенска кутия за приказки\" и само един човек ме разпозна. Излъгах го, че не съм аз, за което съжалявам. Ако ме види пак, да се обади - ще му подаря двете си книги.- Ние сме от Северозапада, но не живеем там поради икономически причини. Обитаваме голям блок и както всички имаме съседи идиоти - може ли точно в два на обяд бебето ти да се разреве, а ти да почнеш да ковеш шкафовете в кухнята на силна музика, докато жена ти решава да пусне 20-годишната прахосмукачка. После двамата се скарват, а той по невнимание си уцелва едновременно седем пръста с чука, от което обвинява нея в некадърност (детенцето врещи още по-силно). Семейният скандал продължава до 5 с разнообразни и изненадващи оскърбления. Горе цепят пънове на терасата, отдолу има клас по оперно пеене със съпровод барабани, два тромпета и гайда. Пред блока режат дърва, на петия внучка бие майката на баба си, наркоманите от седмия се борят с кучето си, защото го помислили за прилеп, дядо Цанко е изял часовник по невнимание – викат линейка, някой кърти стени от шест сутринта, друг изневерява – хващат го, следва бой, идва полиция, комшии спорят за правото на обитание на нафтови печки в коридорите, касиерът обикаля апартаментите – навсякъде го черпят, сега спи пиян между етажите с кюфте в ухото... Нормален ден в панелните блокове.- Аз съм той. Какво да го отъждествявам (не знам значението на тази дума, но ми харесва)!? Повечето са лични истории, а не разкази (дори разказите се плод на нещо видяно от мен).- Директно - ако стане нещо, сядам и го описвам. Или се сещам за стари случки. В някои от историите има събрани по 2-3 събития в едно. - Любимата Нора се е родила в Ми’айловградската болница от майка си, не знам точно как. Котката Ивелина също я роди майка ѝ, но в кашон (и до днес като види такъв, задължително трябва да се навре в него).- Да, с пиене на бира и ракия, с отваряне на хладилника, гледане на мачове от английското, тренирам умствено снукър, хокей на лед и хандбал. Председател съм на Българската Федерация по Алкохолни Спортове и Заседнал Туризъм (БФАСЗТ).- - Завършил съм висше образование магистър със специалност „Отвинтване-завинтване на пълен буркан в празна маза” в академията на ВИК.- - Сега нищо – чакам сигнал отгоре. Нужно е да кажа, че без годеницата ми Нора нямаше да съм написал и три реда. Тя е моята муза под формата на демонично красива анаконда ескимос.- Всеки ден. Хората трябва да разберат, че е неприемливо да си здрав и нещастен (това не знам в каква връзка го казвам).Моите книги не претендират за литературна стойност, те само наблъскват с крак добро настроение в индивида. Стилът ми е овчарски и го знам. Всеки може да провери творчеството ми (то па едно творчество, все едно да включиш котлона и да кажеш на любимата си, че това е камина пред която да правите любов) в интернет и да реши дали да си вземе книжките. Целта е да зарадвам хората, а по хилядите коментари във Фейсбук мисля, че успявам. Ако някой объркан човек все пак реши да ми даде награда, то тя ще бъде приета от моята издателка Гергана Турийска (или представителят ми за Алдебаран и Слънчевата система Ясен Козев). Благодаря за подкрепата на всички читатели!", "date": "2017.05.03", "title": " Никола Крумов, който ни разсмива"}
{"url": "https://m.offnews.bg/news/Politika_8/Koj-e-noviiat-vatreshen-ministar-Valentin-Radev_654551.html", "text": "Валентин Радев ще бъде новият министър на вътрешните работи. В първото правителство на ГЕРБ беше заместник-министър на отбраната. Преди това той оглавяваше Сдружението на специалистите по боеприпасите в България. По това време ресорът му в МО беше утилизацията на излишните боеприпаси. Именно в този период се случи и  в завода на \"Берета Трейдинг\" на Петолъчката. В мандата на второто правителство на ГЕРБ той беше зам.-председател на комисията по отбрана. Той е съпруг на общинската съветничка Лорита Радева от ГЕРБ и председател на комисията по екология. Роден е през 1958 година в Елин Пелин. Завършил е Висшето военно артилерийско училище в Шумен с магистърска степен, офицер по артилерийско въоръжение – инженер по боеприпаси и химия на взривните вещества.От 1991 година е доктор, а от 1996 година е старши научен сътрудник II степен. Има няколко специализации в Русия, Канада, Чехия и Германия.Професионалната си кариера започва като началник на служба „Артилерийско въоръжение“ и стига до директор на Института за перспективни изследвания на отбраната. ", "date": "2017.05.03", "title": " Кой е новият вътрешен министър Валентин Радев"}
{"url": "https://m.offnews.bg/news/Politika_8/Deputat-ot-DPS-napuska-44-iia-parlament_654549.html", "text": "Депутатът от ДПС и бивш кмет на Руен Дурхан Мустафа е депозирал заявление за прекратяване на пълномощията си на народен представител.Той е информирал ръководството на ДПС и парламентарната група на Движението, а в негово изявление се казва:„Преди години влязох в политиката с убеждението, че за доверието на избирателите ни са важни идеите и погледът към бъдещето. До постигането на тази не толкова лесна задача стоеше и израстването в политиката – израстване, постигнато с борба. Като човек, постигал изборни победи в екип и с честно състезание, днес не мога да приема служебна победа, каквато би била влизането ми в Народно събрание след напускането на Камен Костадинов. Затова и взех решението да последвам неговия пример и да се откажа от мястото си на народен представител от Бургас. Оставам в Движението за права и свободи като член на Централното оперативно бюро. Като част от ръководството на партията ще продължа да отстоявам ценностите, които вярвам, че трябва да присъстват в политиката. Пожелавам успех на колегата, който ще заеме това място.”Ръководството на ДПС и ПГ на ДПС уважиха решението и аргументите на г-н Мустафа.", "date": "2017.05.03", "title": " Депутат от ДПС напуска 44-ия парламент"}
{"url": "https://m.offnews.bg/news/Kultura_33/Zamestnik-na-Rashidov-poema-kulturnoto-ministerstvo_654547.html", "text": "Днес стана ясно, че новият министър на културата в третото правителство на Бойко Борисов е Боил Банов. След Рашко Младенов още един театрален специалист и бивш директор на театър ще оглави културата в страната.Банов бе заместник на Вежди Рашидов и отговаряше за театралните въпроси, когато скулптора ръководеше културното министерство, а преди това бе зам. министър на културата и в служебното правителство на Георги Близнашки.Роден е на 26.05.1971 г. в София, син е на известния актьор Васил Банов.От 1978 г. учи в Седмо СОУ „Свети Седмочисленици”, което завършва през 1989 г.Боил Банов завършва „Режисура за драматичен театър” в НАТФИЗ „Кръстьо Сарафов”, където се дипломира като магистър през 1999 г. Следвал е и в СУ „Св. Климент Охридски” – специалност „Културология”.Режисьор е на постановки в различни театри в страната – Народен театър „Иван Вазов”, Сатиричен театър, „Сълза и смях”, Драматично-куклен театър „Иван Димов“ – Хасково и др. Сред по-известните му постановки са: „В полите на Витоша” и „Когато гръм удари” от П. К. Яворов, „Вампир” от А. Страшимиров, „Сако от велур” от Станислав Стратиев, „Пет жени в еднакви рокли” от Алън Бол.В продължение на 14 години Банов е ръководи Драматично-кукления театър „Иван Димов“ в Хасково.За да може да се издържа докато следва в НАТФИЗ „Кр. Сарафов”, работи и като сценичен работник по строежа на декорите в Драматичен театър „Сълза и смях”.Владее английски и руски.Шахматист е в Шахматен клуб „Ивис+” в София, участва и в шахматни турнири.", "date": "2017.05.03", "title": " Заместник на Рашидов поема културното министерство"}
{"url": "https://m.offnews.bg/news/Leka-atletika_18783/Stefka-Kostadinova-Niama-kak-da-otnemat-svetovniia-rekord-ot-men-i-ot_654550.html", "text": "Председателят на БОК и настояща световна рекордьорка в скока на височина Стефка Костадинова излезе с официална позиция по повод идеята за ревизия и евентуално анулиране на световни рекорди в леката атлетика. „Няма как да отнемат световния рекорд от мен и от България. Когато поставях рекорди ме поздравяваха, сега същите хора искат да ги зачеркнат.За втори пореден път в рамките на 4 месеца съм длъжна да заявя, че намирам предложението за ревизия и евентуално анулиране на световните рекорди за несериозно, некоректно и дори подигравателно. Тук не става дума само за мен, а за всички, които честно и с огромен труд са постигнали нещо значимо в глобален мащаб, записали са своя връх в кариерата, който е и връх в човешките постижения.Аз съм скочила 209 см на високо, Кайша Берквист от Швеция скочи 208 см, което е световен рекорд в зала – защо това трябва да се забрави и анулира без причина? По тази логика утре ще поискат да премахнат постиженията на Юсеин Болт, Сергей Бубка, Майкъл Фелпс… Освен това, ако се вземе подобно решение сега, какво гарантира, че след година-две някой няма да поиска пак \"пренаписване\" с нови мотиви... Нямам обяснение защо нещо се предлага отново, само месец след като Международната атлетическа федерация(ИААФ) се произнесе категорично против.Скочих рекордните 209 см по време на Световно първенство, на живо пред погледите на милиарди зрители и с възможно най-строгия допинг контрол. Най-трудно е да поставиш рекорд по време на шампионат на планетата, защото обикновено там мислиш предимно за златото. Тествана съм стотици пъти по цял свят на най-престижните турнири в атлетиката и отговорност на други е бил броят на допинг пробите и колко години да се съхраняват.В кариерата си имам 197 скока над 2 метра, скачала съм за световен рекорд 207 см, после 208 см, три пъти подобрих световните рекорди в зала, заслужих да бъда отличена със спортен „Оскар“, спечелих 7 световни и 5 европейски титли, олимпийско злато… Това не е случайно извървян път за да ме подлагат сега на съмнения и ревизии. Това е нещо, с което се гордея като българка и няма как да го зачеркнат с „нови критерии и стандарти“. Освен това този рекорд е на България и няма как да се съглася да отнемат без основание нещо на страната ми.Спомням си как точно Свен Арне Хансен ме поздравяваше и прегръщаше, когато побеждавах в Осло, където все още държа рекорда на турнира „Бислет“ с 205 см от 1987 г. Тогава Хансен бе директор на турнира и бе повече от щастлив с моя резултат. Сега същият норвежец, като президент на ЕАА, предлага ревизии и отмяна…. Може би защото му липсват резултати над 2 метра… Как тогава бях герой, а сега ме подлагат на ревизии и съмнения?…Несериозно, некоректно, дори подигравателно с нашия труд е да се зачеркне всичко случило се досега в историята. И защо никой друг освен европейската атлетика не прави това?… Да - за доказаните нарушения и прегрешилите нека има санкции и анулиране, но защо трябва да страдат и останалите? Повтарям, че реакцията ми е не само заради световния рекорд в скока на височина, а заради всички, които честно и с огромни усилия са направили нещо значимо като доказателство за човешките възможности\".", "date": "2017.05.03", "title": " Стефка Костадинова: Няма как да отнемат световния рекорд от мен и от България"}
{"url": "https://m.offnews.bg/news/Politika_8/Neno-Dimov-se-zavrashta-v-ekologiiata_654542.html", "text": "Новият министър на екологията Нено Димов е бивш зам.-министър в същия ресор в кабинета \"Костов\", когато министър бе Евдокия Манева. В момента е председател на Института за дясна политика. Нено Димов е роден през 1964 г. в София. Магистър по математика от СУ “Св. Климент Охридски” от 1991 г. Доктор по физика на БАН от 1997 г. Той е бил главен секретар на МОСВ (1997-1999), заместник министър на околната среда и водите (1997-2001), член на УС на Европейската агенция по околна среда (1997-2002), член на преговорния екип за членство на България в Европейския Съюз, народен представител (2005-2009). Димов напусна парламентарната група на ДСБ заедно с д-р Николай Михайлов и Антонела Понева през януари 2009 г. Сред мотивите за напускане на ПГ на ДСБ в заявлението са коалиционна политика, подчинена на идеята за политическо оцеляване на няколко души; нелепа идея за операция \"Чисти ръце\" с партии и лица, които са наричани от ДСБ корумпирани и с които партията е водила политическа борба; скандално предложение за купуване на депутатски места, залегнало в проектодокумента за коалиционно споразумение.", "date": "2017.05.03", "title": " Нено Димов се завръща в екологията"}
{"url": "https://m.offnews.bg/news/Politika_8/Goranov-kojto-se-razdeli-s-mechtata-si-da-e-milioner_654503.html", "text": "В първото правителство на ГЕРБ Владислав Горанов определено бе в сянката на Симеон Дянков, който наложи строга финансова дисциплина, бюджетите от типа \"постна пица\" и в крайна сметка си навлече гнева на Борисов след протестите за цената на тока, свалили правителството от власт.После по време на управлението на кабинета Орешарски Горанов бе депутат. Тогава опозиция и управляващи си устройваха истински цирк в парламента с кворума и на финансиста бързо му писна и поиска да напусне парламента. Тогава той обясни, че го прави, тъй като политиката не му дава възможност да се развива пълноценно. Лидерът на ГЕРБ Бойко Борисов пък разказа пред журналисти, как Горанов му обяснил, че неговите колеги станали милионери, а той седи \"в тази зала за 2000 лева\".После за кратко бе изпълнителен директор на Общинска банка, но в крайна сметка не се двоуми и прие предложението на Борисов да стане финансов министър във второто му правителство, явно разделяйки се с милионерските си планове.С комфорта на гласуваните външни заеми управленският мандат на Горанов премина съвсем безпроблемно. Това, което не може да му се отрече е, че приходните агенции под негов контрол - Агенция \"Митници\" и Национална агенция за приходите заработиха по-добре и увеличиха постъпленията.И ето днес Горанов вече е номиниран за така важния ресор за харченето на държавните пари. За кадровото му развитие не попречиха и неформалните му срещи с ДПС депутата Делян Пеевски, документирани и със снимков материал от столично заведение.", "date": "2017.05.03", "title": " Горанов, който се раздели с мечтата си да е милионер"}
{"url": "https://m.offnews.bg/news/Politika_8/Borisov-pri-Radev-utre-prezidentat-v-NS-za-glasuvaneto-na-kabineta_654557.html", "text": "Кандидатът за министър-председател Бойко Борисов ще представи на президента Румен Радев своето предложение за структура и състав на Министерския съвет утре в 9 часа, съобщиха от \"Дондуков\" 2. Държавният глава ще изпълни конституционните си задължения да предложи на Народното събрание да избере кандидата за министър-председател още същия ден.Президентът ще присъства на заседанието на Четиридесет и четвъртото Народно събрание, на което ще бъдат избрани министър-председателят и членовете на Министерския съвет. ", "date": "2017.05.03", "title": " Борисов при Радев утре, президентът в НС за гласуването на кабинета"}
{"url": "https://m.offnews.bg/news/Obshtestvo_4/Odobriavate-li-novite-ministri-anketa_654558.html", "text": "Борисов изпрати Ретроградния Меркурий и съобщи . В него ще има 4-ма вицепремиери и 18 министри.Одобрявате ли новите имена във властта?Мнението си можете да споделите в новата ни анкета.", "date": "2017.05.03", "title": " Одобрявате ли новите министри? (анкета)"}
{"url": "https://m.offnews.bg/news/Futbol_18793/Bezmilostnoto-napadenie-na-Monako-sreshtu-silnoto-katenacho-na-IUventu_654546.html", "text": "Мощната атака на Монако ще се опита да превземе непревземаемата крепост на Ювентус. Мачът е с много неизвестни.Двата отбора излизат тази вечер в първи 1/2-финален мач от Шампионска лига на стадон \"Луи II\", а началото е известно: 21.45 часа.Младият и изключително атрактивен състав на Леонардо Жардим вече елиминира по пътя си Манчестър Сити и Борусия Дортмунд, докато Юве се справи последователно с Порто и Барселона.За последните две години Монако не е успявал да вкара в мач от Шампионската лига един-единствен път. Италианците обаче не са губили мач още този сезон и не са получавали попадение във вратата си от ноември миналата година в турнира. Активът в елиминациите е 6-0 в полза на Буфон.За днешния двубой, под въпрос за Монако е Тиемуе Бакайоко, който е със счупен нос. Треньорът на Ювентус Масимилиано Алегри може да разчита на пълния си състав с изключение на Сами Кедира, който е наказан за натрупани картони.Монако: Субашич, Дирар, Жемерсон, Глик, Менди, Б. Силва, Моутиньо, Бакайоко, Лемар, Фалкао, МбапеЮвентус: Буфон, Д. Алвеш, Бонучи, Киелини, А. Сандро, Пянич, Маркизио; Куадрадо, Дибала, Манджукич, Игуаин", "date": "2017.05.03", "title": " Безмилостното нападение на Монако срещу силното катеначо на Ювентус"}
{"url": "https://m.offnews.bg/news/Politika_8/Rusenskiiat-universitet-otkriva-filial-vav-Vidin_654561.html", "text": "Министерският съвет прие във Видин да бъде открит филиал на Русенския университет „Ангел Кънчев“. Предложението е на ръководството на висшето училище и има положителна оценка от Националната агенция за оценяване и акредитация. Приемът ще бъде в рамките на институционалния капацитет на Русенския университет.В новооткрития филиал ще се обучават в редовно и задочна форма студенти за придобиване на образователно-квалификационните степени „бакалавър“ и „магистър“ по специалности от професионалните направления „Педагогика на обучението по…“, „Информатика и компютърни науки“, „Машинно инженерство“, „Електротехника, електроника и автоматика“, „Комуникационна и компютърна техника“, „Транспорт, корабоплаване и авиация“ и „Общо инженерство“.Филиалът на Русенския университет „Ангел Кънчев“ се открива в регион с демографски и икономически проблеми, с подчертана липса на специалисти за индустрията, енергетиката, транспортната инфраструктура и аграрния сектор. Подготовката на висококвалифицирани специалисти с висше образование във Видин ще помогне за по-устойчивото развитие на региона и страната.", "date": "2017.05.03", "title": " Русенският университет открива филиал във Видин"}
{"url": "https://m.offnews.bg/news/Sviat-_12/Amnesti-prozhektira-imenata-na-arestuvani-zhurnalisti-varhu-turskoto_654554.html", "text": "По повод световния ден на свободата на печата, отбелязван на 3 май, правозащитната организация \"Амнести интернешънъл\" прожектира върху сградата на турското посолство в Хага имената на арестувани в Турция журналисти, предава \"Хюриет\". Организацията освети посолството с призиви за освобождаване на двама арестувани журналисти от вестниците \"Биргюн\" и \"Джумхюриет\" - Махир Канаат и Ахмет Шък. Каннат е арестуван на Коледа миналата година заради изтекли имейли от енергийния министър Берат Албайрак, който също така е и зет на президента Ердоган. Той официално е задържан от 17 януари тази година. Ахмет Шък от своя страна е прекарал в затвора над година от 2011 г. до 2012 г. Автор е на книгата \"Армията на имама\", разглеждаща последователите на движението на Фетхулах Гюлен ФЕТО и връзките им с полицията и съдебната система. Това се случва по времето, в което Гюлен е приближен на Партията на справедливостта и развитието на Реджеп Еродоган. Шък е арестуван на 30 декември миналата година заради статии в \"Джумхюриет\" и публикации в Туитър и е обвинен в участие в терористична организация. Заедно с имената на журналистите, на фасадата на сградата се изобразяват решетки, както и послания като \"Журналистиката не е престъпление\". \"Амнести\" обясняват, че целта на осветяването е да се привлече внимание към ситуацията, в която работят журналистите в Турция. Организацията стартира кампания в социалните мрежи с хаштаг #FreeTurkeyMedia, с който хората могат да изкажат подкрепата си за над 120, намиращи се в турски затвори. ", "date": "2017.05.03", "title": " \"Амнести\" прожектира имената на арестувани журналисти върху турското посолство в Хага"}
{"url": "https://m.offnews.bg/news/Obshtestvo_4/Otpusnaha-pari-za-oshte-4-stantcii-ot-metroto_654563.html", "text": "Строителството на още 4 станции от третия лъч на метрото може да стартира. Това са предвидените по проекта след строящата се на Красно село - Президент Линкълн, Монтевидео, Овча Купел и Горна Баня.  Правителството даде съгласието си Управляващият орган на Оперативна програма „Транспорт и транспортна инфраструктура“ 2014-2020 да подпише договор с „Метрополитен“ ЕАД за изграждането на Линия 3 на софийското метро от ул. „Житница“ до Околовръстния път. Проектът се финансира от ОПТТИ, а общата стойност на отпуснатите средства от програмата за този участък са 134 млн. лв. С приетото решение става възможно стартиране на изграждането на този участък от метрото до получаване на окончателно одобрение на проекта от Европейската комисия. Втори етап на линия 3 включва 3,8 км метролинии. ", "date": "2017.05.03", "title": " Отпуснаха пари за още 4 станции от метрото"}
{"url": "https://m.offnews.bg/news/Drugi_18773/Ekalstoun-obiavi-Putin-za-velik-darzhavnik_654555.html", "text": "Бившият собственик на търговските права във Формула 1 Бърни Екълстоун за пореден път изрази възхищението си от президента на Руската федерация Владимир Путин.Преди време 86-годишният Екълстоун дори изказа революционната идея, че Путин трябва да управлява цяла Европа, а не само Русия.\"Все още съм на същото мнение. Той прави толкова много за своята страна и за запазването на мира по целия свят. Той ще остане в историята като велик държавник\", каза Екълстоун в Сочи, където през уикенда се проведе поредния старт от календара на Формула 1.\"Сочи е чудесен пример за това как един град може да се промени чрез спорта. До последно се съмнявах, че в Русия ще успеят да построят такова великолепно трасе.Но след като лично Путин ми гарантира, аз се успокоих. Вече знам, че вашия президент приема само премислени решения\", допълва Бърни, който изрази оптимизъм, че Русия може да има и своя световен шампион в \"кралските гонки\" до десет години.", "date": "2017.05.03", "title": " Екълстоун обяви Путин за велик държавник"}
{"url": "https://m.offnews.bg/news/Politika_8/Biser-Petkov-ministarat-kojto-shte-triabva-da-prebori-falshivite-in_654553.html", "text": "Нелеката задача да изпълни предизборното обещание за преразглеждане на инвалидните и преизчислението на останалите пенсии ще има новият социален министър Бисер Петков. Петков е може би сред малкото специалисти, които са добре запознати с материята.Досега Петков управляваше Националния осигурителен институт, където изпълняваше втори мандат. Той бе избран за първия през септември 2011 година, а през юли 2016-а парламентът отново го избра на тази длъжност.53-годишният Петков е роден в Монтана, завършил ВИИ \"Карл Маркс\" (сега УНСС) със специалността \"Икономика и организация на вътрешната търговия\", степен магистър. Той е и доктор по икономика.Започва работа година, след като завършва магистратурата си в УНСС - през 1988 г., като редовен преподавател в същия университет. През 2012 г. той става доцент там.През 2002 и 2003 г. е председател на Държавната агенция за осигурителен надзор към Министерския съвет.Става зам.-председател на Комисията за финансов надзор през март 2003 г., с решение на Народното събрание. Там ръководи управление \"Осигурителен надзор\" и заема поста до май 2009 г.Специализирал е \"Икономика на предприятието\" във Виенския университет, Австрия, както и \"Публични финанси\" в университета в Лестър, Великобритания. Минал е краткосрочни специализации, организирани от института на Световната банка по въпросите на пенсионната реформа.Има повече от 30 научни публикации.Владее английски, ползва немски и руски език.Женен е, има две деца.", "date": "2017.05.03", "title": " Бисер Петков - министърът, който ще трябва да пребори фалшивите инвалидни пенсии"}
{"url": "https://m.offnews.bg/news/Leka-atletika_18783/Oshte-edna-ruska-lekoatletka-izgoria-zaradi-doping_654556.html", "text": "Руската лекоатлетка Юлия Чермошанска е поредната дисквалифицирана за две години заради нарушаване на антидопинговите правила по време на Олимпиадата в Пекин през 2008 година.Чермошанска е подписала формуляр с признания за нарушението, а санкцията е в сила със задна дата - от 1 юли 2016-а.Всички резултати на спортистката от датата на положителната проба - 20 август 2008-а, до 19 август 2010 година са анулирани.Аналогичен е случаят с други двама руски лекоатлети - Анна Омерова и Сослан Цирихов, които също са признали писмено нарушенията и са наказани за по 2 години.Припомняме, че в средата на миналия месец още една представителка на Русия Антонина Кривошапка призна, че е употребявала допинг и изгоря за две години, а заради положителната й проба бяха отнети сребърните медали на женската щафета 4х400 метра от олимпийските игри в Лондон 2012.", "date": "2017.05.03", "title": " Още една руска лекоатлетка изгоря заради допинг"}
{"url": "https://m.offnews.bg/news/Politika_8/Odobriavate-li-svarshenoto-ot-sluzhebniia-kabinet-obobshtenie-na-ank_654560.html", "text": "Над 1/4 от читателите на OFFNews одобряват свършеното от служебното правителство, чийто мандат приключва утре, показа анкетата на сайта.В нея са участвали 668 наши души.9% от тях одобряват напълно действията на служебния кабинет, а 18 на сто смятат, че премиерът Герджиков и министрите му са свършили прилична работа.Процентът на неодобрение традиционно е по-висок от този на одобрение. 38 на сто от участвалите в допитването не одобряват изобщо работата на кабинета, а други 25% са посочили \"По-скоро не\" като отговор. Всеки десети от читателите е посочил, че или няма мнение по темата, или още е рано да прецени постигнатото от служебното правителство.", "date": "2017.05.03", "title": " Одобрявате ли свършеното от служебния кабинет? (обобщение на анкетата)"}
{"url": "https://m.offnews.bg/news/Politika_8/Rumiana-Bachvarova-shte-e-nachalnik-na-kabineta-na-Borisov_654564.html", "text": "Светлозар ЛазаровРумяна Бъчварова ще е началник на политическия кабинет на премиера Бойко Борисов, научи OFFNews. Бившият вицепремиер и вътрешен министър във второто правителство на Борисов заемаше същия пост в първия му кабинет.Бъчварова влезе като депутат в новия 44 парламент от 25 Многомандатен избирателен район, където беше на 7 място. Тя беше едно от лицата на ГЕРБ, които бяха застрашени от отпадане. След като Борисов взе решение да влезе в парламента от листата в Пловдив, където беше водач, софийската листа се \"размести\" и това позволи на Бъчварова да стане народен представител. Във второто правителство на Борисов тя пое вътрешното министерство, след като  заради несъгласие с оставането на  на поста главен секретар на МВР. Като вътрешен министър Бъчварова предложи серия от промени в Закона за МВР, които бяха представени като част от реформата в министерството. Те обаче бяха  изцяло от парламента и от персонално от финансовия министър Владислав Горанов. Преди да влезе в активната политика тя беше позната в общественото пространство като социолог, един от създателите на агенцията за социологически проучвания \"Маркет Линкс\". ", "date": "2017.05.03", "title": " Румяна Бъчварова ще е началник на кабинета на Борисов"}
{"url": "https://m.offnews.bg/news/Futbol_18793/Chastichno-zatvariat-Gerena-i-solena-globa-za-Levski_654570.html", "text": "Левски бе глобен с 25 300 лева и като в допълнение към това за следващия домакински двубой - с Лудогорец, сектор “А” на стадион “Виваком Арена Георги Аспарухов” ще бъде затворен.Дисциплинарната комисия към БФС взе решение относно събитията по трибуните по време на двубоя Левски - ЦСКА-София, в който \"сините\" загубиха с 0:3.Припомняме, че по време на мача от централната трибуна развяха и фашистко знаме, като освен него имаше факли, бомби, от които имаше пострадали длъжностни лица.- за използване на факли - 300 лева;- за хвърлени бомбички - 2000 лева;- за хвърлени предмети с последствия - лишаване от домакинство за една среща и 4 хил. лева глоба. Наказанието “лишаване от домакинство за една среща” се заменя със “затваряне на Сектор “А”;- вдигната свастика - 19 хил. лева.Принципно глобата за издигането на свастики е 37 500 лева, но е редуцирана, защото е отчетено, че е свалена веднага.Освен горепосочените наказания ПФК Левски се задължава да възстанови и причинените щети на Националния стадион “Васил Левски”.", "date": "2017.05.03", "title": " Частично затварят \"Герена\" и солена глоба за Левски"}
{"url": "https://m.offnews.bg/news/Sport_18752/Krasen-Kralev-otnovo-stava-ministar-na-sporta_654566.html", "text": "Красен Кралев ще получи нов мандат като министър на спорта. Утре кандидатът за министър-председател на България Бойко Борисов ще връчи на президента Румен Радев документ за успешно изпълнен мандат за съставяне на правителство.Тази сутрин в централата на ГЕРБ се събраха основни лица от партията и кабинета на Борисов, включително и тримата лидери на патриотите - Валери Симеонов, Красимир Каракачанов и Волен Сидеров.Списъкът с имената на предлаганите министри бе разпратен до медиите, с което приключва триседмичният цикъл от разговори между ГЕРБ и Обединените патриоти за сформиране на коалиционно правителство.Новият стар премиер Бойко Борисов връща на позицията Кралев, след като временно спортът бе даден на Даниела Дашева от служебното правителство.Политикът стана спортен министър през 2014-та година и ръководи подразделението до края на миналата година. Роден е във Варна и завършва Медицинския университет в града, след това специализира глобален маркетинг и управление на политически кампании в университета на Южна Каролина и Асоциацията на националните рекламодатели на САЩ. Той е експерт в областта на публичните комуникации.", "date": "2017.05.03", "title": " Красен Кралев отново става министър на спорта"}
{"url": "https://m.offnews.bg/news/Futbol_18793/Vkaraha-futbolist-na-Evertan-v-psihiatriia_654574.html", "text": "Полузащитникът на Евертън Аарън Ленън беше задържан от полицията по закона за психическото здраве и настанен за лечение.Той е бил задържан през нощта, докато се е разхождал по магистрала. Причината за психическите му проблеми бил стресът.Много негови съотборници веднага изразиха подкрепата си и му пожелаха скорошно възстановяване.Ленън премина в Евертън от Тотнъм през есента на 2015 година срещу 6 милиона евро. През настоящия сезон той е изиграл 11 мача и има една асистенция.Евертън върви седми в класирането и си осигури място в Лига Европа.", "date": "2017.05.03", "title": " Вкараха футболист на Евертън в психиатрия"}
{"url": "https://m.offnews.bg/news/Futbol_18793/Levski-shte-otbelezhi-74-ata-godishnina-ot-rozhdenieto-na-Gundi_654562.html", "text": "Ръководство и футболисти на Левски ще отбележат 74-ата годишнина от рождението на легендата на \"сините\" Георги Аспарухов. \"Уважаеми привърженици, близки, приятели и представители на медиите,Искаме да ви уведомим, че поднасянето на цветя и венци пред бюст-паметника на \"синята\" легенда Георги Аспарухов-Гунди по случай 74-ата годишнина от рождението му ще се извърши в четвъртък, 4 май, от 15:00 часа.На церемонията пред сектор \"А\" на стадион \"Vivacom Arena Георги Аспарухов\" ще присъстват представителният тим на Левски, клубното ръководство, деца от школата на \"Герена\", служители и редица деятели\".", "date": "2017.05.03", "title": " Левски ще отбележи 74-ата годишнина от рождението на Гунди"}
{"url": "https://m.offnews.bg/news/Futbol_18793/Prohazka-i-Malinov-goriat-za-3-macha-zaradi-skandala-v-derbito_654581.html", "text": "Роман Прохазка и Кристиян Малинов отнесоха по три мача наказание за участието си в спречкване в края на двубоя между Левски и ЦСКА-София от 30-я кръг на Първа лига.В добавеното време на срещата спречкване между Антон Недялков и Роман Прохазка нажежи страстите до краен предел.Словакът и левият бек на \"червените\" се сдърпаха при борба за топката, Недялков провокира съперника си, а Прохазка не се нуждаеше от друго. Капитанът на \"сините\" изблъска българския национал, а после заплашително допря чело до неговото.В този момент Рубен Пинто от ЦСКА дотича в опит да прекрати пререканието и бе изблъскан от Прохазка, което доведе до театрално падане на тревата.Оттук нататък започна и голямото меле, в което резервата за \"червените\" Кристиян Малинов също доста буйно потърси сметка на Прохазка. След като всичко приключи, Никола Попов вдигна червени картони за Прохазка и Малинов.", "date": "2017.05.03", "title": " Прохазка и Малинов горят за 3 мача заради скандала в дербито"}
{"url": "https://m.offnews.bg/news/Futbol_18793/Arestuvaha-shefa-na-futbola-v-Chehiia_654579.html", "text": "Страхотен скандал избухна във футбола в Чехия, след като президентът на местната футболна централа Мирослав Пелта беше арестуван на летището.Той е щял да отлети за Монако, за да наблюдава мача между едноименния местен тим и Ювентус от полуфиналите в Шампионската лига тази вечер.В сградата на футболния съюз е влязла полиция, а персоналът е бил изведен на улицата. На трима души са били повдигнати обвинения. Покрай Пелта в ареста са вкарани още двама шефове с високи постове в чешкия спорт.Разследването се провежда под контрола на прокуратурата на Прага.Според информация в местните медии те са разследвани за злоупотреби при реконструкцията на един от стадионите в чешката столица, която е била финансирана съвместно с пари от ФИФА и местни бюджетни средства. Арести са извършени и в министерството на образованието.", "date": "2017.05.03", "title": " Арестуваха шефа на футбола в Чехия"}
{"url": "https://m.offnews.bg/news/Ikonomika_59/Pravitelstvoto-s-mnogo-zabelezhki-po-sporazumenieto-s-Gazprom_654569.html", "text": "България има много забележки по предложените отстъпки от страна \"Газпром\" в опит за уреждане на антимонополното дело на ЕК срещу „Газпром“. Руският газов монопол се опитва да избегне многомилиардни санкции по приключваща проверка, която констатира, че компанията в продължение на години е ощетявала България и още седем евродържави с непазарно високи цени.На последното си заседание след задълбочен анализ Министерският съвет подкрепи становище към Европейската комисия по предложени от „Газпром“ ангажименти по дело .Страната ни приема предложението за приключване на делото по реда на Член 9 от Регламент (ЕО) №1/2003, ако одобрените от ЕК ангажименти предлагат бързо и трайно решение на опасенията от злоупотреба с господстващо положение от страна на „Газпром“.Позицията на кабинета е, че ангажиментите следва да създадат модел на равнопоставено договаряне с „Газпром“ и ясен и обективен контролен механизъм, включително за разрешаване на спорове, който да гарантира спазване на пазарните принципи.България смята, че задълженията на руската държавна компания се нуждаят от съществено изменение и допълнителни разяснения. Затова заинтересованите български дружества „Български енергиен холдинг“ ЕАД, „Булгаргаз“ ЕАД и „Булгартрансгаз“ ЕАД са в контакт с ЕК за получаване на допълнителна информация.Освен това България е иска и допълнителна информация относно предвидената в Ангажиментите възможност Газпром да промени точката на доставка Негру Вода с друга точка на доставка на границата на България.Според кабинета от гледна точка на газовите пазари, директни доставки до България биха имали предимството, че ще поставят в условия на конкуренция както източниците на природен газ (Русия и очакваните доставки от Каспийския регион), така и маршрутите за транзит до Европа.", "date": "2017.05.03", "title": " Правителството с много забележки по споразумението с \"Газпром\""}
{"url": "https://m.offnews.bg/news/Politika_8/Tcenko-Chokov-ostava-kmet-na-Galiche-ot-aresta_654568.html", "text": "Скандалният кмет на Галиче Ценко Чоков, който е в ареста от година, запазва поста си. Това реши днес Общинската избирателна комисия в Бяла Слатина, съобщи Дарик. Девет от 11 членове в ОИК са гласували Чоков да остане кмет на селото, независимо че е с обвинение като лидер на организирана престъпна група за лихварство и рекет.Централната избирателна комисия (ЦИК) препоръча той да бъде отстранен от кметския пост, тъй като не е в състояние да изпълнява задълженията си от дълго време.", "date": "2017.05.03", "title": " Ценко Чоков остава кмет на Галиче от ареста"}
{"url": "https://m.offnews.bg/news/Sviat-_12/SASht-izvarshiha-izpitanie-na-balistichna-raketa-ot-baza-v-Kaliforniia_654576.html", "text": "Ракета без боен заряд, способна да пренесе ядрена бомба до всяка точка по света, беше изстреляна пробно от въоръжените сили на САЩ от военновъздушна база в Калифорния, предаде Асошиейтед прес, цитирана от БТА.Междуконтиненталната балистична ракета \"Минитман-3\" беше успешно изстреляна две минути след полунощ местно време днес от базата \"Ванденберг\" и измина приблизително 4200 мили (към 6760 км) до целта си край атола Куаджалейн в Тихия океан, посочиха от Глобалното ударно командване на ВВС.Изпитанието е планирано 10 месеца. То е най-новата проверка на готовността и точността на оръжейна система, която представлява част от американските ядрени сили.САЩ разполагат с около 450 такива ракети, всяка от които е в състояние да измине около 8000 мили (около 12 900 км).Това е второ пробно изстрелване от крайбрежната база в Централна Калифорния в рамките на седмица.Опитът се извършва и на фона на нарастващото напрежение между Съединените щати и Северна Корея.", "date": "2017.05.03", "title": " САЩ извършиха изпитание на балистична ракета от база в Калифорния"}
{"url": "https://m.offnews.bg/news/Obshtestvo_4/700-lv-na-mesetc-otpusna-vlastta-na-Tatiana-Lolova-Misho-Belchev-i-o_654584.html", "text": "Правителството предлага на Народното събрание да бъдат отпуснати държавни парични награди на 15 творци за изключителните им постижения и за цялостен принос в областта на културата. Държавните парични награди в размер на 700 лв. месечно се присъждат пожизнено на Кеазим Исинов, проф. Стоян Дуков, Донка Шишманова, Кирил Дончев, Татяна Лолова, Стефка Евстатиева, Славчо Бакалов, Никола Инджов, Михаил Белчев, Меглена Караламбова, Йорданка Кузманова, проф. Жени Захариева, Димитър Димитров, Димитър (Мончо) Симеонов и Андрей Андреев.", "date": "2017.05.03", "title": " 700 лв. на месец отпусна властта на Татяна Лолова, Мишо Белчев и още 13 творци"}
{"url": "https://m.offnews.bg/news/Politika_8/Nikolaj-Nankov-iznenadvashtiiat-ministar-na-patishtata-blokovete-i_654575.html", "text": "Николай Нанков Нанков е новият министър на регионалното развитие и благоустройството. Той е бил депутат от ГЕРБ, а в миналото правителство на Бойко Борисов е бил на заместник на Лиляна Павлова в строителното министерство.До вчера за поста беше спрягана Лиляна Павлова, но днес за шеф на МРРБ бе обявен официално Нанков, както OFFNews първи съобщи. Причината - възникналото напрежение около магистрала \"Марица\" и разследване на строежа на магистралата от времето на Лиляна Павлова, започнато от прокуратурата. Така изненадващо за поста бе обявен Николай Нанков. Той е роден 19 декември 1983 г. в Априлци, а по професия е регионалист. На сайта на ГЕРБ в кратката му автобиография пише, че е мениджър проекти, народен представител от 42-то Народно събрание, заместник-министър на регионалното развитие в периода 2011-2013 г. и 2014-2017 г. и областен управител на Ловеч 2009-2011 г. Във втория кабинет на Борисов Нанков отговаряше за строителния надзор и подготовката на нормативните актове в строителното законодателство.Нанков е бакалавър по „География и геология“, има магистърска степен от СУ „Св. Климент Охридски“ по специалността „Регионално развитие и управление“. Той е бил най-младият областен управител в страната, а до определянето му за областен управител през август 2009 професионалната му биография е била свързана с разработването, ръководството и изпълнението на проекти, финансирани от Европейския съюз.Николай Нанков нашумя в медиите с няколко показни акции като паленето на бракониерски рибарски мрежи и инспекциите на Ловеч с мотоделтапланер. На Нанков определено се пада едно от най-тежките министерства. Работата в МРРБ определено е нажежена, защото той трябва спешно да обяви нов търг за тунел Железница на магистрала Струма, който беше спрян от тежки нарушения и да направи проверки в Агенцията по пътна инфраструктура. При забавяне страната може да изгуби милиони левове от Европейския съюз за строежа на Железница. В АПИ в момента шеф е Пирин Пенчев, назначен от служебното правителство, с който ГЕРБ има разногласия, тъй като още при назначаването му обяви, че в агенцията са се върнали \"хората на Батко и Братко\". Така че най-вероятно сред първите задачи на Нанков ще е да се назначи ново ръководство на АПИ.  Другият ресор, който тежи на плешките на младия Нанков, е санирането. Програмата за саниране се изпълнява отново от МРРБ. Там също имаше обвинения, че санирането е правено на много по-високи цени.Сред задачите на Николай Нанков обаче има и по-леки - любимото занимание на Бойко Борисов - да реже лентички. Редом до премиера вече ще застава именно Николай Нанков. А след големите предизборни обещания Борисов и Нанков ще трябва да прережат доста лентички - от Хемус, до тунел под Шипка, до път през Кресненското дефиле. ", "date": "2017.05.03", "title": " Николай Нанков - изненадващият министър на пътищата, блоковете и лентичките"}
{"url": "https://m.offnews.bg/news/Futbol_18793/Testvat-nova-sistema-za-izpalnenie-na-duzpi_654585.html", "text": "Европейската футболна асоциация (УЕФА) обяви, че ще тества нова система при изпълнението на дузпи. Това ще се случи по време на европейското първенство за юноши до 17 години, което започва днес в Хърватия, информира БТА.Системата, наречена \"АББА\", ще влезе в сила в елиминациите, когато победителят от даден мач трябва да бъде определен чрез дузпи.За разлика от стандартната система, при която първо дузпа изпълнява отбор \"А\", след това отбор \"Б\", след това отново отбор \"А\", а после отново отбор \"Б\" и така, докато не бъдат изпълнени поне 5 дузпи, при \"АББА\" първо дузпа ще изпълнява отбор \"А\", след това отбор \"Б\" ще бие втората и третата дузпа, после \"А\" ще има право да изпълнява четвъртата и петата дузпа, \"Б\" - шестата и седмата и така, докато двата тима не бият отново по пет дузпи.С новата система УЕФА цели да премахне предимството, което има изпълняващият първи дузпа тим. Системата е същата, каквато се използва в тайбрека в мачовете по тенис, когато състезателите се редуват на сервис.От УЕФА добавиха, че за да бъде определено на коя врата и кой ще бие първи дузпа, реферите вече ще хвърлят монета по два пъти. При първото хвърляне спечелилият тим ще посочва коя от двете врати иска за 11-метровите удари, а при второто позналият тим ще казва дали иска да бие първи, или втори.", "date": "2017.05.03", "title": " Тестват нова система за изпълнение на дузпи"}
{"url": "https://m.offnews.bg/news/Obshtestvo_4/Preizbraha-Plamen-Dimitrov-za-prezident-na-KNSB_654582.html", "text": "Преизбраха Пламен Димитров за президент на КНСБ. Той ще заема поста през следващите пет години. Решението е взето по време на осмия конгрес на синдиката. Заместници на Димитров ще са д-р Иван Кокалов, Пламен Нанков и Чавдар Христов. Пламен Димитров започва като областен координатор на КНСБ, преминава през позиции като изпълнителен секретар и вицепрезидент на организацията. От 2010 година е президент на КНСБ, посочиха от синдиката.Лидерът на Конфедерацията е член на управляващото тяло на Международната организация на труда. До 2014 година, когато е избран, българските синдикати никога не са присъствали в този орган, се посочва в съобщението.Пламен Димитров е член на Изпълнителния комитет на Европейската конфедерация на профсъюзите, на Европейския икономически и социален комитет, на Паневропейския регионален съвет към Международната конфедерация на профсъюзите.", "date": "2017.05.03", "title": " Преизбраха Пламен Димитров за президент на КНСБ"}
{"url": "https://m.offnews.bg/news/Futbol_18793/Udar-po-TcSKA-Sofiia-2-Spirat-pravata-na-Svetlio-Todorov-gori-i-osno_654583.html", "text": "Дисциплинарната комисия към БФС спира състезателните права на халфа на ЦСКА-София 2 Красимир Станоев. Обвиненията към таланта са за удар на съдията по време на сблъсъка с лидера Етър Велико Търново. Самата среща завърши с драматичен успех с 3:2 за \"болярите\".Старши треньорът на дубъла на ЦСКА-София Светослав Тодоров също може да получи сериозно наказание. Юрий Кучев, който е председател на ДК заяви, че има доклад, в който се твърди, че младият специалист е обиждал съдията на двубоя от 26-ия кръг на Втора лига. Кучев допълни, че на следващото заседание ще бъдат извикани въпросните лица, за да се изясни случката.- Спира треньорските права на Светослав Тодоров – ст.треньор на ПФК ЦСКА ІІ до следваща комисия- Спира състезателните права на Красимир Станоев – състезател на ПФК ЦСКА ІІ до следваща комисия.- Призовава гл.съдия и ас.съдията от срещата ПФК „ЦСКА ІІ” – СФК „Етър” за следваща комисия, която ще се проведе на 09.05.2017 г .от 12.00 часа.- За нерегламентирано използване на димки, на основание чл.37, ал.1, т.22, б.А от ДП /2016/2017/ – ДК наказва ФК \"Созопол\" гр. Созопол с имуществена санкция в размер на 75 лева.- За нерегламентирано използване на бомбичка, на основание чл.37, ал.1, т.22, б.Б от ДП /2016/2017/ – ДК наказва ФК \"Созопол\" гр. Созопол с имуществена санкция в размер на 125 лева.", "date": "2017.05.03", "title": " Удар по ЦСКА-София 2: Спират правата на Светльо Тодоров, гори и основен халф"}
{"url": "https://m.offnews.bg/news/Temida_18762/Turski-grazhdanin-vliza-v-zatvora-za-nezakonno-preminavane-na-granitca_654587.html", "text": "32-годишен турски гражданин от кюрдски произход ще лежи година и пет месеца в затвора, заради незаконно преминаване на границата ни за втори път. Окръжният съд в Добрич потвърди присъдата на Районния съд в Каварна срещу Вейсел Д. Той е признат за виновен в това, че на 3 април 2017г., в района на ГКПП Дуранкулак, в условията на повторност, е излязъл през държавната граница на страната без разрешение на надлежните органи на властта и не през определените за това места, за което е осъден на 1 година лишаване от свобода и глоба от 100 лева. Съдът в Каварна е привел в изпълнение и условно наказание от 5 месеца, наложено на подсъдимия от Районен съд - Свиленград за същото деяние. 32-годишният мъж ще трябва да изтърпи двете присъди при първоначален общ затворнически режим. Окръжният съд потвърди първоинстанционната присъда, след като прецени, че както от действията, така и от обясненията на подсъдимия се установява безспорно, че той съзнателно е нарушил граничния режим, като по черни пътища и без необходимите документи е преминал границата на страната. При служебната проверка на първоинстанционния съдебен акт Окръжният съд констатира, че незаконосъобразно подсъдимият е осъден да заплати сторените разноски за преводач в наказателното производство в размер на 125 и отмени присъдата в тази част.Решението на Окръжен съд - Добрич не подлежи на обжалване и протест.", "date": "2017.05.03", "title": " Турски гражданин влиза в затвора за незаконно преминаване на границата ни"}
{"url": "https://m.offnews.bg/news/Politika_8/Radan-Kanev-za-kabineta-Borisov-3-Ministerstva-na-kontcesiia-na-oliga_654567.html", "text": "Коментарите за новия кабинет и министрите на Бойко Борисов 3 започнаха. Сред първите, които направиха кратък анализ, е лидерът на ДСБ Радан Кънев. Ето каква е неговата оценка за новите министри: \"Борисов 3 в 140 знака - отказ от реформи, властта, поделена между Цветанов и Пеевски, \"Патриоти\" дават министерства на концесия на олигарси...Има много какво да се коментира. Но има и много време... особено за тези като мен, които глупостта и суетата остави извън #44НС и без контрол върху тревожните процеси в държавата\". Коментарът е публикуван на личния профил на Кънев във Фейсбук.", "date": "2017.05.03", "title": " Радан Кънев за кабинета Борисов 3: Министерства на концесия на олигарси"}
{"url": "https://m.offnews.bg/news/Sviat-_12/Dvama-zaginali-i-desetki-blokirani-pod-zemiata-sled-vzriv-v-mina-v-Ira_654586.html", "text": "Най-малко двама миньори са загинали, а десетки са блокирани под земята след мощна експлозия в каменовъглена мина в Северен Иран, съобщи Асошиейтед прес, цитирана от БТА.Взривът е станал в 12,45 ч. (14.15 ч. българско време). Ирански медии посочват, че експлозията е станала в момент, когато на работа е застъпвала новата смяна.Към мината край град Азадшахр, в провинция Голестан, са изпратени незабавно линейки, хеликоптери и други спасителни средства, а властите се опитват да определят мащаба на трагедията.Предполага се, че под земята са блокирани между 40 и 50 души, обяви шефът на регионалното управление за справяне с кризисни ситуации Садек Али Могадам, цитиран от държавната информационна агенция ИРНА.\"Прес Ти Ви\", англоезичното подразделение на иранската държавна телевизия, съобщи за двама загинали миньори.Най-малко 25 души, влезли в мината, за да помогнат на блокираните миньори, са откарани в болница, след като вдишали газ.Според ИРНА в мина Земестанюрт, на 14 км от Азадшахр, работят повече от 500 миньори.", "date": "2017.05.03", "title": " Двама загинали и десетки блокирани под земята след взрив в мина в Иран"}
{"url": "https://m.offnews.bg/news/Politika_8/Radev-kam-sluzhebnite-ministri-Rabotihte-za-Balgariia-rezultatite-sh_654590.html", "text": "„Работихте за каузата България и затова постигнахте тези резултати, които несъмнено ще бъдат оценени високо“. Това каза президентът Румен Радев по време на среща с премиера проф. Огнян Герджиков и министрите от служебното правителство.По време на срещата Герджиков е предал на Радев отчета за работата на служебния кабинет. „Това, което се съдържа в папките, доказва, че сте направили добрия избор“, заяви Герджиков.„Основните приоритети, с които започнахте своя кратък мандат, са изпълнени по най-добрия начин“, категоричен беше президентът Румен Радев.Според него служебният кабинет е доказал, че е възможно в България да се провеждат честни избори, в които изборните манипулации и купуването на гласове да бъдат сведени до минимум.„Наваксано е изоставането по подготовката на Българското председателство на Съвета на ЕС“, посочи той и допълни, че се надява да има приемственост със следващия кабинет. „Сигурен съм, че предложенията на служебното правителство ще бъдат приети от вашите наследници, защото това е пътят за развитие на България“, категоричен беше държавният глава.Президентът Румен Радев благодари на премиера проф. Огнян Герджиков и на служебните министри за проявената отговорност и отдаденост и им пожела да работят с мисъл за България и в следващите етапи от професионално си развитие.", "date": "2017.05.03", "title": " Радев към служебните министри: Работихте за България, резултатите ще бъдат оценени"}
{"url": "https://m.offnews.bg/news/Politika_8/Dajnov-Ide-vakhanaliia-ot-proizvol-ne-si-pravete-nikakvi-iliuzii_654592.html", "text": "Погледнато откъм идеология, правителството е катастрофално, защото е автентично анти-демократично.Повечето министри в него споделят, съвсем искрено, идеологията на неравенството - т.е. че по-силният е в правото си да тормози по-слабия.При \"патриотите\" това върви по линия на грубата сила, презрение към правата (който си ги знае е \"нагъл\") и \"булгар, булгар!\". При \"консерваторите\" - по линия на бай Тошовото: \"Който има пари - той решава. Какво ще ми решаваш ти, бе, като нямаш пари?\".Бойко е и в двете идеологии едновременно. Иде вакханалия от произвол, не си правете никакви илюзии.", "date": "2017.05.03", "title": " Дайнов: Иде вакханалия от произвол, не си правете никакви илюзии"}
{"url": "https://m.offnews.bg/news/Intcidenti_6/14-godishen-pochina-sled-boj-sas-sauchenik-v-klasnata-staia_654595.html", "text": "14-годишно момче е починало след бой със съученик в класната стая. Трагичният инцидент е станал в основно училище \"Христо Ботев\" в град Славяново.  Окръжна прокуратура-Плевен е образувала досъдебно производство по изясняване на причините, довели до смъртта осмокласника, съобщиха от Апелативна прокуратура-Велико Търново. Образуваното досъдебно производство е за смърт по непредпазливост.Сбиването между момчетата е станало в час по биология, единият ученик е паднал на чина, после на земята и е починал.Иззети са записи от камерите в класната стая. Освидетелствано е едното момче, участвало в сбиването.", "date": "2017.05.03", "title": " 14-годишен почина след бой със съученик в класната стая"}
{"url": "https://m.offnews.bg/news/Futbol_18793/Ofitcialno-Legendata-Toti-spira-s-futbola_654589.html", "text": "Легендата на Рома и италианския футбол Франческо Тоти ще сложи край на активната си кариера след края на сезона. Новината беше съобщена от новия спортен директор на римските \"вълци\" Рамон Родригес Вердехо-Мончи.\"Да, Тоти за последна година е футболист на Рома, а след края на сезона ще стане директор в клуба. Той е символ на клуба и ще се радвам да станем близки.Ще съм щастлив да зная за Рома и футбола и 1 процент от това, което знае той\", коментира Мончи пред \"Футбол Италия\".Тоти дебютира за Рома на 16 декември 1993 година.Той е единственият футболист, който е бележил в 23 сезона подред в Серия А. 40-годишният капитан на \"вълците\" играе все по-рядко, като през настоящия сезон е взел участие в едва 14 мача, в които е отбелязал 2 гола и е направил три асистенции.", "date": "2017.05.03", "title": " Официално: Легендата Тоти спира с футбола"}
{"url": "https://m.offnews.bg/news/Bojni_18771/IBF-kam-Dzhoshua-Dlazhen-si-da-se-biesh-s-Pulev_654598.html", "text": "Международната боксова федерация (IBF) ще задължи британеца Антъни Джошуа да излезе на ринга срещу нашия Кубрат Пулев.Джошуа е носител на пояса на IBF, докато българинът е задължителен претендент, тъй като е втори в ранглистата. разкрива, че до края на седмицата ще бъде изпратено писмо до двамата боксьори с изискване да стартират преговори за мач.Според изказване на Пулев от вчера преговорите били започнали.Джошуа победи на 29 април Владимир Кличко и защити пояса си във версия IBF, като спечели още два - тези на WBA и IBO.Според договора си с Кличко той е длъжен да му даде реванш, ако украинецът поиска. В очакване на решението на Кличко преговорите с Пулев на практика не могат да стартират. В подобна ситуация изпадна и Тайсън Фюри след победата си над Кличко. Той също не можеше да излезе за защита на пояса си във версия IBF заради договор с украинеца.Най-вероятният сценарий е Джошуа да оваканти титлата и така да се насрочи бой между Пулев и следващия в ранглистата.", "date": "2017.05.03", "title": " IBF към Джошуа: Длъжен си да се биеш с Пулев!"}
{"url": "https://m.offnews.bg/news/Tenis_18788/Sharapova-shte-uznae-na-20-iuni-dali-shte-ima-pokana-za-Uimbaldan_654597.html", "text": "Организаторите на третия за годината турнир от Големия шлем \"Уимбълдън\" в Лондон ще решат на 20 юни дали да предоставят \"уайлд кард\" на завърналата се след изтърпяване на наказание за употреба на допинг рускиня Мария Шарапова.Самата надпревара е от 3 до 16 юли. Съществува вариант Мария Шарапова към 20 юни да си е осигурила достатъчно високо класиране в световната ранглиста, в която вече заема 262-о място.Рускинята се завърна през миналата седмица на корта след 15-месечно наказание заради употреба на допинг и още в първия си турнир в Щутгарт достигна до полуфиналите.Шарапова ще играе в Мадрид и в Рим през следващите две седмици, като след турнира в италианската столица е крайният срок за спечелване на място в квалификациите на \"Уимбълдън\".Ако тя се представи силно в двете надпревари, това може да й донесе достатъчно точки за директно класиране в основната схема. Шарапова ще разбере на 16 май, дали ще получи \"уайлд кард\" за \"Ролан Гарос\".", "date": "2017.05.03", "title": " Шарапова ще узнае на 20 юни дали ще има покана за \"Уимбълдън\""}
{"url": "https://m.offnews.bg/news/Kultura_33/Izvestni-vlogari-vlizat-v-programata-na-festivala-za-gradska-kultura-O_654596.html", "text": "Представителите на най-голямата онлайн общност, създаваща видео съдържание в България - ПАКТА, чийто общ брой последователи надвишава 1 000 000 души, са водещите хедлайнери в първото по рода си събиране на Youtube-ри и stream-ъри у нас.Това ще се случи по време на, завърналия се след три успешни издания, фестивал за градска култура . Фестивалът създава изцяло нова зона, посветена на съвременната интернет култура и нейните феномени – .ON! Tube цели да срещне всички, пленени от възможността сами да създават онлайн видео съдържание и да печелят хиляди последователи, с хората, които ги подкрепят и следват, както и с тези, които са любопитни към най-новия социален феномен на съвремието. Глобалната мания, превърнала се и в истински доходоносна професия, достигна с пълна сила и до България. Като водещи в топ класациите по брой гледания в Youtube у нас, ПАКТА ще предадат своя опит на всеки заинтригуван с демонстрации, дискусионни панели и работилници за това как се създава видео, което за 3 часа прави 45978 гледания, как да се подготвиш за качествен live stream, както и какво да правиш след като „чукнеш“ първите 100 000 последователя. Освен това като подарък към своите фенове и всички посетители на ON! Fest те организират инициативата \"Предизвикай ПАКТА\", в която всеки може да отправи на живо, от сцената на ON! Fest, предизвикателство към тях и да види резултатите във видео, създавано на момента.ON! Fest дава сцена и на младите таланти в ON! Tube зоната. Всеки, който смята, че създава качествено съдържание и би искал да го покаже пред публика, може да изпрати свое представяне на  Най-добрите ще бъдат поканени да се включат в програмата на ON! Fest!На ON! Tube, всички 20 представителя на ПАКТА, намиращи се в цялата страна, а и извън нея, ще се съберат на живо, за да се срещнат за втори път с всички свои фенове и за да отпразнуват заедно втория си рожден ден, опитвайки се да поставят нови рекорди. На първия си рожден ден, само за една вечер, те събраха над 3000 госта, а на представянето на своята книга, разказваща емоционалната история на тяхното създаване „ПАКТА: Началото.“, раздаваха автографи над 14 часа. Вълнуващата история зад този феномен ще разкажат те самите на 24-ти и 25-ти юни в Интер Експо Център.", "date": "2017.05.03", "title": " Известни влогъри влизат в програмата на фестивала за градска култура ON! Fest"}
{"url": "https://m.offnews.bg/news/Sviat-_12/Putin-i-Erdogan-obiaviha-kraj-na-razriva-v-otnosheniiata-mezhdu-Rusiia_654591.html", "text": "Турският президент Реджеп Тайип Ердоган се срещна с руския си колега Владимир Путин в Сочи. Срещата между двамата идва ден след посещението на германския канцлер Ангела Меркел. Срещата между Ердоган и Путин е продължила повече от три часа. Двамата са обсъдили отношенията между Русия и Турция, борбата с тероризма и ситуацията в Сирия. Президентите са се разбрали за съкращаване на въведените санкции след свалянето на руски самолет от турски военни през ноември 2015 г. Една от одобрените мерки е либерализиране на визовия режим между двете страни при чести пътувания по работа. Ще останат в сила някои ограничения, в това число и за внос на някои хранителни продукти. На обща пресконференция след срещата Путин обяви, че двете страни са твърдо решени да укрепят сътрудничеството си. \"Турция е важен и перспективен партньор на Русия. Преди известно време нашите отношения, както е известно, преминаха през изпитания. Сега може с увереност да се констатира, че възстановителният период в руско-турските връзки е завършен. Ние се връщаме към нормални партньорски взаимоотношения\", каза Путин. Руският президент подчерта, че в разговора си с Ердоган са обърнали специално внимание на сътрудничеството в сферата на икономиката и енергетиката, в това число строежа на турската АЕЦ \"Акую\" и газопровода \"Турски поток\". Путин и Ердоган посочиха, че са се разбрали още за продължаване на борбата срещу тероризма. Турският президент изрази съболезнования във връзка с атентата в Санкт Петербург и посочи, че тероризмът няма граници. \"Няма никаква разлика между атентатите в Москва, Истанбул, Брюксел, Кабул или в Париж. Терористичните организации са общи врагове на човечеството, независимо от техните имена и идеологии\", заяви Ердоган. По отношение на ситуацията в Сирия двамата са обсъдили създаване на зона за деескалация на напрежението. Те обаче са категорични, че трябва да се въведе и режим на прекратяване на огъня. Анкара няма да допусне формирането на границата ѝ със Сирия на организации, заплашващи националната безопасност на Турция. По думите му страната ще предприеме всякакви стъпки за осигуряването на безопасността на своите граждани. ", "date": "2017.05.03", "title": " Путин и Ердоган обявиха край на разрива в отношенията между Русия и Турция"}
{"url": "https://m.offnews.bg/news/Kultura_33/Dnes-Dzhejms-Braun-shteshe-da-navarshi-84-godini_654572.html", "text": "Едва ли има човек, който да не е чувал и да не си е припявал песента \"I feel good\" на Джеймс Браун. Днес великият певец, композитор и продуцент щеше да навърши 84 години. Той оставя голяма следа в различни музикални жанрове, като рок, джаз, реге, диско, танцова и електронна музика, афробийт и хип-хоп. Характерни за него са музикалните крясъци, трескавият танц и необичайният ритмичен стил, които го задържат на сцената близо пет десетилетия. Браун е известен и с бурния си личен живот, социалната си активност, както и популяризацията на ползите от образованието.Роден в Барнуел, Южна Каролина, на 3 май 1933 г., в крайна бедност, Джеймс Браун си проправя път към върха на фънк и соул музиката, печелейки си прякора \"Кръстникът на соула\". Роден в едностайна къща сред дърветата, неговите родители се разделят, когато е много малък. На 4 е изпратен да живее с леля си в Аугуста, която е управител на публичен дом, пише bio.comПо време на Голямата депресия живее в изключително мизерни условия и работи всичко, от което могат да се извадят пари - танцува на войници в поделенията, бере памук, лъска обувки. По време на свои интервюта е признавал, че на 9 години е получил първият си чифт бельо от магазин. На 12 години е изключен от училище за \"недостатъчно облекло\" и започва да работи на пълен работен ден. За да избяга от суровата реалност на чернокож в южната част на САЩ, се отдава на музика и религия и пее в хора на местната църква. Като тийнейджър се замесва в престъпления, на 16 е осъден на 3 години затвор, но дори зад решетките не се отказва от музиката. Докато е затворен, Браун организира и води евангелски хор в затвора. Там среща Боби Бърд, амбициозен певец и пианист. Двамата стават приятели и музикални партньори, а работата им се оказва една от най-плодотворните в музикалната история.След освобождаването си от затвора през 1953 г. Браун насочва вниманието си към спорта и посвещава следващите две години преди всичко на бокса, а също така и играе полупрофесионален бейзбол.През 1955 г., Боби Бърд кани Браун да се присъедини към неговата вокална група. Браун приема, като по-нататък групата \"Famous Flames\" се мести в Макон, Джорджия, където свирят в местни нощни клубове.През 1956 г. \"Famous Flames\" записва демо версия на песента \"Please Please Please\" и я представя пред Ралф Бас, продуцент от King Records. Бас е много впечатлен от песента и особено от страстното и одухотворено изпълнение на Браун. Той предлага на групата договор, а в рамките на месеци \"Please Please Please\" достигна номер 6 в ритъм енд блус класациите.\"Famous Flames\" започват турнета, но с времето групата не успява да направи хит, който да повтори успеха на \"Please Please Please Please\" и в края на 1957 г. музикантите се прибират у дома, с опасност да загубят договора със звукозаписното студио.Тогава през 1958 г. Браун се мести в Ню Йорк, където, работейки с различни музиканти, които нарича \"The Flames\", записва \"Try Me\". Песента стигна до номер eдно в класациите за ритъм енд блус, поставяйки началото на главозамайващата кариера на изпълнителя. Следват поредица от хитове, сред които \"Lost Someone,\" \"Night Train\" и \"Prisoner of Love\".В допълнение към писането и записването на музика, Браун работи много. Той има участия пет или шест нощи в седмицата през 50-те и 60-те години, като си печели прякора \"най-работещият човек в шоубизнеса\".Браун е блестящ шоумен, невероятен танцьор и одухотворен певец, а концертите му са хипнотизиращи демонстрации на блясък и страст, които карат публиката да се крещи. Саксофонистът му Пей Елис веднъж казва: \"Когато хората чуваха, че Джеймс Браун идва в града, незабавно спираха това, което правят, и започваха да спестяват парите си, за да го видят\".Браун умело усвоява и изпълнява каквито и да било танци, известни по това време и често импровизира. Той планира турнетата си в големите американски градове през уикендите. По време на концерти иска съвършенство от певците и музикантите, които идват с него. В представленията си той кара бендът да импровизира на място, а един от музикантите му по-късно споделя: \"Трябваше бързо да мислиш, за да продължиш.\"В нощта на 24 октомври 1962 г. Браун записва концертен албум на живо в театър \"Аполо\" в Харлем. Той се противопоставя на King Records, които не одобряват албума, тъй като в него няма нови песни, но \"Live at the Apollo\" се превръща в най-големия търговски успех на Браун, като достига до номер 2 в класацията за поп албуми.През 60-те години музикантът записва \"Papa's got a brand new bag\" - песента, която се смята за първата песен в жанра фънк - предшественик на хип-хопа.60-те години  са и времето, в което певецът започва да отделя все повече енергия за социални каузи. През 1966 г. той записва \"Don't Be a Dropout\" -  красноречиво и страстно призоваване към черната общност да се съсредоточи повече върху образованието.На 5 април 1968 г., ден след убийството на Мартин Лутър Кинг Младши, Браун прави концерт, за да предотврати евентуални размирици в Бостън и успява - младите чернокожи бостънци остават по домовете си, за да гледат концерта на Браун по телевизията и не излизат по улиците в знак на протест. Няколко месеца по-късно той пише и записва \"Say It Loud: I'm Black and I'm Proud\" (Кажи го силно: аз съм черен и съм горд), протестен химн, който има за цел да обедини и вдъхнови поколения афроамериканци.И през 70-те години на миналия век Браун продължава да свири непрекъснато и записва още хитове, въпреки че кариерата му е в спад, най-вече заради финансови проблеми. През 80-те се превръща в един от първите музиканти, вписани в Залата на славата на рокендрола през 1986 г. Въпреки успехите си обаче, Браун лека по лека се отдава на алкохола, наркотиците и депресията. Кулминацията на личните му бедствия идва през 1988 г., когато влиза на застрахователен семинар на високо ниво, носейки пушка. Преди да бъде отведен от полицията бива преследван в продължение на половин час по улиците на Аугуста. Полицията трябва да стреля по гумите на Браун, за да прекрати преследването. След инцидента той прекарва 15 месеца в затвора, преди да бъде освободен под домашен арест през 1991 година.Възстановявайки се отново от затвора, Браун се връща на турне, като прави отново вдъхновени и енергични концерти, макар и по-рядко.През 1998 г. отново след проблеми с полицията бива насилствено записан в програма за наркозависими. Браун се жени четири пъти през живота си и има шест деца. Имената на съпругите му са Велма Уорън (1953-1969), Дийдри Дженкинс (1970-1981), Адриен Родригес (1984-1996) и Томи Рай Хини (2002-2004 г.). През 2004 г. Браун е арестуван по обвинения в домашно насилие срещу Хини, макар че той каза в изявление: \"Никога няма да навредя на съпругата си. Обичам я много\".Джеймс Браун умирана 25 декември 2006 г. след седмична битка с пневмония, когато е на 73 години.Джеймс Браун е безспорно един от най-влиятелните музикални пионери на последния половин век. \"Кръстникът на соула\", \"изобретателят на фънка\", \"дядото на хип-хопа\" - Браун е вдъхновение за много артисти, сред които Мик Джагър, Майкъл Джексън и Джей-Зи.Осъзнавайки ролята си в американската културна история, Браун пише в мемоарите си: \"Аз бях този, който превърна расистката поезия в соул и по този начин се превърнах в културна сила.\"И въпреки че е за него има много изписани страници, Браун винаги е твърдял, че има само един начин да хората да го разберат: ", "date": "2017.05.03", "title": " Днес Джеймс Браун щеше да навърши 84 години"}
{"url": "https://m.offnews.bg/news/Intcidenti_6/Avtobus-se-obarna-kraj-Montana-zhena-zagina-12-dushi-sa-raneni_654604.html", "text": "Към 19.30 ч. тази вечер е станала тежка катастрофа край монтанското село Смоляновци, съобщават от МВР. След удар с камион, автобус, пътуващ по маршрута София-Видин, е паднал в дере от височина около 2 метра.Една жена е загинала, няколко пътници в автобуса са сериозно пострадали.12 души са ранени, трима са в тежко състояния, предаде кореспондентът на bTV в региона.„Сред пострадалите е бременна жена в осмия месец. До момента са приети шестима души, осигурена е кръв. На този етап ситуацията е овладяна, чакаме още пострадали. Има трима пациенти с тежки травми”, съобщиха от болницата в Монтана, цитирани от Нова телевизия. Спасителни екипи на ГДПБЗН оказват съдействие за извеждане на хората.Ще бъде използван кран за изтегляне на автобуса.Затворен за движение е път Е-79, в района на катастрофата.Пътуващите могат да ползват обходен маршрут по път III-112 Монтана - Брусарци и път III-114 Дреновец - Дражинци.На около 10 км от този участък е имало удар и между два ТИР-а. При този инцидент няма пострадали, тежкотоварните автомобили са отбити от пътя и не пречат на движението.", "date": "2017.05.03", "title": " Автобус се обърна край Монтана, жена загина, 12 души са ранени"}
{"url": "https://m.offnews.bg/news/Sviat-_12/Makron-i-Lio-Pen-se-izpraviat-edin-sreshtu-drug-v-reshavasht-debat_654602.html", "text": "Двамата кандидати за президент на Франция - центристът Еманюел Макрон и крайнодясната Марин льо Пен, ще се изправят един срещу друг в решаващ дебат тази вечер. Очакванията са за изключително агресивен дебат между двамата. Социологическите проучвания показват категорична преднина на Макрон преди балотажа на 7 май. Според експерти обаче това означава, че той е изложен и на по-голям риск от съперничката си.39-годишният Макрон ще трябва да вложи повече усилия, за да обясни тезите си пред французите, тъй като много от тях не разбират нито неговите послания, нито тези на Льо Пен. Тя пък вероятно ще се опита да избегне двубой върху детайли от програмата си, особено след като дни преди вота промени драстично позицията си за излизане от еврозоната и предложи съчетаване на еврото с националната валута, което би било много трудно за прилагане, посочват експерти. Марин льо Пен обаче има опит в подобни битки и вероятно ще се опита да извади Макрон от равновесие, за да докаже, че той не е готов да стане президент. Телевизионните дуели преди балотажа са традиция от 1974 г. Този дебат обаче е исторически, тъй като в него за първи път участва представител на крайнодесните. Подобен шанс имаше и бащата на Марин льо Пен - Жан-Мари льо Пен, през 2002 г., но тогава Жак Ширак отказа да участва в дебат с него. ", "date": "2017.05.03", "title": " Макрон и Льо Пен се изправят един срещу друг в решаващ дебат"}
{"url": "https://m.offnews.bg/news/Sviat-_12/Shefat-na-FBR-Rusiia-prodalzhava-da-se-mesi-v-politikata-na-SASht_654605.html", "text": "Русия все още продължава да се намесва във вътрешната политика на САЩ. Това заяви директорът на ФБР Джеймс Коми, цитиран от Асошиейтед прес и БТА.Той направи изявлението по време на изслушване в комисията по правосъдие в Сената на Конгреса.Отговаряйки на въпроси на сенаторите, Коми подкрепи техните твърдения, че Русия остава място, в което киберпрестъпниците действат безнаказано.В момента ФБР разследва евентуални контакти между хора от предизборната кампания на президента Доналд Тръмп и Русия. Неотдавна Коми лично заяви, че Русия е виновна за хакерски атаки срещу Националния комитет на Демократическата партия на САЩ.В отговор на въпрос на сенаторите Коми защити решението си да съобщи за подновяването на разследването на липсващите имейли от личната поща на Хилари Клинтън броени дни преди президентските избори през ноември, в които тя беше победена от Доналд Тръмп.Самата Клинтън и други американски политици и анализатори обвиниха тогава Коми, че е дал силен коз на Тръмп в изборите.В интервю вчера Хилари Клинтън, цитирана от ДПА, отново обвини ФБР и лично шефа му Коми, че с неочаквания си ход на 28 октомври м.г. фактически са осуетили очертаващата се нейна победа на изборите.", "date": "2017.05.03", "title": " Шефът на ФБР: Русия продължава да се меси в политиката на САЩ"}
{"url": "https://m.offnews.bg/news/Futbol_18793/Aiaks-razgromi-Lion-i-gleda-kam-finala-v-Liga-Evropa_654603.html", "text": "Аякс разгроми Лион с 4:1 в първи полуфинален мач от Лига Европа на \"Амстердам Арина\".Така холандският гранд гледа уверено към финала на втория по сила европейски клубен турнир. Срещата бе изпълнена с голови положения и постоянни атаки и към двете врати.Французите започнаха по-добре, но Траоре откри резултата за домакините в 25-ата минута. Това бе началото на вихрени минути до края.Долберг покачи на 2:0 преди почивката, а в началото на второто полувреме Юнес направи резултата класически. Валбуена върна гостите в мача в 66-ата минута.Траоре обаче оформи крайното 4:1 в 71-ата минута, а до края бяха пропуснати още положения и от двата тима.", "date": "2017.05.03", "title": " Аякс разгроми Лион и гледа към финала в Лига Европа"}
{"url": "https://m.offnews.bg/news/Futbol_18793/IUventus-s-ediniia-krak-na-finala-sled-nova-lektciia_654607.html", "text": "Ювентус отново демонстрира страхотен синхрон и победи Монако с 2:0 в първия полуфинален мач от Шампионската лига, който се игра на стадион \"Луи II\".Първото полувреме мина според очакванията на фенове и специалисти. Монако атакуваше мощно, а Юве се бранеше стабилно и дебнеше момента да изненада противника си.В 29-ата минута се случи точно това. Гонсало Игуаин откри резултата след перфектно проведена контраатака, която завърши с великолепна асистенция на Дани Алвеш към аржентинеца, който почти фронтално от наказателното поле вкара за 1:0.През втората част ситуацията на терена не се промени. Игуаин отбеляза втория си гол в мача в 59-ата минута, след като засече центриране на Алвеш пред вратарското поле - 2:0.До края на двубоя възпитаниците на треньора Макс Алегри удържаха преднината си и вече поглеждат към финала. Монако пък ще трябва да сътвори малко чудо в реванша, който ще се играе на 9-ти май на \"Ювентус Арена\" в Торино.", "date": "2017.05.03", "title": " Ювентус с единия крак на финала след нова лекция"}
{"url": "https://m.offnews.bg/news/Sviat-_12/Tereza-Mej-obvini-evropejski-polititci-v-zaplahi-kam-London_654599.html", "text": "Британският премиер Тереза Мей обвини европейски политици в отправяне на заплахи към Великобритания с цел да повлияят на предстоящите избори в страната. Това изявление Мей направи пред Даунинг стрийт 10, след като по-рано днес бе приета от британската кралица Елизабет Втора, за да я информира за разпускането на парламента и насрочването на парламентарни избори на 8 юни, съобщи Франс прес, цитирана от БТА.Мей посочи, че европейски представители и европейски политици се опитват да се бъркат и да влияят на предстоящите британски парламентарни избори, като филтрират съдържанието на разговорите за Брекзит, без да посочи конкретни имена.Тя подчерта, че в Брюксел има хора, които не искат да има успех на преговорите за напускане на Великобритания на ЕС. Тя каза, че в последните няколко дни в пресата на европейския континент e имало неправилно тълкувание и неправилни интерпретации на британската позиция за Брекзит.Мей припомни, че който и да бъде избран за следващ премиер, той ще трябва да постигне възможно най-добрата сделка за Великобритания в преговорите с ЕС, допълва ДПА.\"В последните няколко дни ние видяхме колко трудни се очертават да бъдат тези преговори\", заяви Мей, цитирана от ДПА и Ройтерс.", "date": "2017.05.03", "title": " Тереза Мей обвини европейски политици в заплахи към Лондон"}
{"url": "https://m.offnews.bg/news/Intcidenti_6/Sotcialistka-zamesena-v-porugavaneto-na-antikomunisticheski-pametnik_654593.html", "text": "Активистка на БСП и бивш директор на гимназия се оказа замесена в случая с паметника на жертвите на комунистическия режим в Бургас, който осъмна с лика на Георги Димитров.След като от СДС-Бургас разпространиха клип, на който се вижда деянието, извършено около 5 ч. сутринта на 1 май, единият от участниците беше разпознат.Жената, която се оглежда, докато другите двама рисуват с шаблон и спрей лика на Димитров, е Малина Сейкова, бивш директор на Вечерната гимназия, член на БСП и майка на партиен функционер. Обяснението й за случая е повече от любопитно. Разказва, че съвсем случайно е попаднала там, отивайки при майка си:„“, разказва Малина Сейкова.Въпреки че са й „непознати“ и се е „стреснала“, на клипа се вижда, че тя разговаря с тях. На въпроса ни за какво са си говорили Сейкова казва, че не помни. Категорично отрича да е участвала в подобен вандалски акт. От БСП в Бургас се въздържат от някакви мерки, категорични са, че другарски съд няма да има. Общинският председател Николай Тишев подчерта, че случката е неприятна и паметник, независимо на кого, трябва да се пази. Но добави:„, коментира Тишев.Костадин Марков от СДС подчерта, че е редно поне да е имало извинение в конкретния случай. „ коментира Марков. От Районната прокуратура обявиха днес, че се самосезират и ще преценят дали да образуват досъдебно производство по случая.", "date": "2017.05.03", "title": " Социалистка замесена в поругаването на антикомунистически паметник"}
{"url": "https://m.offnews.bg/news/Sviat-_12/Meditcinska-sestra-s-godini-se-prestruvala-che-slaga-vaksini-na-detca_654601.html", "text": "Медицинска сестра в Италия в продължение на години се преструвала, че ваксинира деца. В резултат на това, че не са получили необходимата доза ваксина, повторно са повикани 7000 деца, на които ще бъдат поставени около 20 000 дози ваксини. Сестрата Емануела Петрило изхвърляла ваксините, без да ги постави на децата, след което регистрирала ваксинациите като извършени. Това се случвало в периода 2009 - 2015 г. Действията на Петрило били разкрити след сигнал на нейни колеги, които се усъмнили, че не поставя наистина ваксините. Разкритието идва на фона на епидемия от морбили в страната. До момента в Италия са регистрирани 1739 случая на заболяването. Скандалът предизвика разгорещен дебат, един от основните участници в който е популисткото Движение 5 звезди, поставящо под съмнение необходимостта от ваксиниране и профилактични прегледи с мамограф за жените с цел превенция на рак на гърдата. Движението най-активно подклажда дискусията \"за\" и \"против\" ваксинирането, като не престава да сочи странични ефекти от него и да твърди, че родителите са загубили вяра в науката, в лекарите, във фармацевтичните компании и в политиците, и като настоява за намаление на броя на задължителните ваксинации.Дискусията пламна с нова сила, след като управляващата левоцентристка Демократическа партия предложи проектозакон, който отново въвежда задължително ваксиниране на децата в училищата и детските заведения, посочва БТА. Движение 5 звезди оглавява опозицията срещу проектозакона в парламента с аргумента, че родителите трябва да имат право на избор. Масло в огъня наля и журналистическо разследване, излъчено по държавната телевизия РАИ миналия месец, в което бе поставена под въпрос безопасността на ваксината HPV. Излъчването на репортажа предизвика остри критики от здравното министерство. Лично премиерът Матео Ренци призова във Фейсбук Бепе Грило да оттегли твърденията си срещу ваксините.Скандалът доби и международно измерение, след като днес в. \"Ню Йорк таймс\" в САЩ обвини италианското Движение 5 звезди, че стимулира антинаучната позиция на президента на САЩ Доналд Тръмп по същия въпрос. Тръмп също, често публично развива отхвърлената от науката теза, че ваксините са една от причините за случаите на аутизъм сред децата, отбелязва Асошиейтед прес.", "date": "2017.05.03", "title": " Медицинска сестра с години се преструвала, че слага ваксини на деца в Италия"}
{"url": "https://m.offnews.bg/news/Futbol_18793/Fen-nomer-1-na-Levski-hvarli-ostavka_654600.html", "text": "Ето цялото писмо на ХиндлиянПредседателят на Националния клуб на привържениците на Левски Степан Хиндлиян подаде оставка. Това бе съобщено в публикация на интернет страницата на НКП, която е подписана от Хиндлиян.", "date": "2017.05.03", "title": " Фен номер 1 на Левски хвърли оставка"}
