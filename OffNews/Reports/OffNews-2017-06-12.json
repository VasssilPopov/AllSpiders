{"url": "https://m.offnews.bg/news/Obshtestvo_4/Prokuraturata-zapochna-razsledvane-na-remonta-na-NDK_657976.html", "text": "Прокуратурата е започнала разследване на ремонта на НДК. Образувано е досъдебно производство за нецелево разходване на средства, съобщиха от прокуратурата, цитирани от БГНЕС. За започналото разследване потвърди зам.-главният прокурор Борислав Сарафов, който уточни, че на този етап досъдебното производство е срещу неизвестен извършител.Той отказа да даде повече подробности по въпроса заради липсата на разрешение от наблюдаващия прокурор.В момента в НДК тече ремонт заради предстоящото Председателство на Съвета на ЕС, което трябва да започне в началото на 2018 г. За ремонта на НДК са предвидени над 40 млн. лева. От НДК обявиха, че не са уведомени от прокуратурата за образувано досъдебно производство, оттам не са изисквани документи или информация от директора Мирослав Боршош, той не е викан и като свидетел. От НДК посочват, че от началото на ремонта са извършвани множество проверки от различни институции - Дирекция за национален строителен контрол, Главна инспекция по труда, Агенция за държавна финансова инспекция.\"НДК застава категорично зад принципа на прозрачност на изразходването на публичните средства и е готов да съдейства на всички органи в предоставянето на информация по случая. НДК е една от най-прозрачно работещите институции, които с десетки публични прояви информира за подготовката на сградата за Председателството като част от цялостното ни разбиране за промяната в управлението на Двореца\", посочват още в позиция от НДК.", "date": "2017.06.12", "title": " Прокуратурата започна разследване на ремонта на НДК"}
{"url": "https://m.offnews.bg/news/112_6/Balgarski-shofior-na-TIR-ranen-pri-katastrofa-v-Italiia-video_657985.html", "text": "Български ТИР катастрофира в Италия. Инцидентът е станал на магистрала А14 в района на град Имола, съобщи БНР. Два ТИР-а са се ударили челно. Единият е с български, а другият - с хърватски номера. Българският шофьор е ранен, а хърватският е загинал. След удара камионите са се запалили. Въпреки намесата на пожарникари камионите са изгорели напълно. Очевидци на инцидента са успели да измъкнат българина от камиона. Хърватският шофьор е бил заклещен в горящия камион. В момента българското посолство в Рим уточнява самоличността на пострадалия българин. Той е настанен за лечение в болница в Чезена с тежки изгаряния. ", "date": "2017.06.12", "title": " Български шофьор на ТИР ранен при катастрофа в Италия (видео)"}
{"url": "https://m.offnews.bg/news/Futbol_18793/Stoichkov-Vinagi-sam-se-staral-da-bada-primer-za-podrazhanie_657984.html", "text": "Мегазвездата на българския футбол Христо Стоичков заяви, че никога не е бил расист и се е стремял да дава добър пример на младите по време на кариерата си.Камата е в Москва, където представи петото издание на детски турнир за Купата на шампионите ЛУКОЙЛ.51-годишният българин надъха младите футболисти с обещанието да подари на голмайстора на турнира копие на \"Златната топка\", която спечели през 1994 година.\"Пожелавам успех на младите футболисти в спорта и училището. Да се уважават един друг. Играл съм по цял свят и никога не съм бил расист. Имал съм възможност да играя с всякакви хора по целия свят и да давам пример на младото поколение\", казва още Камата.Камата говори и за предстоящия турнир за Купата на конфедерациите в Русия, който предшества световното през 2018 година.\"Познат ми е този турнир, участвал съм на три такива. Това е важно състезание, което ще покаже на треньорите в каква посока да работят. Сигурен съм, че Русия ще направи всичко, за да покаже на света, че може да организира такъв форум. Доказвано е повече от веднъж.Никой не очакваше успеха на олимпийските игри в Сочи, че ще има Формула 1 в Русия. Сигурен съм, че световното в Русия ще е пример за останалите желаещи да организират световни първенства\", коментира още Стоичков.", "date": "2017.06.12", "title": " Стоичков: Винаги съм се старал да бъда пример за подражание"}
{"url": "https://m.offnews.bg/news/Politika_8/Uvolniha-shefa-na-DAI-Sofiia_657986.html", "text": "Транспортният министър Ивайло Московски уволни шефа на ДАИ-София Кънчо Димитров. Миналата седмица бяха арестувани 14 служители на ДАИ след сигнали за корупция при провеждането на шофьорските изпити. На шестима бяха повдигнати обвинения. Министърът е уволнил и всички служители, за които има информация, че са извършвали неправомерни действия, посочиха от транспортното министерство. Московски е наредил днес да се вземат спешни мерки за изготвяне на нова методология за избор на изпитните маршрути за кандидат-водачите, за да не могат изпитващите да дават на едни кандидат-шофьори по-лесни маршрути, отколкото на други. Сред предприетите мерки е и автомобилите, в които се провеждат изпитите, да са оборудвани с техника, проследяваща движението и действията на курсиста и инструктора.Предлага се също така представителите на автошколите да бъдат извадени от изпитните комисии.", "date": "2017.06.12", "title": " Уволниха шефа на ДАИ-София"}
{"url": "https://m.offnews.bg/news/Kultura_33/Nina-Nikolina-i-Chernomorskite-sireni-izpalvat-Doma-na-kinoto-s_657988.html", "text": "На 13 юни от 20:15 те се събират в София за концерт в залата на Дома на киното. Изпълнението ще бъде акустично и включва 25 изпълнения, сред които едни от най-обичаните и популярни народни песни - „Полегнала е тодора“, „Лале ли си, зюмбюл ли си“, „Излел е Делю хайдутин“, „Ерген деда“, „Вечеряй, Радо“ и други.След концерта ще бъде представен филмът с участието на Нина Николина и „Черноморските сирени“ - „Белгийският крал“.Ето какво още споделя Нина Николина:„Това е магия, която не мога да обясня. Когато запееш „Излел е Делю хайдутин“, се получава някакъв полет, отделяш се от земята и започваш да летиш като птица. Случва се винаги, когато има атмосферата за това, да го направиш по естествен начин. Ако има публика, която да ти върне емоцията, се издигаш още по-високо! Прави го и народната песен със специфичната си мелодика. Не може да се обясни с думи...“Билети ще намерите на касата на Дома на киното и онлайн .", "date": "2017.06.12", "title": " Нина Николина и „Черноморските сирени“ изпълват Дома на киното с акустичен концерт"}
{"url": "https://m.offnews.bg/news/Politika_8/Nikolaj-Nenkov-stava-zam-shef-na-DANS_657987.html", "text": "Николай Ненков става заместник-председател на Държавната агенция „Национална сигурност“, съобщиха от правителствената пресслужба.Досега той е бил шеф на Дирекция \"Класифицирана информация\".Ненков ще довърши мандата на Олег Петков, който беше назначен за зам.-министър за Българското председателство на Съвета на ЕС.Николай Ненков е дългогодишен служител на ДАНС, отбелязват от Министерския съвет.", "date": "2017.06.12", "title": " Николай Ненков става зам.-шеф на ДАНС"}
{"url": "https://m.offnews.bg/news/112_6/Otvliakoha-33-godishen-mazh-v-Sofiia-machiha-go-s-presa-za-kosa_657982.html", "text": "За броени часове полицията откри и задържа двама души, отвлекли и измъчвали 33-годишен мъж от София, съобщават от МВР.Жертвата постъпила в болница на 5 юни с рани от побой и изгаряния по тялото. След оказаната медицинска помощ, пострадалият се обърнал за съдействие и към полицията.Пред разследващите той разказал, че по-рано същия ден, в ж.к . „Лозенец”, бил качен насила в лек автомобил от непознати за него хора и откаран на неизвестен адрес. Там му бил нанесен побой и изгаряния по тялото с преса за коса.В резултат на предприетите следствени действия столичните криминалисти установили и задържали извършителите на деянието - А.Б. на 31 г. и 22-годишната К.Т.Ден по-късно, след докладване на материалите в Софийската градска прокуратура, на А.Б. е повдигнато обвинение. Наложената му мярка за неотклонение „задържане под стража” за срок до 72 часа, която в последствие е изменена в постоянна.", "date": "2017.06.12", "title": " Отвлякоха 33-годишен мъж в София, мъчиха го с преса за коса"}
{"url": "https://m.offnews.bg/news/Sviat-_12/Sled-Briuksel-Zoran-Zaev-idva-u-nas_657991.html", "text": "След като посети Брюксел, новият македонски премиер Зоран Заев ще посети България. Това заяви самият Заев на среща с комисаря за разширяването на ЕС Йоханес Хан. Визитата на Заев у нас ще е второто му посещение след заемането на поста. Пред Хан Заев отбеляза, че Македония и останалите балкански страни са партньори на ЕС и тяхната подкрепа сега е особено необходима. Заев подчерта, че първото му официално посещение след избирането му за премиер е именно в Брюксел, което показва ориентацията на страната. Той допълни, че се надява преговорите за членство в ЕС да започнат възможно най-скоро, тъй като страната е кандидат за членство от 2005 г., а преговорите все още не са започнали. Македонският премиер каза още, че за страната е от първостепенно значение развитието на добросъседските отношения, като правителството вече прави стъпки в това отношение. Заев ще пристигне у нас през юни за среща с премиера Бойко Борисов. Македонският външен министър пък ще пътува за Атина в сряда. По-рано днес стана ясно, че , за да получи подкрепата на Гърция за членство в НАТО.", "date": "2017.06.12", "title": " След Брюксел, Зоран Заев идва у нас"}
{"url": "https://m.offnews.bg/news/Futbol_18793/Belchev-Raboti-se-po-selektciiata-imajte-oshte-malko-tarpenie_657983.html", "text": "Tреньорът на ЦСКА-София Стамен Белчев сподели пред клубния сайт, че в петък се очакват първите нови попълнения на тима и дотогава ще бъде събрана и групата от футболисти, които ще пътуват за лагера в Австрия.\"До края на седмицата ще тренираме в София и в събота заминаваме за Австрия. Работи се по селекцията, имайте още малко търпение. До края на седмицата се надявам, че ще бъдат оповестени първите нови футболисти.За постове още не е коректно да коментираме. До края на седмицата трябва да се съберем целия отбор. Пуснах националите до петък. Също Стойчо Атанасов, Тонислав Йорданов и Ангел Лясков. До петък трябва всички да се присъединят.Нека феновете имат малко търпение. Засега няма нищо ново. Надявам се четвъртък, петък може би да има открита тренировка. Тепърва ще преценим как ще продължава подготовката, защото още не знаем дали ще участваме в Лига Европа или не.Съобразяваме се с това и не избързваме с плановете. Нека да изчакаме последното решение дали ще участваме или не и спрямо това ще направим програмата\", каза специалистът.", "date": "2017.06.12", "title": " Белчев: Работи се по селекцията, имайте още малко търпение"}
{"url": "https://m.offnews.bg/news/Kultura_33/GIOKIN-Restavratciiata-na-Goliamata-bazilika-v-Pliska-ia-obezlichava_657980.html", "text": "За първата половина на 2017 г. страната бе разтърсена от няколко скандала, свързани с културното наследство на страната ни. От Гражданската инициатива за опазване на културно-историческото наследство (ГИОКИН) написаха отворено писмо до новия министър на културата Боил Банов, в което го призовават да полага адекватни мерки за съхранение на средновековното и античното ни културно-историческо наследство. Според ГИОКИН и нейния председател Владо Руменов, подписал лично писмото, първите действия на новия министър на културата са породили \"много надежди за промяна в отношението към културно-историческото наследство на България\", особено след решението за преустановяване на отнемането на статута на паметници на културата след скандала с \"Двойната къща\" в София.От организацията призовават Банов за действия по съхранението на паметниците на културата от периода на Античността и Средновековието. Според организацията реставрацията в Плиска се изразява в напълно ново строителство върху основите на оригиналния паметник, \"което напълно обезличава и маргинализира автентичните елементи на обекта\". По думите на ГИОКИН базиликата в Плиска е станала жертва на В писмото се пише, че пораженията върху Голямата базилика в Плиска \"вероятно са необратими\", на въпреки това има стотици паметници на културата, които мотат да бъдат спасени, чрез реставрация по \"утвърдените научни принципи и методи\".Според ГИОКИН българските недвижими паметници на културата са заплашени от разрушаване стават все повече, а античните и средновековни такива изчезват \"под тонове вулгарна съвременна зидария\". Организацията апелира към промяна на тази порочна практика:ДО МИНИСТЪРА НА КУЛТУРАТАНА РЕПУБЛИКА БЪЛГАРИЯГ-Н БОИЛ БАНОВУважаеми господин Министър,Вашите първи действия като министър на културата породиха много надежди за промяна в отношението към културно-историческото наследство на България. По-специално позицията, която заехте за преустановяване на отнемането на статута на паметници на културата след злощастното разрушаване на Двойната къща в София, изглежда като индикация за промяна в досегашната политика на Министерството в посока на осъзнаване на стойността на автентичните свидетелства за миналото ни и на нуждата от тяхното съхранение и за следващите поколения.В този контекст и по повод скорошното Ви посещение на т.нар. „реставрация” на Голямата базилика в старата българска столица Плиска си позволяваме да изразим надежда, че промяна в политиката на Министерството ще настъпи и по отношение на паметниците на културата от Античността и Средните векове.Както несъмнено сте имали възможност да се убедите и на място, т.нар. „реставрация” в Плиска се изразява в напълно ново строителство върху основите на оригиналния паметник, което напълно обезличава и маргинализира автентичните елементи на обекта. Нещо повече, тази мащабна реконструкция е неавтентична не само по отношение на физическата тъкан на паметника, но и по отношение на неговия архитектурен облик. Предприетите дейности за „реставрация” са базирани на една остаряла хипотетична реконструкция от края на 70-те години, изработена под натиска на мегаломанските амбиции на комунистическата държава, които пък днес са гарнирани с абсурдни и непрофесионални паралели с базиликата „Св. Петър” в Рим, със смехотворни „открития” на „гравюри” от XV век и с други прояви на параисторията, любителската археология и изобщо лъженауката.Но докато пораженията върху Голямата базилика в Плиска вероятно вече са необратими, в България има десетки и стотици паментици от Античността и Средновековието, които все още могат да бъдат спасени, консервирани и реставрирани съобразно с утвърдените научни принципи и методи, след което те биха могли да служат както на историческото самосъзнание на днешното и на следващите поколения, така и за създаването на един успешен туристически продукт. За да стане това обаче е необходимо да се признае грешката, допусната с Голямата базилика в Плиска и с десетките други недодялани фалшификати, наречени „проекти за реставрация и социализация”, а практиката на подобни несъстоятелни от археологическа и архитектурна гледна точка инициативи да бъде незабавно прекратена.Позволяваме си да изразим и надеждата, че по въпросите на опазването на културно-историческото наследство Вашият екип ще се обърне към широк кръг специалисти в тази област. Колкото и очевидно да изглежда това, досегашната практика не беше такава, а Министерството и изобщо правителството се оставиха да бъдат заблуждавани в продължение на години.Уважаеми господин Министър,Наследството, което получавате в областта на недвижимите паметници на културата, е тежко. Заплашените от разрушаване обекти стават все повече – като например „Къщата с ягодите”, Захарната фабрика и др. в София, както и Тютюневите складове в Пловдив. Същевременно античните и средновековните паметници изчезват под тонове вулгарна съвременна зидария. Тези две явления, разрушаването и т.нар. „реставрация”, са свързани и произтичат от едно и също разбиране за тези паметници само като източници на бързи (реални или предполагаеми) икономически ползи, без да се взима предвид нито стойността им за поколенията и нацията, нито възможността за превръщането им в устойчив и качествен източник на приходи.Вие имате възможност да продължите или да промените тази политика на Министерството на културата. Вторият път със сигурност ще бъде по-труден, но това е единственият възможен избор, чрез който може да бъде постигнато опазването на паметниците, развитието на възпитателната и естетическата им функция и създаването на устойчив туристически продукт. Ако изберете втория път ще имате и подкрепата на гражданските организации, които се борят за опазването на археологическото и архитектурното наследство на страната ни.София, 6 юни 2017 г.С уважение:За ГИОКИН: (Владо Руменов)", "date": "2017.06.12", "title": " ГИОКИН: Реставрацията на Голямата базилика в Плиска я обезличава и маргинализира"}
{"url": "https://m.offnews.bg/news/Kultura_33/Nov-simfonichen-orkestar-zakriva-sezona-na-20-iuni-s-kontcert-v-zala_657989.html", "text": "На 20 юни в зала \"България\" от 19.30 часа Нов симфоничен оркестър закрива 26-я си сезон. За да дирижира концерта от Ню Йорк ще пристигне музикалният директор на състава Петко Димитров за едно незабравима симфонична вечер.Маестро Петко Димитров е музикален директор на Нов симфоничен оркестър и на Младежки симфоничен оркестър \"Лейкланд\" (Lakeland Youth Symphony). Маестро Димитров също така е главен диригент на Младежки симфоничен оркестър \"Джеминай\" (Gemini Youth Symphony Orchestra) и помощник-диригент на Симфоничния оркестър на Риджфийлд (Ridgefiled Symphony Orchestra). От февруари 2015 г., Петко преподава оркестрово свирене и ръководи симфоничния оркестър на колежа \"Маханайм\" (School of Mahanaim) в щата Ню Йорк.От 2012 г. Димитров работи редовно с Институт \"Къртис\" (Curtis Institute) като диригент (Conductor in Residence) в Лятната програма за млади артисти (Young Artist Summer Program), която е част от Летния фестивал на Къртис (Curtis Sumerfest). През настоящия сезон, Петко отново ще изнесе концерти със Симфоничния оркестър на Риджфийлд и Symphony in C в Ню Джърси. През април 2015 г., маестро Димитров направи своя диригентски дебют с филхармоничния оркестър на град Йена в Германия.Предишни ангажименти на г-н Димитров включват артистичен директор на летния фестивал в Катона (Ню Йорк) и помощник-диригент на симфоничния оркестър на Принстън (Princeton Symphony Orchestra) и Symphony in C. Маестро Димитров прави дебюта си в Карнеги Хол през 2007 г., Ейвъри Фишeр Хол през 2008 г. и Алис Тъли Хол през 2015 г. През пролетта на 2007 г. Петко ръководи Младежкия оркестър на Западен Кънектикът по време на турне в Австрия, където имат изяви в концертни зали като Хайднзаал в Айзенщат и Шлосберг в Грац.През сезон 2007/2008 на г-н Димитров е присъдена стипендия на Фондация \"Бруно Валтер\", с която се награждават реализиращи се млади диригенти и която им предоставя парична награда за по-нататъшно развитие на кариерата им. Г-н Димитров два пъти е избиран сред финалистите на Международния конкурс за диригенти \"Джордж Солти\".През 2004 г. г-н Димитров завършва магистърската си степен по оркестрово дирижиране в Университета на Мичиган, гр. Ан Арбър, под ръководството на проф. Кенет Кислър. През 2006 г. завършва обучението си с проф. Густав Майер в Консерваторията \"Пийбоди\", Университет \"Джон Хопкинс\" в Балтимор, Мериленд, където следва в следдипломна програма (Graduate Performance Diploma) по оркестрово дирижиране.", "date": "2017.06.12", "title": " Нов симфоничен оркестър закрива сезона на 20 юни с концерт в зала \"България\""}
{"url": "https://m.offnews.bg/news/Zvezdi_18810/Daiana-nejnata-istoriia-s-nejnite-dumi_657966.html", "text": "През 1991 година малко хора са знаели, че бракът на Даяна и Чарлз се разпада и че принцът се интересува толкова много от Камила Паркър Боулс. Въпреки болката, която изпитва, Даяна решила да запише мислите си и да даде разказаното на писателя Андрю Мортън, който да ги събере в книга. „Даяна: Нейната история, с нейните думи“ става сензация. Сега, 20 години след смъртта й, книгата е преиздадена. Преди Даяна да започне да излиза с Чарлз, той се срещал със сестра й – Сара. След като връзката им приключила, Даяна описва принца като „много тъжен“. Самата тя приемала себе си като дебеличко, не много интелигентно 16-годишно момиче и не смятала, че принц може да й обърне внимание.„По време на един голям бал, Чарлз поиска да му покажа галерия с картини на Ван Дайк. Малко преди да стигнем, дойде сестра ми и ми каза да се разкарам...“„Бях поканена да прекарам няколко дни в Петуорд, защото щеше да идва принцът на Уелс. Видях колко е тъжен Чарлз заради смъртта на вуйчо си. Тогава му казах, че ми се къса сърцето и че според мен някой трябва да се грижи за него. Той буквално ми налетя и аз не знаех как да реагирам. Покани ме да отида с него до Лондон, но за мен това беше прекалено и му отказах“.Когато става на 18 години, родителите на Даяна й купуват апартамент в Лондон. Тя споделя, че си е прекарвала чудесно и заедно с нейните приятелки са се забавлявали по цял ден. Била изключително горда от себе си, тъй като работела на две места – в детска градина и в ателие за изработване на аксесоари за коса.Малко по-късно Чарлз решава, че иска да живее в къща в Корнуол близо до тази на Камила. След като се настанява, кани Даяна да му помогне с интериора.„Той искаше да му помогна с избора на цветове за стените, въпреки че не бяхме дори сгодени. Каза, че харесвал стила ми“.На 3 февруари 1981 г. принц Чарлз се сгодява за 19-годишната Диана в замъка Уиндзор. Тогава принцесата споделя, че въпреки, че излиза с Чарлз от шест месеца, никога не е била толкова охранявана и пазена.„Един ден Чарлз беше в швейцарски курорт. Писа ми, че иска да поговори с мен. Аз бях изключително притеснена, тъй като никога не бях имала приятел преди това. Пристигнах към 5 часа и когато ме видя, ми каза, че съм му липсвала изключително много. След това ме погледна и ме попита дали искам да се омъжа за него. Аз започнах да се смея, тъй като бях убедена, че е шега. Съгласих се през смях. Чарлз ме погледна изключително сериозно и ме попита: „Осъзнаваш ли, че някой ден ще бъдеш кралица?“. Вътрешно си казах, че никога няма да бъда, но пък ролята ми ще е изключително трудна. Отговорих му, че го обичам много. Той ми каза: „Каквото и да означава любовта“. Тогава си мислех, че той наистина ме обича. И наистина ме обичаше“.След годежа, на Даяна й било позволено да нарича принц Чарлз по име. Дотогава можела да го нарича само „сър“.„Съквартирантките ми бяха изключително щастливи, след като разбраха за сватбата. Заминах за Австралия, за да организирам сватбата с майка си. Колкото и пъти да звънях на Чарлз, той все беше зает. Мислех си, че това е нормално, все пак е важна личност. След като се върнах в Лондон, получих цветя от кабинета на принца. Стана ми ясно, че не са от него, тъй като нямаше бележка. Явно някой от кабинета му се справяше добре с работата си. Тогава всичко започна да се натрупва, тъй като пресата ставаше прекалено любопитна. Разбирам, че това им е работата, но някой непрестанно наблюдаваше стаята ми. Никога не съм била груба с тях. Само че Чарлз не ме подкрепяше. От кабинета му ми казаха, че трябва да се оправям сама. Добре. Но Чарлз наистина не се и стараеше. Дори един ден ми каза, че наистина съчувства на Камила. Пресата все я следяла и й било много тежко“.„Слава Богу, няколко дни по-късно годежът беше публично обявен и аз трябваше да се пренеса в Кларънс хаус. Никой там не ме посрещна. Хората ме питаха какво правя тук. Спомням си, че последната ми вечер в моя апартамент на вратата ми се появи полицай. Той ми каза: „Това е последната свободна вечер в живота ти. Оттук нататък ще си под постоянно наблюдение. Така че опитай да се повеселиш максимално“. Аз се изсмях като някое момиченце“.„След като пристигнах в Кларънс хаус, намерих бележка на леглото си. Беше от Камила. Пишеше, че се радва изключително много за годежа, искала да види пръстена и ми предлага да се видим някой път за обяд. Накрая пишеше: „С много любов, Камила“. Тогава нямах никаква представа какво е завист и двуличие“.„Проведохме странен разговор по време на обяда. Камила ме попита дали ще ходя на лов, когато се преместя в Хардгроув с Чарлз. Аз казах „не“. „Просто исках да зная“, отговори тя. Мислех, че това е нейният начин за комуникация – малко странен. Въобще не забелязвах какво се случва“.Принцеса Даяна се мести в Бъкингаския дворец, но споделя, че през цялото време е била самотна. Всички се държали много хладно с нея и тя слизала в кухнята, за да разговаря с персонала.„Мислех си, че се случва едно, а истината беше много далеч. Лъжите и измамите! Първо бъдещият ми съпруг изпрати цветя на Камила, тъй като била болна от менингит. На бележката пишеше „За Гладис, от Фред“. Това бяха техни си прякори. Тогава му казах, че трябва да бъде искрен с мен, нищо повече. Налагаше се сама да организирам сватбата, защото Чарлз трябваше да замине за Нова Зеландия. Малко преди да излети, Камила се обади по телефона. Чудех се дали да остана в стаята или да изляза. Реших да бъда учтива. Тогава сякаш сърцето ми се разби. Винаги сме се карали заради Камила. Дори веднъж го чух да й казва по телефона: „Каквото и да стане, аз винаги ще те обичам“.„Някой от офиса ми каза, че Чарлз е подарил на Камила гривна. На нея са били гравирани буквите „Г“ и „Ф“ - Гладис и Фред. Видях пакета в офиса му. Описаха се да ме спрат да го отворя, но аз вече знаех какво има в него. „Ще й даде гривната довечера“, казаха ми служителите. Толкова ярост! Попитах Чарлз защо не може да е честен с мен, а той хладнокръвно приключи разговора. Когато нещо не върви, не върви“.„Отношението му към мен беше непредвидимо. Понякога беше студен, понякога беше нежен. Не можех да преценя кога какъв ще е. Един ден Чарлз отиде на обяд с Камила. Бях толкова нещастна, че отидох при сестрите ми, които ми бяха на гости и им казах, че не мога да се омъжа за него. Но те ми отговориха, че е твърде късно. Развих булимия няколко седмици преди сватбата. Тогава Чарлз ме хвана за кръста и ми каза: „Малко сме пълнички“. Нещо в мен се счупи. Причината бяха думите му, както и историята с Камила. Бях толкова отчаяна! Когато пробвах за първи път сватбената си рокля, талията ми беше 70 см. В деня на сватбата беше 60 см.“В един от записите Даяна разказва за първата си публична поява като годеница на принц Чарлз. Тя обяснява, че се е облякла в черна рокля, подобна на тези, които момичетата на нейната възраст носели.„Чарлз ме погледна и ми каза: „Нали не смяташ да носиш тази рокля?“. Аз му отговорих, че ще я нося. „Но тя е черна! Този цвят се носи само в траур“, възмути се той. „Да, но аз още не съм част от семейството ти“, отвърнах аз. Тази вечер научих урок. Заговорих се с принцеса Грейс и тя ме отведе на по-спокойно място. Разкрих душата си пред нея, бях толкова самотна и изолирана. Грейс се пошегува и ми каза: „Спокойно, оттук ще става все по-лошо“.„Имах чудесен начин на живот. Аз бях принцеса Даяна Спенсър. Живеех в голяма къща, имах мои пари. Не беше очевидно през какво всъщност минавам“, обобщава принцесата.", "date": "2017.06.12", "title": " Даяна: нейната история, с нейните думи"}
{"url": "https://m.offnews.bg/news/Tenis_18788/Shte-podkara-li-Grisho-nov-Mertcedes-v-Shtutgart_657963.html", "text": "Тенис сезонът на тревна настилка стартира днес в ефира на Евроспорт. Домът на турнирите от Големия шлем ще излъчи един от най-престижните турнири - ,,Мерцедес къп” в Щутгарт, който започва още преди да са стихнали коментарите и емоциите след „Ролан Гарос“.Безспорната атракция на турнира е завръщането на Роджър Федерер, който мъдро пропусна турнирите на клей – най-неудобната за него настилка, за да увеличи шансовете си на любимата трева.Григор Димитров пък е поставен под №2 в схемата за 28 тенисисти и ще стартира директно във втори кръг, където очаква победителя от мача между силния руснак Андрей Кузнецов и винаги непредвидимия Йежи Янович от Полша.Ето анализът на коментатора на Евроспорт Николай Драгиев преди началото на турнира:", "date": "2017.06.12", "title": " Ще подкара ли Гришо нов Мерцедес в Щутгарт?"}
{"url": "https://m.offnews.bg/news/Izvan-terena_18817/Gadzhe-uteshava-Vozniatcki-na-iahta-v-Sardiniia_657968.html", "text": "Каролине Возняцки се утеши след неочакваната загуба на \"Ролан Гарос\" с ваканция на море. И то с гадже. От известно време красивата датчанка ходи с Дейвид Лий, играч на баскетболния Сан Антонио от НБА.Каролине демонстрира стройна фигура в доста изрязан бански. Двамата спортисти карат ваканция на яхта край италианския остров Сардиния. Да им завиди човек!26-годишната тенисистка написа: \"Изкарваме си най-хубаво с моята любов! #Sardinia”, демонстрирайки чувства пред своите над 1 милиона последователи в Инстаграм.Каролине беше изхвърлена от Откритото на Франция от бъдещата шампионка Елена Остапенко. Двете се срещнаха на четвъртфинала в Париж. Победата на Остапенко беше приета като сензация.Мнозина очакваха Возняцки да стигне дори до титлата на \"Ролан Гарос\" предвид липсата на терминатора Серина Уилямс.  Така Каролине продължава да е с \"нула\" на турнирите от Големия шлем.", "date": "2017.06.12", "title": " Гадже утешава Возняцки на яхта в Сардиния"}
{"url": "https://m.offnews.bg/news/Ikonomika_59/Ignalinskata-AETc-zapochna-izpitaniia-na-oborudvaneto-za-prerabotka-na_657970.html", "text": "Компанията NUKEM Technologies предаде на Игналинската АЕЦ uомплексите за преработване и съхранение на твърди радиоактивни отпадъци (КПХТРО В2, 3, 4) за провеждане на горещи изпитания. Това стана след получаване на лиценз от Държавната инспекция по безопасност на ядрената енергетика на Литва за експлоатация на оборудването и провеждане на работа с радиоактивни отпадъци.NUKEM Technologies е основен изпълнител по изграждането на комплекса за промеждутъчно хранилище за отработено ядрено гориво и комплекса за третиране и съхраняване на твърди радиоактивни отпадъци. Сега в рамките на проекта за извеждане от експлоатация на Игналинската АЕЦ, се провежда едно от ключовите събития – започва фазата на горещите изпитания и се провеждат дейности с радиоактивни вещества, съобщи Томас Сайполд, генерален директор на NUKEM Technologies.На този етап радиоактивните вещества ще бъдат извлечени от временни хранилища, сортирани и разположени в контейнери за по-нататъшен превоз и преработване на отпадъци с ниска и средна радиоактивност.През април 2017 г. Игналинската АЕЦ получи лиценз за промишлена експлоатация на промеждутъчно хранилище за отработено ядрено гориво (ПХОЯТ) - комплекс В1, което стана начало за реализиране на крупния проект за извеждане от експлоатация на Игналинската АЕЦ.Процесът по извеждане от експлоатация на Игналинската АЕЦ, включително новите Комплекси за извличане, третиране и съхраняване на твърди радиоактивни отпадъци, получават финансова подкрепа от Международния фонд за извеждане от експлоатация на Игналинската АЕЦ под ръководството на Европейската банка за възстановяване и развитие. Международният фонд за извеждане от експлоатация на Игналинската АЕЦ се финансира от Европейската общност, както и от Австрия, Белгия, Дания, Финландия, Франция, Германия, Ирландия, Люксембург, Холандия, Полша, Испания, Швеция, Великобритания, Норвегия и Швейцария.NUKEM Technologies GmbH е германска инженерингова компания, която се специализира в оказване на услуги в областта на третирането на радиоактивни отпадъци и отработено ядрено гориво, както и извеждане от експлоатация на ядрени и радиационно опасни обекти (енергийни, изследователски, промишлени и реактори от плавателни съдове). През 2009 г. АО АСЕ придоби 100% дял в NUKEM Technologies GmbH, дъщерна компания на германския уранов търговец NUKEM GmbH от Алценау.", "date": "2017.06.12", "title": " Игналинската АЕЦ започна изпитания на оборудването за преработка на радиоактивни отпадъци"}
{"url": "https://m.offnews.bg/news/Sviat-_12/Rumanski-iztrebitel-se-razbi-pri-savmestno-uchenie-s-balgarskite-VVS_657961.html", "text": "Румънски изтребител МиГ-21 се е разбил по време на съвместното учение с българските ВВС, съобщава bTV. Инцидентът стана в близост до въздушната база „Михаил Когълничану” край Констанца.Самолетът се е разбил при приземяване, на около 4.7 км от края на пистата.Пилотът, който е съобщил за повреда в двигателя, е успял да катапултира.Той е в съзнание и в стабилно състояние. На място му е оказана първа помощ, а после е бил транспортиран до окръжната болница в Констанца.От Министерството на отбраната уточниха, че при инцидента няма пострадали български военнослужещи. Изтребителят е участвал в съвестната българо-американска подготовка \"Тракийски орел 2017\", която тече от април. В него от българска страна участват самолети МиГ-29 от авиобаза Граф Игнатиево, Су-25 от базата за предно разполагане в Безмер, Л-39 от Учебната авиационна група в Долна Митрополия, вертолети AS-532 AL, Ми-24 и Ми-17 от авиобаза Крумово, както и формирования от Зенитно-ракетни войски. ", "date": "2017.06.12", "title": " Румънски изтребител се разби при съвместно учение с българските ВВС (видео)"}
{"url": "https://m.offnews.bg/news/Bojni_18771/Amir-Han-se-skaral-s-rodata-zaradi-zhenata_657953.html", "text": "Бившият носител на купа \"Странджа\" и сребърен медалист от олимпийските игри в Атина 2004 Амир Хан се изпокарал с роднините си заради съпругата си Фариал.Британският боксьор от пакистански произход сключи предбрачен договор с половинката си преди да се оженят, по силата на който тя щеше да получи 30 милиона долара, но го скъса под натиска на роднините си, които работели в отбора му.Фариал побесняла и направила жесток скандал на боксьора като обвинила роднините му, че ревнуват от нарастващото й влияние върху него.Хан развалил отношенията си с тях, като дори уволнил баща си от позицията на свой мениджър. Фариал също така заяви в разгара на скандала със семейството на Хан, че образът й бил изрязан от всички семейни снимки.Семейството се защити като каза, че облеклото й било неподходящо за мюсюлманка и затова са я цензурирали. В крайна сметка съпругата на Хан спечели битката, тъй като той вече няма да работи с членовете на семейството и да дели парите си с тях.\"Започвам на чисто. Досега съм делил приходите си с тях, но вече няма да получат и пени от бъдещите ми доходи\", коментира Хан.", "date": "2017.06.12", "title": " Амир Хан се скарал с родата заради жената"}
{"url": "https://m.offnews.bg/news/112_6/Dvama-vazrastni-i-dete-postradaha-pri-katastrofa-kraj-VMA_657962.html", "text": "Двама възрастни и дете са пострадали при катастрофа на кръстовището на ул. \"Георги Софийски\" и бул. \"Акад. Иван Гешов\" в района на ВМА. Инцидентът е станал по обяд. При него лек автомобил се ударил в други две коли. Пострадалите са откарани в \"Пирогов\", ВМА и ИСУЛ.Няма опасност за живота на пострадалите. ", "date": "2017.06.12", "title": " Двама възрастни и дете пострадаха при катастрофа край ВМА"}
{"url": "https://m.offnews.bg/news/Sviat-_12/Makedoniia-obmislia-smiana-na-imeto-si-za-da-vleze-v-NATO_657941.html", "text": "Македония може да смени името си, за да преодолее съпротивата на Гърция и да стане член на НАТО, коментира външният министър на страната Никола Димитров пред в. \"Файненшъл таймс\".Членството в Алианса ще допринесе за стабилността в региона след месеци на повишено напрежение, избило на моменти и в кървави инциденти, посочва министърът, който днес ще се срещне в Брюксел в представители на военния съюз.Рано е да се спрягат каквито и да е предложения за ново име на Македония, допълва Димитров. Той ще има среща със свои гръцки колеги в сряда в опит да възстанови доверието между двете страни. През 2008 г. Гърция блокира молбата за членство на Македония в НАТО заради неуредения въпрос относно името.\"Ще помоля Гърция да премисли какъв съсед иска - не иска ли стабилна, приятелска страна, която носи надежда за демокрация и справедливост. Ако сме добър съсед, има надежда политическите сили в Гърция да осъзнаят това като историческа възможност\", казва Никола Димитров.Официалното име на Македония е \"Република Македония\". Гърците настояват, че името навява териториални претенции към географската област Македония в северната част на страната.", "date": "2017.06.12", "title": " Македония обмисля смяна на името си, за да влезе в НАТО"}
{"url": "https://m.offnews.bg/news/Tenis_18788/Grigor-Dimitrov-kateri-ranglistata_657944.html", "text": "Най-добрият ни тенисист Григор Димитров се изкачи с едно място до 12-ото в ранглистата на АТР след достигането до третия кръг на Откритото първенство по тенис на Франция.Поставеният под номер 11 в схемата българин загуби в оспорвана битка от Пабло Кареньо-Буста (Испания) с 5:7, 3:6, 4:6.Димитров ще започне участието си на турнира на трева в Щутгарт от сериите ATP 250 от втория кръг.Българинът е поставен под номер 2 в схемата и ще срещне в първия си мач победителя от двубоя между Андрей Кузнецов (Русия) и Йежи Янович (Полша). Срещата ще бъде в сряда или четвъртък.Рафаел Надал, който спечели десетата си титла от \"Ролан Гарос\", пък се изкачи до второ място в класирането.Зад испанеца остана загубилият финала Стан Вавринка, а Новак Джокович отстъпи с две позиции и вече е четвърти. Лидер продължава да бъде Анди Мъри.", "date": "2017.06.12", "title": " Григор Димитров катери ранглистата"}
{"url": "https://m.offnews.bg/news/Obshtestvo_4/1900-patcienti-minali-v-Pirogov-prez-uikenda_657938.html", "text": "Над 1900 са потърсиха помощ в Спешното отделение на „Пирогов” през почивните дни, а близо 280 от тях се наложи да останат за болнично лечение, отчетоха от болницата.От петък, 9 юни, до понеделник сутринта неосигурените, които са се обърнали за помощ към „Пирогов”, са 82, а от тях 15 се лекуват все още в болницата.Дежурни екипи са оказали помощ на 10 пострадали при колоездачната обиколка „Витоша 100”. Един от пострадалите остава да лежи в неврохирургията, двама вече са изписани от травматологията, а останалите са обработени още в събота и освободени. Сред случаите от уикенда е и мъж, който е докаран в противошокова зала след инцидент с делтапланер, а в момента е настанен в Клиниката по изгаряне.", "date": "2017.06.12", "title": " 1900 пациенти минали в \"Пирогов\" през уикенда"}
{"url": "https://m.offnews.bg/news/Sviat-_12/Ruskiiat-opozitcioner-Navalni-e-arestuvan-pred-doma-mu_657960.html", "text": "Руският опозиционен лидер Алексей Навални е арестуван пред дома му, след като призова в последния момент за промяна на мястото на протестната акция в Москва срещу корупцията.Управата на руската столица разреши демонстрацията да се състои на булевард \"Сахаров\", но фирмата, наета да изгради сцената на уговореното място, не може да свърши работата си, защото е подложена на натиск от властите.Затова и Навални призова акцията да бъде преместена на улица \"Тверская\".След обявената промяна московската полиция обяви, че \"всякакви провокационни действия на протестиращите ще бъдат възприемани като заплаха за обществения ред и незабавно ще бъдат възпирани\".На подобен митинг на 26 март бяха арестувани над хиляда демонстранти, припомня БТА.Кремъл отдавна се стреми да описва опозицията като явление, ограничено само сред прозападния привилегирован градски елит, който няма досег с руските региони. Но днешните протести могат да покажат, че опозицията има значителна подкрепа навсякъде из огромната страна, констатира АП.В личния уебсайт на Алексей Навални днес бе съобщено за поне шест опозиционни демонстрации в Далечния изток, сред които във Владивосток и Хабаровск на Тихия океан и Барнаул в Сибир. Снимки от проявите свидетелстват за участието на хиляди хора в тези прояви.Според организацията \"ОВД-Инфо\", която следи за политическите репресии в Русия, във Владивосток са били арестувани 11 демонстранти.Навални вече обяви, че ще се кандидатира за президент на изборите догодина.След протестите през март той бе осъден на 15 дни затвор, а през април окото му пострада, след като неизвестен мъж плисна в лицето му зелена антисептична течност.", "date": "2017.06.12", "title": " Руският опозиционер Навални е арестуван пред дома му"}
{"url": "https://m.offnews.bg/news/Zimni_18801/Pitsbarg-Pinguins-povtori-titlata-v-NHL-video_657937.html", "text": "Купа Стенли остава в Питсбърг. Пингуинс спечелиха шестия плейофен мач срещу Нашвил Предейтърс с 2:0 и за втора поредна година вдигнаха най-големия трофей в света на хокея.Кросби, Малкин и компания станаха първия отбор от 19 години дублирал титлата си в два последователни сезона. Питсбърг за пети път в своята история станаха шампиони на НХЛ.Патрик Хорнквист отбеляза ключовия първи гол 95 секунди преди края на срещата. Карл Хагелин довърши Нашвил с гол на празна врата в последните секунди. Канадската звезда на \"пингвините\" Сидни Кросби получи трофея \"Кон Смит\" за най-добър играч в плейофите.\"Млад тим сме, тепърва сме жадни за успехи\", заяви руската звезда на шампионите Евгени Малкин.Нашвил направи страхотна плейофна серия, след като едва успя да се добере до елиминациите. Хокеистите от щата Тенеси загубиха само един мач у дома във финалната серия, но това се оказа фатално. Припомняме, в града имаше страхотна еуфория от финала, над 50 000 зрители оставаха без билети за домакинствата и гледаха на екрани по улиците.Питсбърг бяха фаворити, след като във втория кръг елиминираха най-добрия отбор в редовния сезон Вашингтон Кепиталс. \"Пингвините\" бяха затруднени от Отава и Нешвил в решителните серии.", "date": "2017.06.12", "title": " Питсбърг Пингуинс повтори титлата в НХЛ (видео)"}
{"url": "https://m.offnews.bg/news/Obshtestvo_4/Spirat-vodata-na-13-mesta-v-stolitcata_657895.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Заради подмяна на сградно водопроводно отклонение на бул. „Сливница“ се налага спиране на водоподаването от 10:00 до 16:00 ч. по бул. „Сливница“ от бул. „Христо Ботев“ до ул. „Опълченска“.Ремонт на стратегически водопровод на бул. „Лазар Михайлов“ в кв. „Бенковски“ налага спиране на водоподаването от 10:00 до 16:00 ч. на ул. „Новачки“, ул. „Перяновец“, ул. „Хоризонт“, ул. „Тетевенска“, ул. „Бодра смяна“, ул. „Горна махала“, ул. „Яшарица“, ул. „Северна“, ул. „Глас народен“, ул. „Зеленска“, ул. „Логачка“.Във връзка с подмяна на сградно водопроводно отклонение на ул. „Слатинска река“ в жк „Христо Смирненски“ се налага спиране на водоподаването от 10:00 до 19:00 ч. по ул. „Слатинска река“ от ул. „Гео Милев“ до ул. „Камчия“.Изграждане на сградно водопроводно отклонение на бул. „Цар Борис III“ в жк „Бъкстон“ налага спиране на водоподаването от 10:00 до 18:00 ч. на ул. „Ветрушка“, по бул. „Цар Борис III“ от ул. „Деспот Слав“ до ул. „Ветрушка“. Реконструкция на уличен водопровод на ул. „Без име“ в жк „Младост-2“ налага спиране на водоподаването от 9:00 до 21:00 ч. на бл. 215 - ниска и висока зона, бл. 213 и бл. 214 - висока зона.Във връзка с изпълнение на инвестиционен проект за реконструкция на уличен водопровод на ул. „Ела“ в с. Кокаляне се налага спиране на водоподаването от 9:00 до 21:00 ч. на местност Падинето, вилна зона „Бяла нива“, вилна зона „Дебело Гуно“, ул. „Цар Иван Асен II“, по ул. „Димитър Благоев“ от ул. „Тополите“ до ул. „Цар Иван Асен II“, ул. „Грамада“, по ул. „Тополите“ от ул. „Димитър Благоев“ до края на улицата, по ул. „Петров кладенец“ от №10 до края на улицата, ул. „Лъката“, ул. „Ела“, ул. „Буката“, ул. 3, ул. 2, ул. „Люляк“, по ул. „Държов дол“ от ул. “Лъката“ до ул. \"Цар Асен II\", ул. „Падинето“, ул. „Йованец“ с номера 2, 4, 6.Инвестиционен проект за реконструкция на уличен водопровод на ул. „Зорница“ в кв. „Михайлово“, гр. Банкя, налага спиране на водоподаването от 9:00 до 20:00 ч. в района на ул. 3-та, по ул. „Зорница“ от ул. „Китката“ до ул. „Бук“.Подмяна на сградно водопроводно отклонение до бл. 625 в жк „Люлин-6“ налага спиране на водоподаването от 9:00 до 21:00 ч. на бл. 625, бл. 626.Прекъсване на сградно водопроводно отклонение на ул. „Самоков“ в жк „Изгрев“ налага спиране на водоподаването от 13:00 до 17:00 ч. по ул. „Самоков“ от ул. „Незабравка“ до бул. „Драган Цанков“.Поради изграждане на сградно водопроводно отклонение на бул. „Никола Петков“ в кв. „Овча купел“ се налага спиране на водоподаването от 9:00 до 19:00 ч. по ул. „Киевска“ от ул. „Любляна“ до бул. „Никола Петков“.Във връзка с подмяна на сградно водопроводно отклонение на бул. „Ботевградско шосе“ в кв. „Враждебна“ се налага спиране на водоподаването от 9:00 до 18:00 ч. на бул. „Ботевградско шосе“ от река Искър до с. Долни Богров и ул. „Челопешко шосе“.Подмяна на уличен водопровод на ул. „Незабравка“ в кв. „Факултета“ налага спиране на водоподаването от 10:00 до 20:00 ч. по ул. „Несебър“ от ул. „Суходолска“ до парк „Западен парк“.Заради подмяна на сградно водопроводно отклонение на ул. „Стефан Караджа“ в кв. „Филиповци“ се налага спиране на водоподаването от 10:00 до 16:00 ч. на ул. „Стефан Караджа“, ул. „Хаджи Димитър“, ул. „Георги Стоянов“.", "date": "2017.06.12", "title": " Спират водата на 13 места в столицата"}
{"url": "https://m.offnews.bg/news/Obshtestvo_4/Parvata-dama-komentira-prajda-Uvazhavam-Vi-no-ne-preigravajte-molia_657918.html", "text": "Съпругата на президента Румен Радев коментира тазгодишния София Прайд. В профила си във Фейсбук първата дама Десислава Радева се обърна към хората с различна сексуална ориентация, като ги посъветва на следващото шествие да раздават информационни листовки за превенция на СПИН. Според Радева никой не е забранявал на хората с различна сексуална ориентация да изразяват позицията си и че са дискриминирани толкова, колкото българските пенсионери и други уязвими социални групи. Радева прави уговорката, че има много приятели от тази общност, но продължава с критиките си: Коментарът, който публикуваме без намеса, завършва с песента Catch The Rainbow на групата Rainbow: ", "date": "2017.06.12", "title": " Първата дама коментира прайда: Уважавам Ви, но не преигравайте, моля!"}
{"url": "https://m.offnews.bg/news/Drugi_18773/Ketcove-na-Majkal-Dzhordan-biaha-prodadeni-za-190-000-dolara_657919.html", "text": "Името на Майкъл Джордан продължава да продава най-добре в спорта. Чии други кецове биха стрували 190 000 долара?Е, при Въздушния няма невъзможни неща. Кецовете, с които той печели Олимпийските игри през 1984 година, станаха хит на традиционния SCP Auctions. Организаторите побързаха да се похвалят в Туитър, е неизвестен е платил 190 000 долара за реликвата.Майкъл играе с тези обувки във финала срещу Испания. Върху тях има и автограф. Припомняме, на Олимпиадата в Ел Ей домакините пускат изцяло аматьорски състав, в който освен Джордан личат имената на още няколко бъдещи легенди на НБА.Предишният рекорд за кецове е отново свързан с Майкъл Джордан. С тях той играе на финалите през 1997 година. През 2013 г. са продадени за 104 000 долара.Легендата си остава най-великият играч за всички времена с 6-те титли за Чикаго Булс и два олимпийски трофея със САЩ. Избиран е 5 пъти за MVP на редовния сезон и 6 пъти за MVP на финалите в НБА. В момента Джордан е собственик на Шарлът Хорнетс.", "date": "2017.06.12", "title": " Кецове на Майкъл Джордан бяха продадени за 190 000 долара"}
{"url": "https://m.offnews.bg/news/Futbol_18793/Bufon-I-naj-golemiiat-nekadarnik-v-Real-ima-poveche-titli-ot-men_657923.html", "text": "Интересна равносметка направи Джиджи Буфон. Легендарният вратар обра всички трофеи у дома с Юве, но беше пометен 4:1 от Реал във финала на Шампионската лига.\"Аз спечелих много трофеи, но и загубих доста финали. Дори най-бездарният футболист на Реал Мадрид има титла от Шампионската лига, за разлика от мен\", отбеляза с горчивина 39-годишният вратар.\"Предстоящият сезон може да бъде последен за мен. Никога не съм си помислял, че вечно ще играя. Ювентус не зависи от Буфон, а аз бих желал да си почина след края на дългата си и интензивна кариера”.Легендата обаче счупи още едно постижение вчера. Той изигра своя мач №169 за Италия в световната квалификация срещу Лихтенщайн снощи. \"Адзурите\" спечелиха с 5:0.Буфон вече е в Топ 5 на футболистите с най-много мачове за националните отбори на своите страни. Вратарят измести от петата позиция еквадорския защитник Иван Уртадо, който има 168 двубоя за родината си.Още през март Буфон стана рекордьор в същата класация сред всички европейци. Той има реален шанс да измести и абсолютния №1 Ахмед Хасан, който има 184 мача за Египет.", "date": "2017.06.12", "title": " Буфон: И най-големият некадърник в Реал има повече титли от мен"}
{"url": "https://m.offnews.bg/news/Obshtestvo_4/Vremeto-dnes-Temperaturi-do-29-gradusa-pochti-bez-valezhi_657920.html", "text": "Времето в понеделник ще бъде почти без валежи и с температури до 29 градуса. Около и след обяд се очакват временни увеличения на облачността, но валежи ще има на много малко места в страната. Максималните температури ще са предимно между 24° и 29°.  По Черноморието ще преобладава слънчево време с временни увеличения на облачността в следобедните часове. Ще духа слаб до умерен вятър от север-североизток. Максималните температури ще са 23° - 26°. Температурата на морската вода е 19-22°, вълнението на морето ще е 1-2 бала.Над планините по-значителни увеличения на облачността ще има в следобедните часове. Само на отделни места е възможно слабо да превали. Ще духа слаб до умерен североизточен вятър. Максималната температура на височина 1200 метра ще е около 17°, на 2000 метра – около 10°.", "date": "2017.06.12", "title": " Времето днес: Температури до 29 градуса, почти без валежи"}
{"url": "https://m.offnews.bg/news/Drugi_18773/Sportat-v-efir-dnes_657926.html", "text": "12.00 ч Тенис, турнир за мъже в Щутгарт - Eurosport 1 (пряко)15.30 ч Тенис, турнир за мъже в Ден Бош - F+/Sport+ HD (пряко) 17,55 ч Тото, теглене на тиража - bTV (пряко)19,25 ч Баскетбол, Евролига - Mtel sport 123.00 ч Минифутбол, ЕП, България - Украйна - БНТ HD (пряко)4.00 ч NBA, Голдън Стейт\" - Кливлънд - \"Диема спорт\" 2 (пряко)", "date": "2017.06.12", "title": " Спортът в ефир днес"}
{"url": "https://m.offnews.bg/news/Sviat-_12/Puerto-Riko-mozhe-da-stane-51-shtat-na-SASht_657925.html", "text": "Пуерто Рико може да стане 51-вият щат на САЩ. 97% от избирателите в страната са гласували за присъединяването на проведения референдум. Допитването обаче няма задължителен характер. Единствено американският Конгрес има право да променя статута на Пуерто Рико.На проведения референдум избирателната активност достигна едва 23 на сто, опозицията призова за бойкот на допитването. Гласоподавателите трябваше да избират между три възможности - независимост, пълноправен щат в състава на Съединените щати или запазване на статуквото. ", "date": "2017.06.12", "title": " Пуерто Рико може да стане 51 щат на САЩ"}
{"url": "https://m.offnews.bg/news/Politika_8/Gubernatorat-na-Sofiia-za-NATFIZ-Ne-chuvstvam-ugrizeniia-bih-vliazal_657927.html", "text": "Новият управител на Софийска област Илиан Тодоров от \"Атака\" не изпитва угризения за  на 25 октомври 2015 година, когато група депутати нахлуха, за да търсят сметка на човек, за когото твърдяха, че е нападнал депутат от \"Атака\". В интервю за Нова тв Тодоров обясни, че не е \"нахлувал никъде\" и че не вижда нищо нередно в това група депутати да влязат във фоайето, на което и да е учебно заведение, защото това не е престъпление. Той попита дали окупацията на Ректората на Софийския университет през 2013 г. не е била нахлуване на \"умните и красивите\". Той насочи темата в друга посока: \"Имаше ли тогава превишаване на полицейските правомощия на полицейските служители - български полицай да души народен представител? Влизането във фоайето, на което и да е българско висше учебно заведение, не е престъпление. Не съм се карал с абсолютно никой\", каза Тодоров и на коментар на водещия за това, че студентите са искали депутатите да напуснат академията той отговори с въпрос: \"Те студенти ли бяха? Аз не съм сигурен дали тези хора бяха студенти\".Той обясни, че не обръща внимание на коментари по негов адрес в социалните мрежи, тъй като там има \"хейтъри, има красиви и умни, интелигентни, които няма как да ме харесват, защото имам различно виждане за икономическото развитие на България\". На въпрос дали отново би влязъл отново в НАТФИЗ той отговори: \"Да, отново бих влязъл във фоайе на учебно заведение, защото това нито е престъпление, нито нищо\".Той заяви, че \"определени медии\" са си позволили много лъжи и обмисля да заведе съдебни искове.Едно от първите решения, които Тодоров взел като областен управител, е да спре продажбата на държавни имоти. \"Моето назначаване от една гледна точка притесни някои хора, защото ги ударих през ръцете и вече няма да се продават държавни имоти, няма да се продават царски конюшни\", каза той. Тодоров изрази съжаление, че това не е станало още преди 10 години. \"Съжалявам, че \"Атака\" нямаше възможност да направи нещата преди 10 години. Представяте ли си, ако това беше преди 10 години? Сега България нямаше да бъде разграбена държава\", каза новият губернатор на София. Тодоров каза, че второто нещо, което е направил, е да даде за безвъзмездно ползване вила в Боровец, която е собственост на областната управа, на деца от бедни семейства. \"Депутатите вече няма да ходят на тази вила, а деца от социално бедни семейства. Това е едно добро начинание за бедните деца в България, които и зимата, и лятото ще могат да посещават Боровец\", обясни той.Новият губернатор на София ще иска връх Мусала да бъде преименуван на Иван Рилски. \"В България тряба да се променят турско-арабските имена, тези които са останали от османско робство\", обясни той и допълни, че е възможно това да стане и с имена от гръцки и английски, но трябвало да се започне от най-старите.\"За нас от \"Атака\" е напълно нормално върхът да бъде кръстен на най-големия светец Иван Рилски. Върхът се е казвал и Сталин, така че виждам с какво промяната на името на този връх ще доведе до напрежение\", поясни Тодоров.Тодоров обясни, че никога не е казвал, че Бойко Борисов е мафиот. Той бил казал, че Борисов често играе тенис с хора от подземния свят. \"Ако някой така тълкува думите ми, това си е негов проблем. Аз никога не съм казвал, че г-н Борисов е мафиот\", обясни губернаторът.  Във връзка с изявлението му, че 75% от артистите са хомосексуалисти и дегенерати, Тодоров обясни, че това е цитат на американския биолог Алфред Кинси. На твърденията, че Кинси никога не е казвал подобно нещо, Тодоров отговори с книга на руски учен, работил за КГБ, а по-късно и за ЦРУ. Той обясни, че \"разни хора, драскачи в един сайт\", дори не са си направили труда да прочетат.\"Аз съм цитирал един световно известен учен. Това са хора, които са посветили целия си живот в изучаване на сексуалността. Не смятам, че нещо съм направил когато съм цитирал\", каза Тодоров и обясни, че няма нищо против \"всеки да бъде какъвто иска\", но имал против, \"когато върховете в ЕС ни налагат бракове между мъж и мъж\". ", "date": "2017.06.12", "title": " Губернаторът на София за НАТФИЗ: Не чувствам угризения, бих влязъл отново"}
{"url": "https://m.offnews.bg/news/Obshtestvo_4/Shofior-schupi-prozoretca-na-Mertcedes-sled-katastrofa-v-Burgas_657924.html", "text": "22-годишен шофьор счупи стъклото на \"Мерцедес\" в Бургас, след като го засекъл с буса си. На 8 юли във Второ Районно управление – Бургас е получено съобщение от 24-годишен мъж от Дряново и 31-годишната му сестра за това, че са били обект на нападение.Двамата пътували към центъра на Бургас с \"Мерцедес С 220\", когато товарен бус \"Форд Транзит\" със старозагорска регистрация, ги засякъл. В резултат двата автомобила се ударили.Шофьорът на товарния автомобил счупил с ръка прозореца на шофьорската врата на \"Мерцедес\"-а, но своевременно е задържан от полицейските служители. След справка станало ясно, че е жител на Бургас.Той е задържан за срок до 24 часа, а по случая е образувано бързо полицейско производство.", "date": "2017.06.12", "title": " Шофьор счупи прозореца на Мерцедес след катастрофа в Бургас"}
{"url": "https://m.offnews.bg/news/Sviat-_12/Koalitciiata-na-Haradinaj-pobezhdava-na-vota-v-Kosovo_657921.html", "text": "Бившият министър-председател Рамуш Харадинай обяви историческа победа на своята коалиция на предсрочните избори в Косово. Коалицията ПАН спечели 40 на сто от гласовете, в т. нар. \"военно крило\" влизат Демократическата партия на президента Хашим Тачи, Алианс за бъдеще на Косово и Инициатива за Косово. На второ място с 30% се класира Движение \"Самоопределение\" на Албин Курти, а трета остана коалицията водена от Демократичната лига на Косово на Авдулах Хоти, съобщават местни медии, цитирани от Фокус. По данни на паралелно преброяване, проведено от организация \"Демокрация на дело\", при около 70 % от гласовете, военната коалиция на Рамуш Харадинай получава 34, 2 % от гласовете, Движение \"Самоопределение\" 26,3 %, коалицията, наричана \"Лагер на мира\", водена от Демократичната лига - 25, 8 %, а Сръбската листа - 4,2 на сто. Никоя политическа сила няма да може да управлява сама и вероятно ще бъдат съставени коалиции. Новият кабинет ще има тежката задача да уреди няколко трънливи въпроса, включително споразумение за демаркация на границата с Черна гора, коментира АП.Одобряването споразумение със Сърбия за повече права на етническото сръбско малцинство и продължаването на тежките преговори с Белград, който отрича, че Косово е държава, също са ключови проблеми.Окончателните резултати за разпределението на силите в 120-местния парламент се очакват по-късно през седмицата.Виж всички коментари (1)коментирай", "date": "2017.06.12", "title": " Коалицията на Харадинай побеждава на вота в Косово"}
{"url": "https://m.offnews.bg/news/Obshtestvo_4/Tcetcka-Tcacheva-Opitvam-da-balansiram-strastite-vav-VSS_657933.html", "text": "Правосъдният министър Цецка Цачева коментира конфликта между председателя на ВКС Лозан Панов и главния прокурор Сотир Цацаров в интервю за bTV.По думите й е преувеличено да се каже, че между двамата има война, но определено водели битка, а тази битка била неприятна за обществото. Като министър на правосъдието Цачева се стараела с присъствието си във Висшия съдебен съвет да балансира и омекотява тона и да не допуска ярко противопоставяне, стана ясно още от думите й. Тя освен това препоръча на препоръча на Лозан Панов да дава мнение по други структури едва когато е сигурен, че всичко в Касационния съд е наред.По повод идеята на на Панов прокуратурата да бъде извадена от съдебната власт, Цачева коментира, че прокуратурата е там, където Конституцията и законите са й отредили мястото. „Ако някой желае тези правила да бъдат променени, нека да се заяви като кандидат или присъстващ в законодателната власт. В момента тримата големи в съдебната власт са призвани да организират прилагането на законите всеки в неговата сфера. Трябва да бъдем самокритични към звената, които ние ръководим. Ако Лозан Панов счита, че в Касационния съд всичко е наред, едва тогава би могъл мнение по отношение на други структури”, отбеляза Цачева.Запитана означава ли това, че Лозан Панов прокарва политически идеи, Цачева отговори с въпрос: „А вие как мислите?”. Според нея от Панов се чуват политически фрази и констатации, но липсва конкретика за това, което трябва да се направи.Като бивш председател на народното събрание Цачева призна, че парламентът й липсва, защото бил голяма школа. Тя посочи, че насленикът й в пленарната зала Димитър Главчев се справя добре.Цачева коментира и инцидента с шведския турист, който ритна камериерка в хотел в Слънчев бряг. „Аз съм за равно третиране на всички граждани, когато са извършили нарушение на закона. Недопустимо е всеки, който е нарушил закона, още повече по такъв груб и предизвикателен начин, да не получи санкцията на българското правосъдие”, каза тя.„Трябва да се работи, за да няма забавяне на дела. Това до голяма степен ще бъде решено след приемане в НС на измененията в Наказателно-процесуалния кодекс. Идеята е да няма нескончаеми връщания и процедурни трикове”, добавиправосъдният министър.", "date": "2017.06.12", "title": " Цецка Цачева: Опитвам да балансирам страстите във ВСС"}
{"url": "https://m.offnews.bg/news/Sviat-_12/Melaniia-se-premesti-pri-Tramp-v-Beliia-dom_657928.html", "text": "Шест месеца след встъпването в длъжност на американския президент Доналд Тръмп съпругата му Мелания и синът му Барън се преместиха да живеят при него в Белия дом, съобщи Ройтерс. Досега двамата бяха в Ню Йорк, за да завърши 11-годишното момче пети клас в началното училище „Columbia Grammar and Preparatory School” - луксозно учебно заведение в Манхатън. От следващата година Барън ще продължи образованието си в частното училище „Сейнт Ендрюс” в околностите на федералната столица на САЩ.Мелания и Барън Тръмп пристигнаха на военната база „Ендрюс” във Вашингтон на борда на „Air Force 1” в компанията на президента и на родителите на първата дама Амалия и Виктор Кнавс. Очаква се и те да се нанесат в Белия дом. След като се нанесе в Белия дом Мелания пусна в Twitter снимка на обелиска в центъра на столицата, но видян от един от прозорците на президентската резиденция. \"Очакваме да имаме спомени в новия ни дом! #Преместване\", написа тя в социалната мрежа.", "date": "2017.06.12", "title": " Мелания се премести при Тръмп в Белия дом"}
{"url": "https://m.offnews.bg/news/Obshtestvo_4/Ne-e-imalo-reshenie-za-falirane-na-KTB-tvardi-bivsh-finansov-ministar_657932.html", "text": "Не е имало решение за умишления фалит на Корпоративна търговска банка (КТБ). Това заяви пред Нова тв финансовият министър в кабинета на Пламен Орешарски Петър Чобанов. Той коментира  от консултации при президента на 29 юли 2014 година, която беше публикувана от администрацията на президентството.\"Категорично не е било решено преди тази среща да бъде фалирана КТБ. Тази среща де факто не беше за КТБ. Тази среща беше във връзка със ситуацията, която се разигра в банковата система като цяло, след като КТБ беше поставена, по желанието на нейния мениджмънт, под специален надзор. Тоест, тази среща е по-скоро за това какво правим, така че да спасим системата и в понеделник всички хора да са сигурни, че банките продължават да бъдат стабилни и че ще си получат своите пари, когато ги поискат\", коментира Чобанов.Според него стенограмата показвала политическата среда, в която се развили събитията. \"Виждате, че тя е изнервена, и опозицията по естествен начин пита за оставка\", каза той и отчете, че в текста неговата оставка е искана 15 пъти.Чобанов обаче смята, че не би било правилно тогава да подава оставка. \"Ако аз бях отстранен, нямаше тогава кой да свърши практическата работа. А тя съвсем не е лесна\", каза той и поясни, че разрешението за финансова помощ на банките от Европейската комисия е дошло за 6 часа, а обикновено процедурата продължавала 1 месец. Това разрешение, по думите му, е успокоило хората, а Еврокомисията е излязла със съобщение, че стои зад предприетите мерки и подкрепя страната. Чобанов коментира, че медийните публикации по темата \"КТБ\" започнали \"далеч по-рано в медии около кръга \"Капитал\". Малко по-късно в други медии е имало публикации за операциите, които са правени и за състоянието на банката, стана ясно от изказването на Чобанов.  \"Дни преди това имаше публикация, че кредитите са необезпечени. Това се оказа истината\", каза той. Чобанов припомни, че правителството искало да спаси тази част от банката, която можело да продължи да работи и за това бил внесен законопроект. \"Видяхте, че нямаше политическо съгласие. Законът влезе в парламента, г-н Йордан Цонев го внесе, той беше изготвен от правителството, Министерството на финансите и БНБ, но в парламента вече нямаше съгласие това да се случи\", обясни ексминистърът.По думите му \"откраднатите пари\" от КТБ са всъщност необезпечените кредити. \"Откраднати са от този, който е предизвикал капиталовия недостиг, този който е управлявал банката. Предстои в съда да влезе делото и той ще реши това\", поясни Чобанов.Той заяви, че не вижда намеса на ДПС във фалита на банката. ", "date": "2017.06.12", "title": " Не е имало решение за фалиране на КТБ, твърди бивш финансов министър"}
{"url": "https://m.offnews.bg/news/Bojni_18771/Fenove-prebiha-kikboksior-sled-karvav-nokaut-video_657931.html", "text": "Уникален бой се заформи на ринга в Париж след гала на кикбокса. Екшънът се разрази с края на мача между Мъртъл Грьонхарт и Харут Григорян.Арменецът понесе силен удар от холандеца и взе странно решение. Той се обърна и тръгна да почива към корнера. Дали му се чу гонг за почивка, дали нещо друго, не е ясно. Грьонхарт обаче не го пожали. Със страхотно кроше отзад буквално го размаза на пода.От главата на арменеца тръгна кръв, той лежеше абсолютно безжизнен. Яки приятели на Григорян не издържаха на гледката и нахлуха да бият холандеца. Те го приклещиха с тупаници до въжетата.Съдията обаче нямаше какво да направи. След мелето той вдигна ръката на холандеца за победител с нокаут.Кадрите обаче разгневиха и разделиха феновете на бойните спортове. Да, тъмнокожият боец действаше абсолютно по правилата, тъй като съдията не беше спрял срещата. От друга страна не е много морално да пребиеш толкова жестоко абсолютно заблуден човек.", "date": "2017.06.12", "title": " Фенове пребиха кикбоксьор след кървав нокаут (видео)"}
{"url": "https://m.offnews.bg/news/Politika_8/Rumen-Gechev-GERB-preizbraha-upravata-na-BNB-koiato-prospa-KTB_657929.html", "text": "ГЕРБ преизбраха управата на БНБ, която проспа КТБ, заяви народният представител от БСП проф. Румен Гечев по бТВ. Гечев бе категоричен, че трябва да бъдат разсекретени стенограмите, за да може обществото да види какво е поведението на БНБ. „Навсякъде се разсекретвяват грами, след като мине определен период. Подобни практики има и в Англия, и в САЩ, където са били отворени стенограмите на централната банка на щатите, която обслужва 70% от световната доларова търговия”, даде пример с други държави той.„Втората стенограма от втората среща при президента също трябва да бъде декласифицирана”, посочи Гечев. Той обясни, че когато се отвори стенограмата от ключовото заседание на БНБ, ще се види, че всички, освен БСП, подкрепят предложението на централната банка за банкова ваканция.Румен Гечев подчерта, че от стенограмите ще стане ясно нещо много важно. „Нагнетява се обстановката и се прави извънредна среща в БНБ. След това се правят две срещи при президента. Накрая ще излезе наяве, че нагнетяването на напрежението е било изкуствено. Защото се оказва, че нямаме нужда от банкова ваканция, нямаше нужда от извънредно законодателство, защото след срещите при президента, не сме променили нищо в законите. Следователно това е един изкуствен проблем, от което следва, че някой е искал да раздуха случая с КТБ за политическо инженерство”, заключи проф. Гечев. ", "date": "2017.06.12", "title": " Румен Гечев: ГЕРБ преизбраха управата на БНБ, която проспа КТБ"}
{"url": "https://m.offnews.bg/news/Drugi_18773/Shtangite-s-posledno-preduprezhdenie-mahat-gi-ot-Olimpiadata_657939.html", "text": "Олимпийските игри в Токио през 2020 г. могат да се окажат последните за щангите. Един от най-успешните ни спортове ще бъдат изхвърлени от програмата, ако не се оправят веднага с допинга, съобщава вестник \"Сега\".Международната федерация по вдигане на тежести (IWF) получи ултиматум - да намери решение на големите си проблеми до декември 2017 г. или този спорт ще бъде изваден от олимпийската програма за игрите през 2024 г. Това стана на заседанието на Изпълкома на МОК в Лозана, на което бе обсъдено въвеждането на нови дисциплини и орязването на стари.Ядрото от 28 спорта за Токио 2020 бе запазено, но квотата на щангистите бе намалена с цели 64 състезатели - до 196 участници общо. Също така, вместо да бъде одобрено предложението на IWF за добавяне на още една, седма категория при жените, бе премахната една от осемте при мъжете, като на IWF все пак бе оставено правото да реши коя.\"IWF трябва да представи до декември задоволителен доклад в МОК за това как ще се справи с огромния си проблем с допинга. В противен случай няма да има вдигане на тежести на игрите през 2024 г. Ние вече отправихме силен сигнал, редуцирайки броя на щангистите за Токио 2020\", заяви президентът на МОК Томас Бах.При повторното тестване на пробите от олимпиадите в Пекин и Лондон общо 49 положителни бяха на щангисти, от тях 30 на медалисти (11 жени и 5-има мъже от 2008 г., плюс 10 жени и 4-ма мъже от 2012 г.).Девет страни имат по трима или повече уличени с допинг щангисти при повторните анализи и трябва да получат по една година наказание за участие в състезания. Държавите са Казахстан, Беларус, Русия, Азербайджан, Армения, Турция, Украйна, Китай и Молдова.От IWF обявиха на сайта си, че се борят активно с проблемите, и твърдят, че новата им антидопингова политика е невиждана за световния спорт.", "date": "2017.06.12", "title": " Щангите с последно предупреждение, махат ги от Олимпиадата"}
{"url": "https://m.offnews.bg/news/Bojni_18771/Amerika-se-moli-za-boksior-izpadnal-v-koma-sled-nokaut-video_657952.html", "text": "Американският боксьор Даниъл Франко е в кома след нокаут от неделя вечер. 25-годишният боец се срещна с Хосе Харо за титла в леката категория в WinnaVegas Casino, Айова.Той получи тежък нокаут в осмия рунд и беше откаран с два кръвоизлива в болница. Всичко се разви пряко в ефир, тъй като мачът от американска боксова версия се предаваше пряко по CBS Sports Network.“На този етап лекарите споделят, че решаващи ще бъдат следващите 48 часа. От тях зависи дали Даниъл ще се възстанови напълно\", каза Рей Чапаро, мениджър на боксьора.Франко получи тежък десен прав още в шестия рунд и падна на пода, но се изправи и изяви желание да продължи. Нов десен прав в осмия рунд се оказа фатален.Победеният се появи за кратко след края на мача, но после беше откаран спешно в болница. Фенове от цяла Америка затрупаха социалните мрежи с подкрепа на Франко и семейството му. По телевизиите пък се въртят призиви всички да се помолят за успешно възстановяване на боксьора.", "date": "2017.06.12", "title": " Америка се моли за боксьор, изпаднал в кома след нокаут (видео)"}
{"url": "https://m.offnews.bg/news/Obshtestvo_4/Samo-dvama-politcai-paziat-1700-detca-na-kontcert-na-Krisko-v-Sandansk_657942.html", "text": "Колко полицаи са нужни, за да охраняват концерт на рапъра Криско, където има предимно деца? Според Община Сандански двама полицая са напълно достатъчни, за да обезпечат сигурността на мероприятието.Денят е петък, 9 юни, а в Сандански е организиран първият по рода си БГ Мюзик Фестивал, който има за цел да промотира \"новата вълна в бг музиката\". Първият ден на фестивала е посветен на конкурсната му част, в която жури е и самият кмет на града - Кирил Котев.Събитието в Летния театър на града бе разпродадено и се пукаше по шевовете. Близо 2000 души, огромна част от тях малолетни и непълнолетни, очакваха с нетърпение рапъра Криско, който излезе на сцената след 22:30 часа.Истерията, която предизвиква появата на Криско, трудно може да бъде описана с думи - крясъци, подскачане, тичане и бутане. Присъствието на хилядите деца, в комбинация с минималните мерки за сигурност от полицията, отсъствието на възрастни настойници или родители и слабата охрана бяха предпоставка за инцидент, за който не се знае кой щеше да поеме отговорност. Организаторите бяха позволили да се получи и струпване на входа от зрители без билети, без да осигурят буферна зона пред Летния театър. На подобни мероприятия, на които присъстват деца, трябва да се предават и декларации за това кой отговаря за тях, но през цялото време, наблюдавайки действията на охраната, не видяхме подобни документи. Двамата полицаи, единият от които от Пътна полиция, през цялото време наблюдаваха как се нарушава законът, но без да предприемат действия. Пред Община Сандански, кмета Кирил Котев и МВР поставихме въпросите защо всичко това бе позволено да се случи пред очите на властите и кой щеше да поеме отговорност, ако се беше случило нещо - двамата полицаи, частната компания зад БГ Мюзик Фестивал или Община Сандански? ", "date": "2017.06.12", "title": " Само двама полицаи пазят 1700 деца на концерт на Криско в Сандански"}
{"url": "https://m.offnews.bg/news/112_6/Samnitelen-bagazh-zatvori-metrostantciiata-na-Sofijskiia-universitet_657951.html", "text": "Заради открит съмнителен багаж временно е затворена метростанцията на Софийския университет. От СДВР съобщиха за OFFNews, че около 11.00 часа е подаден сигнал за изоставен багаж. Веднага на място е пратен екип на Специализирания отряд за борба с тероризма (СОБТ). Временно мотрисите от метрото не спират на станцията.По същото време е подаден и сигнал за изоставен багаж в трамвайна мотриса на пл. \"Възраждане\". Там също са пратени спецекипи.За момента не е ясно дали става въпрос за координирани сигнали и дали те са подадени от анонимни лица. Работата по случаите продължава.Малко по-късно работата на метрото бе възстановена. Собственикът на изоставения багаж се е появил.", "date": "2017.06.12", "title": " Съмнителен багаж затвори метростанцията на Софийския университет (обновена)"}
{"url": "https://m.offnews.bg/news/Obshtestvo_4/KZP-obeshta-ekspresna-reaktciia-pri-problemi-s-morskata-pochivka-na-tu_657955.html", "text": "телефонни кабиниКомисията за защита на потребителите обеща експресна реакция, в рамките на часове, при проблеми с летните почивки. Екипи на комисията са готови да съдействат при проблеми с мястото на настаняване, на самия плаж или при покупки от търговски обекти. За целта КЗП откри виртуални приемни за консултации и сигнали.„Подобни казуси са от нашата компетентност и трябва да можем да реагираме. В рамките на работното време, когато връзката с нашите екипи е директна, говорим за минути. Когато става въпрос за нощен режим на работа, обаждането се приема и на следващия ден, още сутринта екипите ще бъдат на съответното място. Ако е необходимо, например при ограничен достъп, използваме съдействието на колегите от органите на реда”, обясни председателят на комисията Димитър Маргаритов в интервю за телевизия \"Европа\".Маргаритов припомни, че Комисията за защита на потребителите е основният контролен орган в държавата относно качеството на туристическия продукт. Хората могат да се обръщат към институцията по различни въпроси, включително и ако не е само тя компетентна, а и други администрации – Българската държавна агенция по храните, НАП и т.н. „Ние сме хората, които поне трябва да приемем тези сигнали, да ги обработим и да предприемем по-нататъшни действия, ако е необходимо и с колегите от други институции”, добави той.Виртуалните приемни представляват , от които безплатно потребителите ще могат за звънят на денонощния телефон на Комисията . В светлата част на деня туристите ще имат възможност да се свързват директно с регионалните офиси на КЗП и чрез тях – с екипите, които са на място. Така при подаване на жалба или сигнал ще могат да получат съдействие максимално бързо.Такива приемни има в . Разположени са в близост до плажа или до търговски центрове. Брандирани са, за да бъдат лесно разпознаваеми от туристите. Всички устройства вече работят. Информация за точните им координати има на сайта на КЗП и в Google Maps, съобщават от комисията. Приемните ще работят през целия летен сезон. ", "date": "2017.06.12", "title": " КЗП обеща експресна реакция при проблеми с морската почивка на туристите"}
{"url": "https://m.offnews.bg/news/Nashite-avtori_2490/Iz-delnitcite-na-edin-lud-5-9-iuni_657954.html", "text": "Понеделник, 5 юниДолната камара на румънския парламент прие с огромно мнозинство закон за рязко увеличаване на заплатите в публичния сектор, въпреки критиките на ЕК и МВФ. Законът влиза в сила от 2018 г. и предвижда месечното възнаграждение на лекарите в държавното здравеопазване да се вдигне от 1000 на 2700 евро, а на сестрите - от 530 на 900 евро.Някои казват, че това станало възможно поради сериозното ограничаване на корупцията в Румъния, но ние се съмняваме. У нас никой не ограничава корупцията, но въпреки това минималната пенсия ще скочи на 180 лв. (90 евро) на първо време и на 200 лв. (100 евро) по-нататък. Явно има други причини.Саудитска Арабия скъса отношенията си емирство Катар. Към Рияд се присъединиха Бахрейн, Египет, ОАЕ, Йемен, Либия и Малдивските острови. Като причина беше посочено, че Катар дестабилизирал сигурността в района.Израелският \"Аарец\" обаче смята, че причината е решението на Катар да размрази най-голямото си газово находище, с което застрашава приходите на съседите си от залива.Лошо е да си малка страна с голямо газово находище. По-лошото от това е само да си малка страна без газово находище. Като нас например…Между другото, очаквах с любопитство да чуя някакъв коментар от страна на българските власти. Защото с Катар ни свързват „добри добросъседски отношения“, както би казал Цветанов. Борисов ходи на два пъти, президентът Плевнелиев също ходи. Не се разбра кому дядовия дирим там, но то не винаги се разбира. По време на визитата си през 2014 г. Плевнелиев предложи на емира да станем разпределителен център на газ за Европа. „Аз като държавен глава нямам нищо против да купуваме газ от Катар. Чудя се само как да го докараме. (С основани се чудеше, не ли?!) Искаме да се помисли дали не може да има и газов коридор – юг-север, да се използват възможности на гръцки пристанища, оттам България като разпределителен център и да стигне газ от Катар до Румъния, Чехия, Полша, Унгария, защо не до Балтийските държави и дори по-нататък до Европа…”Ако е вярно, че накрая всички се изправяме пред Създателя, аз съм решил да му задам само един въпрос: „От къде, Господи, ни снабдяваше с тия далновидни държавници?“И визитите на Борисов в Катар бяха не по-малко интересни, особено първата. Тогава заведе почти цялото правителство. Тръгнаха като аслани, върнаха се като… Айде да не употребяваме такива грозни думи като „насрани”, но си беше баш така. Трайчо направи презентация на българския бизнес ексклузивно пред български бизнесмени и на английски език. Голям резил. Визитата през 2015 г. беше малко по-успешна. Е, и тя си беше гъз път да види, но поне нямаше големи издънки.Животът на богатите, какво ядат, какво пият, какво чукат винаги е интересувал простосмъртните. Или поне така си мислят журналистите. И затова описват напитките и блюдата по коктейлите със същата ревност, с която описват и тоалетите. Парцалът на Пеефски „Телеграф“ обаче значително разширява темата. На връх Черешова задушница екип на вестника обиколил гробищата и записал на кого какво са занесли близките. Например на гроба на Георги Илиев имало вино, уиски и узо, айран, жито и цветя. На гроба на Доктора също имало отбрани питиета. Описали менюто и на гробовете на Кюлев, на сем. Живкови и т.н, но ми стана кафа и не дочетох.Както са казали евангелистите, да оставим мъртвите да погребват своите мъртъвци (Мат. 8:21, Лук. 9:59). Мъртвите духом имам предвид.Между другото, в „Мрачния Албион“ почнали да горят вестници като \"Дейли мейл\", \"Сън\" и \"Дейли експрес\". По причина на гадостите, които пишат, лъжите и манипулациите.Но да не почнете да им подражавате! При нашите условия ще бъде глупаво. За да изгориш един вестник, трябва преди това да си го купиш. А като си го купиш, на Пеефски му е все тая дали ще го гориш или ще си избършеш … Така де, защо да му пука. Вестниците, обича да казва Блъсков, са да се купуват, не да се четат… Затова просто не трябва да се купуват с никаква цел. Всъщност, те не се и купуват. Да не ви прозвучи малко самохвално, но д-р Филипов има повече читатели отколкото „Труд“ и „24 часа“ заедно. Честно, не ви лъжа.Борисов е на турне из Великите европейски сили. Видя се с тетка Меркел. Тя му благодари, но не разбрах за какво. Каза му нещо в смисъл „Благодаря ти Бойко, че те има!“ И нашият се размаза. За което не го упреквам. По мен си знам колко хубаво става на душата, като някой читател напише: „Д-р Филипов, благодаря ви, че ви има!“ Което се случва често, но не достатъчно, мисля, че може и още…Борисов се видя и с френския президент и го поканил да разгледа оградата. \"Той буквално ми каза: \"Ако кажеш, и утре идвам\", цитира „Стандарт“. - Но преценихме, че август има какво да му покажем - ваканция е. Ще може да види границата и морето, и красотите на България… Една френска поговорка казва: По-добре веднъж да видиш, отколкото сто пъти да пипнеш.\"Не мога да ви кажа кой е придал този воайорски смисъл на поговорката, дали Борисов, или „Стандарт“. В оригинала си тя звучи по друг начин: „По-добре веднъж да видиш, отколкото сто пъти да чуеш.\" Защото, няма какво да се убеждаваме, пипането е една степен по-силно усещане от гледането. И в НК дори тази разлика е ясно прокарана. Но най-добре е, когато се впрегнат повече рецептори – око да види и ръка да пипне. А чуването/разправянето е съвсем друга история, която рядко има общо с истината.Според мен Борисов е пренасочил Макрон за август, за да не се струпа много народ по оградата. Защото сега ще я разглежда ДАНС…Пенсиите продължават да си играят на полицаи и апаши. Много им харесва да ловят телефонните измамници. И сами си финансират акциите. Тази седмица имаше пенсионерски акции по цялата страна.75-годишна пловдивчанка била помолена по телефона от полицията да се включи в разследване на телефонна измама. За целта тя трябвало да предаде „временно“ 30 000 евро. Но тя имала само 12 670 лв., които оставила до контейнер за боклук.59-годишна от Нова Загора пък инвестирала 10 хил. лв. в борбата срещу телефонните бандити. 62-годишна от Монтана я изръсили по старата схема – операция на дъщеря ѝ, за която тя трябвало да плати 30 000 лв. Тя обаче имала само 13 000 лв., затова добавила и две банкови карти с ПИН кодовете им, за да могат „докторите“ да си дръпнат нужната сума. И пъхнала пратката под контейнер за смет.Не знам какво да кажа. Хем ми е жал, хем ме е яд. Но така е устроен животът. На балъците никой не може да им помогне. Нито телевизор гледат, нито вестник четат, нито децата си слушат…От милицията успокояват бабата от Пловдив, че е образувано досъдебно производство по чл. 209 от НК. Защо по Чл. 209, а не по 210, след като бандитът се е представял за длъжностно лице, не мога да ви кажа. Чл. 209 предвижда затвор от 1 до 6 г., но в маловажните случаи наказанието е затвор до 1 г. или пробация. А всички тия случаи с балъците са маловажни. Веднага доказвам. През февруари РС в Кърджали даде 1 г. на Атанас Д., който измамил възрастна жена с 11 хил. лева за операция на дъщеря ѝ. При това бил рецидивист, хващан и друг път. Но се споразумял с прокуратурата и минал като маловажен случай.РС в Казанлък осъди на 2.5 г. условно Роман Д., който само за периода от 26 октомври 2016 г. до 16 януари 2017 г., представяйки се за полицай и в съучастие с неустановено лице, измамил четирима души. С една дума, изпълнил е максимално условията на Чл. 210 и е заслужил максималните 8 г., но вместо това получава условна присъда.Това е положението, бабо Минке!Прасе касичка, куче касичка, ЦГМ касичка… Общинските съветници от комисията по транспорт към СОС решиха от септември зелената зона д. Уважаеми бивши съграждани от Пазарджик, викайте ура. Засега ви се разминава, зоната ескалира в обратната посока. Но от Елин Пелин и Вакарел да се готвят, щото, ако не тоя мандат на ГЕРБ, следващия ще станат зелена зона.Няма да има следващ мандат ли? Дано, ама установявам, че това колко краде една власт не се отразява на общественото мнение.На червените им е скомина за големите далавери, които направиха фирми на ОПГ (ОП-ГЕРБ) с оградата по границата и не престават да се джанкат. Йончева пак го „прави на въпрос“. И прокуратурата няма накъде вече, разпореди на ДАНС да провери тая далавера. Далавери, пардон, Валери Симеонов е бесен. \"Няма, вика, фирми на ПФ, които да изграждат оградата по границата, трябва да се гордеем със съоръжението, което може да бъде наречено Великата българска стена.“Разбира се, че може. Неизброими са пътищата към величието – ум, пари, героизъм… Нашата стена е велика, защото е рекордно скъпа.Но много бездарен лъжец тоя Симеонов бе! Нямало фирми на ПФ. Когато президентът Радев каза, че „има редица смущаващи факти около строителството на оградата“, от името на оградостроителите се обади Валери Симеонов: \"Някой подвежда президента… Мога да покажа и документи, ако желае, да види, че оградата е двуредова. Аз лично знам това, защото от самото начало се занимавам с изграждането на тази ограда…“Най-важното условие, за да си успешен лъжец, е да помниш какво си казал по-дълго от тези, на които си го казал. Който не може да помни, да си води дневник, като д-р Филипов. А Симеонов лъже ден за ден. И Борисов е същият. Чухте ли, че пак ще строим АЕЦ „Белене“? „Гьол за два милиарда“, както го наричаше преди няколко години, ама е забравил.И без да се отплесвам само ще отбележа, че с тая централа ще заробят и децата, и внуците ни. Токът от нея щял да струва по $79 за МВтч, при средна пазарна цена $42 - без малко два пъти. Ама няма ние да ги плащаме, а фонд „Сигурност“. Ние ще плащаме за тоя фонд, а той ще дотира тока. Защо ни е тоя ток, като и от сегашните мощности ни остава? Защо ни набутват с нещо, което нито ни е изгодно, нито ни е нужно? Вариантите са три: геополитика, локална далавера, геополитическа далавера.Мисля си, а не изключвам и по-интелигентните сред вас да си го мислят, колко лесно е да се направи проверка на оградата. Не по документи. Там всичко е наред. Дето викат евреите, сметката излиза, но парите ги нема. Истинска проверка. Минава се с един хеликоптер, вероятно може и с дрон, и се заснема от край до край. Чудя му се на Радев. Аз да бех пилот, мятам се на една машина, снимам и пускам на голям екран пред НДК. Да види народът кой лъже и кой… лъже повече.Понеже споменах, че паметта не е от силните черти и на Борисов... Рекъл пред журналистите: „Аз си спомням времето, когато се заговори за разоръжаване, когато започнаха да се унищожават ядрени ракети... някак си светът си отдъхна. То това е като в операта - има ли пушка на сцената, рано или късно трябва да гръмне.“Пушка в операта!От „После“ на „Сега“ пишат: „А пък ехидните интелектуалстващи, които ще се пляскат в корема и ще крещят в упоение какъв некултурен простак е Борисов, нека си направят една автоатестация - колко от тях в първите десет секунди ще посочат като автор на правилото за пушката в театъра Чехов и колко ще твърдят, че го е казал Станиславски - или дори Чехов и Станиславски едновременно?!“Е, това за нас със сигурност не се отнася. Ние от известно време сме наясно, че е на Чехов. Дори можем да го докажем. Когато през 2008 г. Лияна Панделиева написа в „Монитор”: „Както казва Станиславски, ако на стената има пушка, тя трябва да гръмне”, ние веднага я поправихме: „К. Станиславски, ако говорим за един и същи човек де, не е казал такова нещо. Чехов го казва…“Което доказва, че ние сме го знаели още през 2008 г., ако не и по-рано. Но няма да се тупаме по корема и да крещим в упоение какъв простак е Борисов. Защото и самият Борисов знаеше истината през 2016 г., но я е забравил. На 14 юли каза: „В Черно море ще стане една действително много конфликтна зона. Колкото повече струпваме оръжие по морските ни граници, това е като в театъра - ако има пушка да виси на стената, рано или късно ще гръмне…”Г-н премиер, вие не сте ходил на опера! Не слушайте колегата Васко Сотиров, той си го измисли.И без да искам се сещам за “Невероятните приключения на Тартарен Тарасконски” на Алфонс Доде и пагубната роля на южното слънце, което превръща един интендантски капитан от запаса като Бравида в храбрия командир Бравида, една ряпа – в баобаб и един човек, който едва не отишъл в Шанхай, в човек, който вече е бил там… В нашата тарасконада - един човек, който едва не е отишъл на опера, в човек, който вече е бил на опера.А за Великата българска стена мога да кажа, че има само един дребен недостатък. Излишна е. Дадохме стотици милиони за ограда, а мигрантите явно си минават спокойно през вратите и, ако не катастрофират някъде по пътя, хич и не ги усещаме. Румен Петков например твърди, че половината Средец имал ключ от вратата в оградата. По някакви неизвестни мен причини мигрантите минават точно през вратите. Затова трябваше да се направят само врати. През 10 км се прави по една врата, туря се по един отговорник с кочан фактури и се управлява процесът.Мирослав Боршош явно е стъпил някъде накриво пред Шиши и „Труд“ са го емнали: „Боршош и Ко. брулят здраво ремонта на двореца. Никой не знае къде са потънали 10 млн. лв., отпуснати от правителството. В същото време на фирмата, спечелила търга за ремонта – „Галчев инженеринг“, не е платен и лев.“Това, че го пише „Труд“, не значи, че непременно е лъжа. В някои области, в които Пеефски няма интереси, вестникът си позволява да каже и някоя истина. Но те такива области останаха малко.Нечовешко е и е невъзможно да гледаш как десетки зле охранявани милиони, отпуснати за ремонта на НДК, те заобикалят. Още 28 млн. отпусна правителството вчера, а има надежда и още да отпуска, поне Боршош има желание. И яко се е развихрил. Къртел мраморни настилки и скъпа керамика, заменял ги с еднотипен гранитогрес. В Зала 3 свалил и дал на вторични скъп алуминиев таван италианско производство, напълно актуален и в момента. Уж за да се подобри акустиката. Обаче според специалистите акустиката си била съвсем добре. И така таван от 1500 кв. на стойност къде 150 хил. лева отишъл на боклука.Кажете с какво е по-различен Боршош от циганина, който краде капак на шахта и взема пет лева от вторични, а нанася щети за 50 лв.! Не, аз ще ви кажа. Различен е с това, че има достъп до десетки милиони, а циганинът има достъп до шахти и жици само. Друга разлика няма. На практика Боршош е един високотехнологичен циганин. Много българи са така и имам чувство, дано ме лъже, че при това управление нарастват в геометрично прогресия.Българският институт за стандартизация (БИС) пуснал за обществено обсъждане предложение на МЗХ, подкрепено и от БАБХ, за промяна на БДС за киселото мляко. Предлага се да се намали количеството на Лактобацилус булгарикус и Стрептококус термофилус в него. Сега стандартът бил доста висок и много фирми не можели да го покриват. И пускали на пазара продукти, които носели името „Кисело мляко“, но не отговаряли на стандарта. Та като се олекоти стандартът, те ще се вместят в него и вече ще произвеждат истинско кисело мляко според стандарта.Може да ви се струва много идиотско, но така се прави. Защо стана драмата с урана във водата? Защото повишиха изискванията за допустимите норми. И се оказа, че маса села и градове пият уранжада по новия стандарт. А по стария стандарт си пиеха съвсем нормална вода.И като си говорим за идиотщини, да ви информирам още нещо. ДСБ се сдоби, по думите на един приятел във ФБ, с нов, млад, модерен и харизматичен лидер – ген. Наско. За него на балотажа гласували 191 от делегатите на Националното събрание, а за Светльо Малинов 185. Радан ще бъде заместник на бившия си заместник. Вероятно на следващия завой пак ще се сменят. Същи Путин и Медведев….Пък от „Да, България“ им дойде акълът, но едва след като изядоха и солта, и боя, и онова третото… И съобщават, че вече вземат курс на обединение с формациите със сходни ценности, принципи и цели. „Ние осъзнаваме своята отговорност по отстояване на идеала за свободна, демократична и европейска България… Ще работим активно за политическо единство на демократичната общност…“Късно е, либе, за китка. Кака Радка вече… Пардон, това е просташко, а ние не сме такъв.Все пак поздравяваме Христо Иванов за откритието и му препоръчваме на следващия етап да открие, че освен свалянето на Цацаров, в програмата на една партия трябва да има още една-две точки. Нещичко за социалната политика, за здравеопазването, образованието, за енергетиката в краен случай…To be continued", "date": "2017.06.12", "title": " Из делниците на един луд (5-9 юни)"}
{"url": "https://m.offnews.bg/news/112_6/Mazh-zagina-s-motodeltaplaner-sled-padane-v-niva_657945.html", "text": "Мъж загина при падане мотоделтапланер в село Дондуково, област Монтана, съобщиха от Областната дирекция на полицията в Монтана. Фаталната злополука се е случила в района на стопански двор, където 45-годишен местен земеделски производител се качил на мотоделтапланер. Машината била пригодена за пръскане на земеделски площи и целта на полета била да се провери дали ще може да се направи пръскането, уточнява БГНЕС.При опита обаче, на височина около 20 метра, мъжът изгубил контрол над управляваното въздухоплавателното средство и паднал в земеделска нива. Той починал на място.На мястото веднага пристигнали полицаи, извършен е оглед и е образувано досъдебно производство. ", "date": "2017.06.12", "title": " Мъж загина с мотоделтапланер след падане в нива"}
{"url": "https://m.offnews.bg/news/112_6/12-godishen-e-v-bolnitca-sled-boj-sas-sauchenik-v-Gabrovo_657958.html", "text": "12-годишно момче е получило наранявания в областта на лицето при сбиване със свой съученик в основно училище в Габрово, съобщава \"Дарик\".В петък следобед се наложило да го откарат в Центъра за спешна медицинска помощ, а след прегледа да го настанят в отделението по хирургия в МБАЛ \"Д-р Тота Венкова\".Опасност за живота му няма. Предприети са незабавни действия за изясняване на случая. Според първоначалните данни, момчето е пострадало при спречкване с 13-годишен съученик в коридора на основно училище в Габрово.По случая работи инспектор Детска педагогическа стая, заведена е преписка.", "date": "2017.06.12", "title": " 12-годишен е в болница след бой със съученик в Габрово"}
{"url": "https://m.offnews.bg/news/112_6/Zabraveniiat-v-metroto-kufar-bil-palen-s-kantcelarski-materiali_657957.html", "text": "В забравения багаж на метростанцията при Софийския университет е имало канцеларски материали, съобщиха от МВР. Собственикът е бил уведомен и куфарът му е предаден. Сигналът е подаден около 11.00 часа. Служители на реда са започнали проверка, като до приключването ѝ мотрисите преминаваха транзитно през станцията, а чакащите на станцията бяха временно изведени. Междувременно, столични полицаи извършиха проверка и по сигнала за изоставен куфар в трамвайна мотриса. Пътниците бяха свалени от превозното средство и то бе изведено в глуха линия в района на пл. „Възраждане“. След като бе установено, че куфарът е празен, бе възстановено нормалното движение.", "date": "2017.06.12", "title": " Забравеният в метрото куфар бил пълен с канцеларски материали"}
{"url": "https://m.offnews.bg/news/Kultura_33/Holivud-otnovo-v-Boiana-Hellboy-III-i-Nikalas-Kejdzh-snimat-prez-liat_657956.html", "text": "„Hellboy III: Rise of the Blood Queen“Филмовият център в Бояна и това лято ще бъде терен за заснемането на големи холивудски продукции.От днес се възобновяват снимките на екшъна „211“ с участието на Никълъс Кейдж. След като претърпя инцидент през април по време на снимките у нас и замина да се лекува, Кейдж вече се е възстановил и се върна в България, за да продължи работата по филма.През лятото ще започнат снимките и на дългоочаквания  – продължението на „Hellboy: Seed of Destruction“ от Майк Миньола и „Hellboy II: The Golden Army“, което излезе през юли 2008 г. Сценаристи на филма са Андрю Косби, Кристофър Голдън и Майк Миньола, а режисьор на третата част ще бъде Нийл Маршал, който впечатлява с работата си в телевизията по сериали като „Игра на тронове”, „Западен свят” и „Ханибал”. В главната роля на Хелбой ще се въплъти . Снимките ще продължат девет седмици в София, две седмици по нашето крайбрежие и още две седмици в Лондон.Това разказа пред OFFNews Ярив Лернер, синът на Ави Лернер (президент на компаниите “Ню Имидж” и “Милениум Филмс” и от 2006 г. собственик на “Ню Бояна филм”), който беше назначен преди 4 години за изпълнителен директор на „Ню Бояна филм“. През март киностудиото създаде свой център за професионално обучение – FilmForge и започна с  за специалност “Киноактьор”, след който един от курсистите имаше и участие в продукции на „Ню Бояна Филм“. Училището продължава да обучава желаещи да се занимават с кино и един от курсовете е за писане на сценарии. Най-добрият сценарий на края на курса може да бъде превърнат във филм. Според Ярив Лернер сценарият е една от най-важните части в един филм и добре написаният сценарий привлича добри режисьори и актьори. За пример може да се даде проектът на киностудиото за филм за  – все още се работи по сценария, защото е важно историята да е добра, за да се предложи на режисьор. Студиото се надява да привлече  като режисьор, но първо трябва да се разработи качествен сценарий.Киностудиото работи и с много рекламни продукции. В София ще бъде снимана реклама за последния модел автомобил на Порше, но подробностите са тайна.След като беше обявил, че търси земя да разшири дейността (не в квартал \"Бояна\", а в страната), сега Лернер сподели, че на територията на киноцентъра се строи ново съоръжение – , който ще привлече още продукции за снимки у нас.Ярив Лернер също така е запален по йога и освен холивудски звезди той води у нас американски учители по духовни практики. Тази година през август за втори път ще се проведе , организиран от него. След като миналата година фестивалът, който се преведе в Боровец, беше посететен от близо 800 души, тази година гостите ще бъдат посрещнати в Правец.", "date": "2017.06.12", "title": " Холивуд отново в Бояна: Hellboy III и Никълъс Кейдж снимат през лятото"}
{"url": "https://m.offnews.bg/news/Futbol_18793/Selektciiata-v-Levski-edno-napred-dve-nazad_657948.html", "text": "Левски нямаше футболисти за нещо сериозно през миналия сезон и неслучайно преживя резила на дузпите срещу Верея, за да стигне Европа. Друг е въпросът дали точно \"сините\" трябваше да играят бараж.Засега подписаха Жуниор Мапуку и Серджиу Буш. Антонио Вутов, Иван Горанов и Александър Любенов се считат за сигурни попълнения. Те трябва да минат през офисите на \"Герена\" в първите два дни на новата седмица и да започнат подготовка със \"сините\", след като подпишат договори.Вутов загатна, че не е свършил с футбола след отличен пролетен сезон в Ботев. Левичарят от Мездра може да свърши работа. Останалите обаче ще имат нужда от доста доказване. Горанов обиколи куп отбори през последните години, но не блесна никъде.Вратарят Любенов също е левскар, което няма спор - носи позитивен сигнал към публиката, но дотам. На този етап трудно ще пребори Божидар Митрев, че дори и Николай Кръстев за титулярно място.Мапуку е толкова непостоянен дори в Берое, но да кажем, че има качества. Буш е с класа за голям футбол, но да видим как ще мине адаптацията на бившия голмайстор от ЦСКА.В същото време на Герена получават непрекъснати откази. Асът на Черно море Александър Цветков по всяка вероятност няма да премине в Левски. За него има оферта от Спарта Прага, на която няма как да устои.А и без нея във Варна му подсказали, че ще направи грешен избор с Левски, тъй като хаосът в момента е огромен. И май го разколебали. Иначе Цветков носи доста класа за българското ниво.На камък удари и трансферът на Кабонго Касонго от Конго. Името му звучи любопитно, иначе едва ли някой го е виждал как играе футбол. Нападателят обаче предпочете египетския Замалек. А след като и Кабонго не умира от желание да играе на Герена, положението не е розово.В същото напускащите не са един или двама. Последният ненужен се оказа капитанът Веселин Минев. 36-годишният футболист вече се е разбрал да напусне. Вероятно ще се върне в Ботев.Аут за новия сезон са Александър Александров, Сашо Александров, Георги Костадинов, Сърджан Лукин, Антонио Аниете и Джереми де Ноойер. Боян Йоргачевич, Франсис Нар и Симон Сандберг също не попадат в плановете на треньора.Но току виж при тези бавни темпове на селекция някой останал по милост на Герена. Колкото и да са спорни като качества, изброените футболисти не могат изведнъж да бъдат заменени от юноши или тримата завръщащи се.Въобще, светлинка в тунела още няма. Липсва и ясна политика какво ще се прави. Поне засега. Налице е поредната вълна напускащи, с познатите пазарлъци и неустойки. Левски го кара на принципа от последните няколко сезона: една напред - две назад.", "date": "2017.06.12", "title": " Селекцията в Левски - едно напред, две назад"}
{"url": "https://m.offnews.bg/news/Tenis_18788/Real-Madrid-pozdravi-Nadal-za-Desetata_657946.html", "text": "Испанският футболен колос Реал Мадрид поздрави официално Рафаел Надал за спечелването на десетата юбилейна титла от турнира \"Ролан Гарос\" в Париж.Кралят на клея, както е наричан Рафа, е голям почитател на \"белия балет\" и симпатията е взаимна.\"Поздравяваме почетния член на нашия клуб с десетата победа в Париж\", написаха от Реал в профила си в Туитър след успеха на Надал над Стан Вавринка във финалния мач.Това беше 15-а титла от турнири от Големия шлем за 31-годишния испанец, който вече е втори в света, а лидер остава Анди Мъри.След спечелването на трофея в Шампионската лига от Реал Мадрид популярност придоби видео, на което е заснета радостта на Надал. Това беше рекордна 12-а титла за \"белия балет\" от комерсиалната надпревара.\"Надал е истинска спортна икона в Испания, един от най-великите в нашия спорт. Иосвен всичко друго е фен на Реал\", каза от своя страна капитанът на Реал Серхио Рамос след победата над Македония в световните квалификации в Скопие.", "date": "2017.06.12", "title": " Реал Мадрид поздрави Надал за Десетата"}
{"url": "https://m.offnews.bg/news/Kultura_33/Joga-festivalat-Udaya-Live-shte-se-provede-za-vtori-pat-prez-avgust_657949.html", "text": "Udaya Live - 5-дневен международен фестивал за йога и музика- ще се проведе между 17-и до 21-и август в Правец. На второто издание на събитието ще се върнат голяма част от преподавателите и музикантите от миналогодишния фестивал, а музиката, която ще акомпанира както самите йога сесии, така и ще забавлява посетителите вечер, ще бъде изключително разнообразна - екстатичен киртан, тежък бас бийт, електронна музика, индийска класическа музика, южен блус, джаз или български фолклор.Освен музикантите, които ще свирят на живо, специален гост на фестивала ще бъде Стив Конъл, който освен актьор и комик е и поет и ще представя своето изкуство всеки ден. Новото през тази година е, че ще има йога сесии на различни езици – немски, френски, италиански и т.н.Мястото за провеждането на фестивала не е избрано случайно - миналогодишното издание е било базирано на елемента „Земя“ и се проведе в планината, а тази година е базирано на елемента „Вода“ и затова ще се проведе близо до езеро.Udaya Live се организира за първи през 2016 година в областта, известна като коренната чакра на света – Боровец. Фестивалът събра над 40 световноизвестни йога учители, музиканти, лектори по медитация, търговци на био и други натурални артикули, както и над 400 участници от всички краища на света, които дойдаха в Боровец и България специално за фестивала и още толкова местни.Фестивалът се организира от американската йога фондация UDAYA и Ярив Лернер, директор на киноцентър „Ню Бояна Филм“.Повече информация можете да намерите на ", "date": "2017.06.12", "title": " Йога фестивалът Udaya Live ще се проведе за втори път през август"}
{"url": "https://m.offnews.bg/news/Psihologiia_18816/14-psihologicheski-trika-koito-sa-izkliuchitelno-polezni_657943.html", "text": "Ето няколко основни психологически съвета, които не само имат смисъл, но ако се вслушате в тях, ще видите, че наистина действат.1. Когато се запознавате с някого, обърнете внимание на цвета на очите му. Получената информация няма да ви бъде особено полезна, но този вид контакт показва увереност и приятелско отношение.2. Хората винаги имат най-ясни спомени за първото и последното нещо, което им се случва, докато средата остава смътна. Така че, ако отивате на интервю, опитайте се да бъдете първият или последният влязъл в стаята.3. Положението на краката често показва какво мислим. Например, ако се приближите до двама души, които са седнали и разговарят и те се обърнат към вас, но краката им останат да сочат един към друг, това показва, че искат да ги оставите сами. По същия начин, ако говорите с някого и краката му са насочени директно към вас, то той иска да си тръгне.4. Когато група хора се смее, всеки инстинктивно поглежда към този, когото чувства най-близък. Това е добър начин да разберете кой с кого е приятел, ако сте на нова работа или при непознати в компания.5. Както казват терапевтите – силата на мълчанието е изключително голяма. Ако някой даде незадоволителен отговор на ваш въпрос, не говорете, а поддържайте контакт с очи. Повечето хора ще се чувстват притиснати и ще продължат да говорят, докато не ви дадат адекватен отговор.6. Ако знаете, че някой смята да се държи агресивно с вас по време на оперативка, седнете до него. Това ще го накара да се почувства дискомфортно и ще му бъде по-трудно да се опита да ви обиди или ядоса.7. Понякога молете околните да ви помогнат с нещо дребно. Така ще „тренирате“ мозъка им и ще ги накарате да ви харесват повече.8. Колкото и трудно да ви е да запомните името на някого от първият път, се опитайте да се справите. Когато го използвате при следваща среща, ще го накарате да ви смята за симпатични и приятелски настроени.9. Огледалното копиране на езика на тялото на човека срещу вас е начин за изграждане на доверие помежду ви.10. Когато срещата ви с някого включва някакъв вид адреналин – филм на ужасите, скачане с парашут и т.н., мозъкът на другия симулира възбуда. Така хората си мислят, че се радват на вашата компания.11. Сърдечното ръкостискане е в пъти по-атрактивно и полезно за вас, отколкото хладното и отпуснато.12. Най-добрият начин да научите нещо е като го преподадете. Ако придобиете нови знания, ги споделете с някого, така ще тренирате мозъка си и ще запомните в пъти повече информация.13. Когато искате да преминете през тълпа от хора, не минавайте през празните пространства, а през тези, които са близко едни до други. Те по-вероятно биха ви пуснали да преминете, иначе рискувате да ви смачкат внезапно.14. За хората няма нищо по-важно от самооценката им. Разберете какво мислят за себе си и да го използвайте.", "date": "2017.06.12", "title": " 14 психологически трика, които са изключително полезни"}
{"url": "https://m.offnews.bg/news/Kultura_33/Muzikant-kashta-shte-hrani-li_657950.html", "text": "Кой отговаря за правата на авторите?Спазва ли се авторското право у нас и какви са хоризонтите му за развитие - това е тема, която не стои на дневен ред, а влиза в информационния поток рядко. Така последно беше с казуса БНР-Музикаутор, който тече вече близо година. Той е показател за това в каква среда вирее авторското право в България и говори, че почва май няма или ако има, тя трябва да бъде поена още дълго.В световен мащаб културните и творчески индустрии са машина за пари - изследвания показват, че за 2013-та година в Европа този бизнес е оценен на 709 млрд. долара, а в тази сфера работят близо 8 млн. души*.В същото време у нас 0,5% от бюджета е отделен за култура, а културните индустрии сформират под 5% от БВП на България. Резултати, които не са за хвалба.Тези теми бяха разисквани на конференцията „Приносът на интелектуалната собственост – възможности за България“, проведена миналата седмица от Музикаутор - сдружението, чиято работа е да разпределя парите към авторите на музика от авторско права.Участници в тази конференция бяха представители на Американското посолство у нас, които говориха за списък 301 - документ на Търговския департамент на САЩ, в който България присъства като държава, в която авторските права не се спазват напълно и добре. Друг говорител бе юристът и представител на световната правна организация EY Али Пирзада. Тоня Ханкок от дипломатическото представителство на САЩ и Пирзада похвалиха ентусиазма, с който България работи по решаването на проблемите с авторското право. Ентусиазъм, но не и осезаем напредък.Ако зададете този въпрос на обикновен човек, без той да има общо с културната индустрия, шансът да знае отговора е малък. По-притеснително е, че ако го зададете на творец, той също няма да знае.От една страна стоят организации като \"Музикаутор\". Те отговарят за правата на авторите на музика. ПРОФОН, от своя страна, се грижи за правата на продуцентите и изпълнителите, \"Театераутор\" - за авторите на сценични произведения, \"Артистаутор ' - за артистите-изпълнители и други.На същия бряг трябва да стоят и представителите на властта, а в нашия случай това е Министерството на културата с дирекцията \"Авторско право и сродните му права\". Неин директор от дълги години е Георги Дамянов.Работата на всички тези организации и държавни органи е на пръв поглед лесна - да следят спазва ли се законът за авторското право и сродните му права у нас. Самият факт, че във всеки един момент може да си свалите на компютъра последния албум на ваш любим изпълнител, показва, че правата не се спазват, а работата на гореспоменатите институции и организации е несвършена.По закон \"Музикаутор\" трябва да събира парите за авторите от хотели, заведения, таксиметрови компании, радиа, телевизии и на практика всяко място, което излъчва музика за комерсиални цели. Контролът за това обаче се извършва от Министерството на културата и отговорната дирекция. В България има над 150 хил. обекта, които излъчват музика за своите посетители и клиенти. Петима инспектори на МК следят за този контрол. Крайно недостатъчно както според \"Музикаутор\", така и според Министерството на културата, което гледа със сведен поглед, когато стане въпрос за това.От дълго време идея на \"Музикаутор\" е инспекторите на общините да следят за спазването на авторските права. В момента общинските власти контролират дали обектите имат разрешителни от няколко различни ведомства (като ХЕИ и Пожарна безопасност). На пръв поглед изглежда лесно осъществимо като идея, но отпорът и най-вече неразбирането на материята от страна на държавните власти води до това у нас правата на авторите да не се спазват.Гост на конференцията бе зам.-министърът на културата Румен Димитров, който призна, че \"положението в страната в това отношение е плачевно\". Той пое ангажименти МК да свърши още работа в тази насока, но от обещание до изпълнение има много път, който ние с интерес ще следим. Димитров заяви като идея дирекцията за авторско право към МК и патентното ведомство да бъдат изведени извън структурите на културното министерство и да се поверят на вицепремиер с такъв ресор. Друг основен проблем, също признат от властта, е че Темида е напълно неопитна в тази сфера. На конференцията присъства зам.-министърът на правосъдието Десислава Ахладова, която каза, че делата, свързани с авторското право, у нас са малко, а самите съдии не познават добре материята. \"Обученията са малко и недостатъчни\", каза Ахладова, която преди министерския пост бе съдия.Статистиката е красноречива - 85% от бизнеса у нас, когато става въпрос за авторско право, е в сивата икономика. Сиреч, когато слушате за стотен път някоя песен на Ед Шиърън в дискотеката, то британският изпълнител от вас не е спечелил нищо, защото заведението най-вероятно не си е платило за излъчването му. Това може да даде и отговор на въпроса защо големите поп звезди пропускат България в турнетата си. Но това е друга тема на разговор.У нас има 259 радио и тв компании. Като добра новина можем да кажем, че едва 9 от тях нямат договор с Музикаутор, а 13 нямат с ПРОФОН, каза на конференцията бившият директор на СЕМ Мария Стоянова. По-притеснителен е фактът, че една от 9-те радио компании, с които \"Музикаутор\" няма договор, е Българското национално радио. Без да коментираме коя страна е права и крива в случая, самото наличие на подобен абсурден казус показва, че проблемите са много, а желание за тяхното решение липсва в поне от едната от страните. БНР няма договор с \"Музикаутор\" от 1 януари тази година, а в момента излъчва музика с непогасени авторски права, което превръща общественото ни радио в навярно най-голямата пиратска станция в Европа.Дигиталният свят, в който живеем, ни даде на тепсия Спотифай, Нетфликс и редица други програми за стрийминг на съдържание като музика и филми. Преди години те се считаха за бъдещето, особено като ставаше въпрос за борба с пиратирането на творческия труд. Истината обаче е следната - всеки автор на музика, когато чуе за услуга като Спотифай, е готов да я заплюе на секундата.\"Мразя Spotify. Парите, които артистите взимат, са жълти стотинки. Нищичко!\", каза преди няколко години  вокалистът на германските хеви метъл легенди GammaRay Кай Хансен. И е прав. В днешно време авторите на музика и изпълнителите изкарват повече пари не от създаването на музика, а от концерти и продаване на тениски. Тоест изкуството някак за тях остава на заден план, а гледат да създадат фенска база, която да консумира продукти, които се пипат и носят. Което пък може да даде отговор на въпроса защо музиката се комерсиализира и защо \"Металика\" правят повече пари от продажба на тениски, а не от продажба на албуми. Все пак \"Металика\" са музикална формация, а не модна компания, нали?Али Пирзада от EY даде следната любопитна статистика: по-задълбочени анализи на стрийминг платформите показват, че всеки 47-ми стрийм на една песен в Спотифай елиминира едно незаконно сваляне. От друга страна, 137 стрийма елиминират едно купуване на песен от услуги като iTunes и подобни. С една дума - Spotify прави много пари, печели много, но реално приносът за самата индустрия не е толкова голям, колкото се претендира.Много хора като деца са искали да станат музиканти и певци, а в този миг родителското тяло се е впуснало да обяснява, че музикант къща не храни или \"не се занимавай с глупости, то не пречи да имаш нормална работа и да си свириш\". В тези думи има и много истина. У нас много изпълнители, особено в ъндърграунда, през деня работят други професии, а през нощта пълнят клубове с музиката си. В това няма нищо лошо, разбира се, но артистът е свободна душа и тук спор няма. Затворена и принудена да изкарва прехраната си не само с творчество, тя закърнява и изкуството страда. Промяната, колкото и банално да звучи, трябва да дойде от хората, които слушат, гледат и усещат изкуството. Да, то често не може да се пипне с ръце или да се погълне буквално. Но когато следващият път ваш приятел или познат има концерт, не го питайте дали има покани, за да влезете безплатно. Купете си сами билетите и пляскайте силно.", "date": "2017.06.12", "title": " Музикант къща ще храни ли?"}
{"url": "https://m.offnews.bg/news/Obshtestvo_4/Toaletnata-v-Borisovata-zatvaria-kogato-se-otvaria-birata_657964.html", "text": "Обществената тоалетна в Борисовата градина затваря, когато се отваря бирата. Така се шегуват редовните посетители на парка, които се събират по алеите след работа с деца и кучета. Най-хубавата тоалетна в София през лятото обаче ще работи с час повече - до 21 часа вечер. Заради сигурността на жените от персонала няма как да удължим работното време до по-късно, обясни за OFFNews Милена Васева, която е шеф на \"Паркове и градини\" в Столична община. По думите й сериозен инцидент в тази общинска тоалетна все още не е имало, но в Южния парк тийнейджъри стреляли с прашки по прозорците и служителката във WC-то.Затова сега в тоалетните има паник бутони, а сред 30-те камери в централната част на Борисовата една следи и случващото се около и в общата част на луксозната тоалетна. Кадрите се наблюдават в реално време в охранителните кабинки, където в петък, събота и неделя дежурни стоят цяла нощ. Целта е тези охранители да извикат бързо полиция при необходимост. Въпреки това Васева смята, че гаранции за сигурността на жените, които работят в тоалетната, няма как да се даде късно вечер. А и нарушенията в Борисовата градина са много - от чупенето на люлките на детските площадки през запушването на чешмите, за да се къпят кучетата в тях, пускането на четирикраките във водните басейни и паркирането на автомобили вечер на забранени места в парка.  ", "date": "2017.06.12", "title": " Тоалетната в Борисовата затваря, когато се отваря бирата"}
{"url": "https://m.offnews.bg/news/Temida_18762/Vtori-Marsh-za-pravosadie-pripomnia-za-protestite-DANSwithme_657975.html", "text": "Втори Марш за европейско правосъдие ще се проведе на 14 юни - денят, в който през 2013 г. парламентът избра депутата от ДПС Делян Пеевски за председател на ДАНС.В посланието на организаторите \"Правосъдие за всеки\" се посочва, че това е \"денят на срама на нашата нова държавност\" и че няколко години по-късно \"мафията е по-силна от всякога\" и държавата е овладяна от части икономически интереси. Поредният марш отново е в подкрепа на председателя на Върховния касационен съд (ВКС) Лозан Панов, който се обяви за конституционни промени и извеждане на прокуратурата от съдебната система. \"Последваха грозни обвинения срещу тази достойна позиция и отвъртяни болтове на служебната му кола\", се посочва в призива за марша, който ще се проведе от 18.30 часа пред Съдебната палата в София.Участниците в шествието ще внесат петиция с искания до Народното събрание и Министерски съвет.Ето и пълния текст на призива за събитието:", "date": "2017.06.12", "title": " Втори Марш за правосъдие припомня за протестите #ДАНСwithme"}
{"url": "https://m.offnews.bg/news/Sviat-_12/Koia-e-Demokratichnata-iunionistka-partiia-koiato-spasi-Tereza-Mej_657971.html", "text": "Извънредните парламентарни избори във Великобритания, които Тереза Мей свика с идеята да затвърдят позициите ѝ за преговорите за Брекзит, се оказаха провал за водената от нея Консервативна партия, тъй като след изборите консерваторите загубиха мнозинство в парламента. На помощ на Мей се притече Демократичната юнионистка партия, която обеща подкрепа за нов кабинет. Северноирландската партия изведнъж се оказа в центъра на вниманието и хиляди британци започнаха трескаво да търсят коя всъщност е тя, след като Мей обяви, че съставя правителство на малцинството с подкрепата на ДЮП. С помощта на 10-те мандата на ДЮП консерваторите имат 328 мандата при необходими 326 за мнозинство. Демократичната юнионистка партия е малка за мащабите на Великобритания партия, но е водеща политическа сила с Северна Ирландия. Сега тя ще има голяма тежест и в Камарата на общините, защото без нея консерваторите губят мнозинство, защото другите партии - лейбъристите, Шотландската национална партия и Либералните демократи - не искат да се коалират с торите.Партията подкрепя излизането на Великобритания от ЕС и заема твърда антиевропейска позиция: преди да изгрее звездата на Партията за независимост на Обединеното кралство (ЮКИП), ДЮП бяха главните евроскептици във Великобритания, пише Би Би Си, цитирана от БТА. Партията настоява и за излизане от митническия съюз на ЕС. ДЮП иска и единство с Великобритания след изборите, което няма да е никак маловажно след Брекзит.  ДЮП, създадена от протестантския пастор и основател на собствена църква Иън Пейсли, е против еднополовите бракове и абортите. Абортите в Северна Ирландия са забранени, разрешено е само прекъсване на бременността по медицински показания. Новоизбраният член на Камарата на общините от ДЮП Сами Уилсън е бивш екоминистър на Северна Ирландия и е против борбата срещу климатичните промени. Марвин Стори, отговарял в ДЮП за въпросите на образованието, призоваваше в училище наред с теорията на еволюцията да се преподава и креационизмът - теория, че човекът и светът са създадени от Бог.ДЮП е създадена като партия на протеста, като организация на твърдите юнионисти, борещи се с католиците иредентисти и с \"мекушавостта\" на Лондон.На времето ДЮП демонстративно напуска преговорите за уреждане на конфликта в Северна Ирландия в знак на протест срещу привличането към тях на Шин Фейн - партията на привържениците на обединяването на Ирландия и Северна Ирландия, и на републиканците.През 2007 г. Иън Пейсли оглави правителството на Северна Ирландия, а лидерът на местната Шин Фейн Мартин Макгинес, бивш командир на бойците от ИРА, стана негов заместник. В момента отношенията между ирландските националисти и юнионистите в Северна Ирландия отново са хладни.През тази кампания, реагирайки на растящата популярност на Шин Фейн, ДЮП наблегна на призивите към защита на единството с Великобритания и съпротива срещу намерението да се организира референдум за обединяване на Ирландия и Северна Ирландия.", "date": "2017.06.12", "title": " Коя е Демократичната юнионистка партия, която спаси Тереза Мей"}
{"url": "https://m.offnews.bg/news/Koloezdene_18819/Veche-200-godini-vartim-pedali_657972.html", "text": "Професионалното колоездене има голям празник днес - 200 години от раждането на велосипеда.Точно на 12 юни 1817 година немският изобретател барон Карл Фридрих Кристиан Людвиг Фрайхер Драйс фон Зауерброн, наричан Карл Драйс, изминава 14,4 км в околностите на Манхайм със създадения от него прототип на велосипед, която нарича \"машина за бързо ходене\".Съоръжението представлявало дървена рама с кормило и седалка. Придвижването е ставало или чрез отблъскване от земята, или чрез правене на големи крачки. Драйс е изобретател е и на месомелачката, както и на дрезината.Прототипът на съвременния велосипед е тежал между 18 и 23 кг - далеч от съвременните стандарти, но основният принцип - балансът - бил заложен в конструкцията на този самоход.Предвидени били и спирачки.Светът на колоезденето отбеляза юбилея, като много от световните звезди и водещи отбори публикуваха в социалните мрежи специални статуси.", "date": "2017.06.12", "title": " Вече 200 години въртим педали"}
{"url": "https://m.offnews.bg/news/Tenis_18788/Silen-start-za-Pironkova-v-Notingam_657974.html", "text": "Най-добрата ни тенисистка Цветана Пиронкова започна с убедителна победа участието си на турнира на трева в Нотингам. В двубой от първи кръг, българката победи с 6:2, 6:2 чехкинята Тереза Мартинцова. Пиронкова, която загуби близо 50 позиции в ранглистата на WTA и падна на 126-о място, спечели срещата за 1 час и 15 минути.Цвети проби в третия гейм на мача, поведе с 3:1 и контролираше събитията на корта до края на срещата. Мартинкова съкрати аванса на 29-годишната пловдивчанка на 2:3, но след това родният талант направи серия от 8 поредни гейма, за да поведе с 6:2, 5:0.Сервирайки за мача, Пиронкова допусна пробив, а след това 139-ата в света чехкиня взе още един гейм. Пиронкова все пак сложи точка на спора в 8-ия гейм на втория сет и се класира за втория кръг.Във втория кръг Цвети ще се изправи срещу победителката от срещата Куруми Нара (Япония) и Лорън Дейвис (САЩ, №3), които играят утре. При нова победа българката ще се класира за четвъртфиналите.", "date": "2017.06.12", "title": " Силен старт за Пиронкова в Нотингам"}
{"url": "https://m.offnews.bg/news/Futbol_18793/Liubenov-se-zavarna-v-Levski-sinite-chakat-podpisa-i-na-half-ot-Ver_657979.html", "text": "Вратарят Александър Любенов се завърна в Левски. Юношата на \"сините\" подписа договор за три години днес в офисите на клуба на улица \"Тодорини кукли\" 47.За последно 22-годишният страж се подвизаваше с екипа на Локомотив София, където играеше като преотстъпен. Локо Пловдив държеше правата на играча, но наскоро той разтрогна договора си по вина на клуба.Александър Любенов е юноша на Левски. Той стартира професионалната си кариера именно при \"сините\". През лятото на 2016 година се раздели с клуба по взаимно съгласие, но сега отново е на \"Герена\".Освен стража, стана ясно, че има огромна вероятност в състава на Левски да се присъедини и Георги Ангелов от Верея. Халфът по-рано днес разтрогна по взаимно съгласие с тима от Стара Загора. 26-годишният футболист е поредният юноша на клуба, който може да се завърне на стадион \"Георги Аспарухов\".Преди него вече със \"сините\" се договориха вратарят Александър Любенов, който бе обявен официално, а Антонио Вутов и Иван Горанов се очаква да парафират в следващите часове.", "date": "2017.06.12", "title": " Любенов се завърна в Левски, \"сините\" чакат подписа и на халф от Верея"}
{"url": "https://m.offnews.bg/news/Leka-atletika_18783/Skandal-raztarsi-srabskata-atletika_657981.html", "text": "Жесток скандал разтърси сръбската лека атлетика.Състезателката по хвърляне на копие Татяна Миркович и съпругът й бяха нападнати в автомобила си от баща и син хулигани, които изпочупиха возилото. Впоследствие се оказа, че нападателят е шампионът на 400 метра на Сърбия Марко Йевремович, който е трябвало да участва в състезание заедно с Татяна в Крушевац, но го пропуснал поради контузия.\"От това ме боли най-много. Да беше някой хулиган, а той спортист. Баща му пък дава чудесен пример\", коментира Татяна.Самият Йевремович се защити, като каза, че агресията е предизвикана от съпруга на копиехвъргачката, който карал опасно и застрашил живота им на пътя.\"Това са глупости. Да бяха извикали полиция, щом са се почувствали застрашени. Мъжът ми е висок два метра и можеше да се прави и с двамата, но постъпи разумно аради мен и детето. Дори и във видеото, което публикувахме спряхме звука, за да не слушат хората грозните им псувни\", споделя атлетката.Двамата нападатели са били повикани в белградската полиция на разговор.", "date": "2017.06.12", "title": " Скандал разтърси сръбската атлетика"}
{"url": "https://m.offnews.bg/news/Zdrave-i-krasota_18812/Kakvo-e-nuzhno-za-da-zhiveem-shtastlivo-i-zdravoslovno_657978.html", "text": "12 сексуални акта месечно, ще добавите към живота си 10 годиниИзвестният френски писател и кардиолог Фредерик Салдман дава някои важни съвети за нашето здраве и най-вече как да се избавим от ненужните лекарства, които тровят организма ни, в новата си книга „Вашето здраве е във вашите ръце“. „Дълбоко у човека съществуват начини за самоуправление, които са много силни. Достатъчно е да ги познаваме, активизираме и използваме, за да се предпазим от нашите настоящи или бъдещи болести и дори да се излекуваме“, разказва Салдман в интервю за Bulgaria On Air .„Да живееш дълго, значи да живееш щастливо. Ако имате . Това е валидно и за мъжете, и за жените. Друг важен момент е храненето. То може да е в две посоки – да е във вреда или в полза на нас.  Трябва да се ядат изключително силни храни, които убиват апетита и които помагат за това лесно да се отслабне, при това трайно. Няма да се заклеймяват никакъв вид храна. Но ще се научим как сами да контролираме апетита си, да ограничим количеството на храната съвсем естествено. Това действа безотказно. Смятам, че . Привърженик съм на редуването на хранене с гладуване. Във всяка една секунда ние произвеждаме 20 млн. клетки, за да заменим изхабените или мъртви клетки. Колкото повече остаряваме, толкова повече клетките се увеличават и това е предпоставка за рак. Ако се храните в 21 часа, то следващото хранене трябва да бъде в 1 часа на обяд. И трябва да се пие много вода. Чай и кафе също. Не много, но без захар “, разказва писателят.„Оптимистите живеят по-дълго от песимистите. Когато живееш добре и в хармония със себе си, всичко е наред. Реакцията към стреса е много по-вредна от самия стрес. Относно физическото здраве – 30 минути на ден физическо натоварване без да се правят почивки. След 10-тата минута 40% от възможността да се разболеем от рак, аутсхаймер, инфаркт и ревматизъм са си отишли. През първите 20 минути горим само захар, след това започваме да горим лошите мазнини и освобождаваме 1004 молекули в организма, но те имат живот 24 часа. Затова трябва да се подновяват ежедневно.„Чаша червено вино с всяко хранене намалява стреса. Малко пази сърцето. Но червено, не бяло. Препоръчвам и черния шоколад, защото намалява кръвното налягане, а когато е 100% черен шоколад, убива апетита. Авокадото намалява с 30% всякакви възпаления на хранителни тракт“, завърша със съветите мосю Салдман.", "date": "2017.06.12", "title": " Какво е нужно, за да живеем щастливо и здравословно"}
{"url": "https://m.offnews.bg/news/112_6/Silen-trus-ot-6-4-po-Rihter-v-moreto-kraj-Izmir-useten-u-nas_657977.html", "text": "Силно земетресение от 6,4 по скалата на Рихтер бе засечено в 15:28 ч българско време в Егейско море, на около 85 километра северозападно от Измир.Трусът е усетен в Турция, Гърция и България, но няма данни за щети или пострадали. Най-силно у нас е усетен в югоизточната част на страната - в Ямболско и Кърджалийско.По данни на Европейския сеизмологичен център трусът е бил на 10 километра дълбочина.Минути по-късно е имало и вторични трусове в същия район. Те са били с магнитуд 4,9 по Рихтер.", "date": "2017.06.12", "title": " Силен трус от 6,4 по Рихтер в морето край Измир усетен у нас"}
{"url": "https://m.offnews.bg/news/Kultura_33/25-g-po-kasno-Triagalnata-kula-na-Serdika-mozhe-da-se-vidi-otnovo-sn_657965.html", "text": "Триъгълната кула на Сердика от шести век може да бъде видяна отново в подземието на бул. \"Княгиня Мария Луиза\" 16. Пространството около нея е новата културна дестинация на града, в която ще се помещават различни изложби и ще се организират дискусии. Новото културно пространство бе отворено от , която обясни, че кулата е открита през 1958 г. при ремонт на булеварда. По-късно е показвана в магазин, който се помещава на адреса до 1992 г. От тогава обаче мястото е било затворено до днес. Триъгълната кула ще може да бъде видяна всеки делничен ден от 10 до 18 часа, а новото културно пространство ще бъде стопанисвано от Музея за история на София. Въпреки, че кулата датира от Ранното Средновековие, първата изложба в пространството е посветена на Александър Първи Батенберг, тъй като тази година се навършват 160 години от рождението му.Авторът на фотоизложбата д-р Тошо Пейков е подбрал над 130 фотографии от живота на Батенберг - от неговото детство до семействата на неговите братя и Съединението. \"Отвори врати поредното ново място за култура. Проектът беше реализиран и финансиран с подкрепата на т. нар. Норвежки механизъм и Министерство на културата\", заяви Фандъкова, \"изложбата е много интересна\".\"Благодарение на инвестизиите в областта на културно-историческото наследство бяха разкрити много нови авиолинии, които помагат за развитието на т. нар. \"уикенд туризъм\". Виждате колко много чужди туристи има в София в събота и неделя. В това отношение наистина София прилича на един европейски град. Само за първите 4 месеца 13% повече нощувки са регистрирани в софийските хотели\", заяви кметът на столицата.\"3 век Сердика става важен политически център на Римската империя, тогава градът е чмаст от огромната провинция Тракия, а нейната столица е Сердика. Тогава започват и сериозни инвестиции в града, една част от тези инвестиции са свързани със защитата на града от най-различни варварски нашествия. Първите са готите, но през шести век на дневен ред са прабългарите, аварите и славяните, които трайно присъстват във военната история на региона. В тази ситуация, император Юстиниан прави огромни инвестиции в Сердика. Тогава е построена и добре известната ни църква \"Света София\", крепостните стени, включително и тази кула. Това е време, когато империята прави всичко възможно да защити града и да го укрепи като важна точка на имперския контрол във вътрешността на Балканския полуостров\", каза зам. кметът на София д-р Тодор Чобанов. Чобанов добави, че очаква през текущата година да има изключителен рекорд в развитието на туризма заради нискотарифните авиолинии. ", "date": "2017.06.12", "title": " 25 г. по-късно Триъгълната кула на Сердика може да се види отново (снимки)"}
{"url": "https://m.offnews.bg/news/Futbol_18793/Hit-na-Oasis-podgriava-Frantciia-Angliia_657992.html", "text": "Футболистите на Франция и Англия ще излязат на терена на \"Стад дьо Франс\" в сряда вечерта под съпровода на популярна песен на британската рокгрупа Oasis, с което ще бъде отдадена почит на жертвите от атентатите в Манчестър и Лондон.Песента \"Don't Look Back in Anger\", хит от далечната 1995 година, ще бъде изпълнена от музиканти на живо и хора на Френската републиканска гвардия, съобщиха от Френската футболна федерация.Парчето се превърна в символ на съпротивата на Манчестър срещу атентатите, след като беше запято импулсивно от жена по време на отдаването на почит на жертвите и след това подето от множеството.Играчите от двата отбора ще се подредят за общо снимка, а срещата ще започне с минута мълчание.Френските национали получиха изключителна подкрепа от английските фенове на \"Уембли\" на 17 ноември 2015 година, четири дни след атентата в Париж, а сега френските привърженици ще демонстрират подобна съпричасност и ще почетат жертвите на терористичните атаки в Англия.", "date": "2017.06.12", "title": " Хит на Oasis подгрява Франция - Англия"}
{"url": "https://m.offnews.bg/news/Obshtestvo_4/Plamen-Uzunov-niama-da-podava-ostavka-podozira-opit-za-napadka-kam-Pr_657993.html", "text": "Съветникът на президента Румен Радев Пламен Узунов, чиято снимка в нацистка униформа се появи в медийното пространство, обяви, че няма намерение да подава оставка. Той подчерта пред БНТ, че скандалът около него е режисиран и е опит да се дискредитира Президентството. Според него снимката, на която е в нацистка униформа, е умишлено разпространена и манипулирана. \"Снимката не е публикувана никъде, тя е от личния ми архив. В компанията тогава бяха 9 семейства, всеки от нас има снимки от това тържество\", заяви Узунов.\"Мога да предоставя целия архив от мои снимки, от които е видно, че всички на това събитие тогава сме в комично облекло. Това е карикатура\", допълни той.Узунов увери, че е разговарял с Радев и го е запознал в детайли със случилото се.\"Президентът е трезво мислещ човек и няма да се подведе от подобни внушения\", категоричен е Пламен Узунов. ", "date": "2017.06.12", "title": " Пламен Узунов няма да подава оставка, подозира опит за нападка към Президентството"}
{"url": "https://m.offnews.bg/news/Sviat-_12/Masovi-aresti-na-protestite-v-Rusiia-400-v-Moskva-300-v-Peterburg_657967.html", "text": "Руската полиция задържа днес стотици демонстранти, които излязоха по улиците да протестират срещу корупцията в страната.По последни данни в Москва са арестувани над 400 души, а в Санкт Петербург - над 300. Съобщава се и за масови арести на протестите в Сочи, Тула, Липецк, Калининград, Махачкала и Нижни Тагил.Сред арестуваните са и Алексей Навални (един от най-известните опозиционни лидери, задържан днес пред дома му); директорът на Фонда за борба с корупцията Роман Рубанов; опозиционерите Иля Яшин и Мария Баронова.В руската столица полицаите разпръснаха антиправителствения протест с лютив спрей и бой с палки.Демонстрантите изпълниха центъра на Москва по призива на Навални и скандираха \"Русия без Путин\" и \"Русия ще е свободна\".В Санкт Петербург се стигна до комичен \"арест\" - полицията арестува и огромната жълта патица, която се превърна в символ на протестите срещу корупцията в Русия.Множеството днес подхвърляше патицата като огромен балон над протеста, но силите на реда я свалиха и отнесоха.Жълтата патица е намек за къщата за патици, която - според Навални - руският премиер Медведев притежава в свое голямо имение.Медведев определя това твърдение като \"безсмислица\".Властите в Москва заявиха, че днешният протест е незаконен. Те първоначално разрешиха той да се проведе на място далеч от градския център.Вчера обаче Навални заяви, че властите са оказали натиск на фирми да не доставят на него и съюзниците му аудио и видео апаратура.Той заяви, че по тази причина едностранно е решил протестът да се състои на улица \"Тверская\" близо до Кремъл.Генералната прокуратура услужливо се намеси и обяви, че протест там ще е незаконен.Полицейски говорител съобщи днес следобед, че Навални е обвинен в нарушаване на закона за организиране на обществени събирания и в неподчинение на полицейски служител.След протестите през март той бе осъден на 15 дни затвор, а през април окото му пострада, след като неизвестен мъж плисна в лицето му зелена антисептична течност.Руските държавни медии не обърнаха внимание на протестите, отбелязва агенция Ройтерс.", "date": "2017.06.12", "title": " Масови арести на протестите в Русия: 400 в Москва, 300 - в Петербург"}
{"url": "https://m.offnews.bg/news/Futbol_18793/Velikiiat-Bufon-spira-s-futbola-sled-Mondiala-v-Rusiia_657996.html", "text": "Един от най-великите вратари на съвремието Джанлуиджи Буфон заяви, че 99,9 на сто ще сложи край на кариерата си след Световното първенство през 2018 година.Единствената причина, поради която стражът на \"скуадра адзура\" и Ювентус може да промени решението си е \"Старата госпожа\" да спечели Шампионската лига 2017/18.\"Слагам край на кариерата си след Световното първенство през 2018 година. 99,9% това ще се случи.Очаквам един по-интензивен и натоварен сезон.Има още доста време до следващото лято. Ако Ювентус спечели Шампионската лига през 2018 г., ще участва в Суперкупата на Европа и Световното клубно първенство, което може да забави моето отказване за известно време\", заяви Джиджи Буфон пред Sky Sports.", "date": "2017.06.12", "title": " Великият Буфон спира с футбола след Мондиала в Русия"}
{"url": "https://m.offnews.bg/news/Sviat-_12/Britanskiiat-kabinet-otlaga-priemaneto-na-programata-si_657994.html", "text": "Традиционната реч на британската кралица Елизабет II, на която се представя законодателната програма на новото правителство, се отлага, съобщи Би Би Си, цитирана от БТА. Британската медия се позова на свой източник, като посочи, че причината е в изненадващия резултат от изборите в страната. За момента информацията не е потвърдена официално от кабинета на премиера Тереза Мей.Политическият журналист на Би Би Си Норман Смит коментира, че решението е признак на \"неяснота\" какво ще съдържа написаната от правителството реч.Министърът за Брекзита Дейвид Дейвис обяви днес, че някои елементи от програмата на Консервативната партия ще бъдат премахнати. Помолен да коментира информацията за забавяне на речта на кралицата говорителят на Тереза Мей обяви, че председателката на Камарата на общините Андреа Ледсъм \"ще уточни датата, когато настъпи моментът\".Обявяването на законодателната промяна на кабинета трябваше да стане на 19 юни. Речта на кралицата обикновено е последвана от няколко дни дебати, след което парламентът гласува програмата на правителството, което се равнява на вот на доверие.Експерти обявиха забавянето за знак за разединение в Консервативната партия, след като тя загуби мнозинство в парламента след изборите. Промените в програмата може да са свързани и с това, че на консерваторите ще им се налага да разчитат на подкрепата на северноирландската Демократична юнионистка партия, за да има мнозинство в Камарата на общините. За момента не е ясно какво е поискала ДЮП в замяна на подкрепата си. ", "date": "2017.06.12", "title": " Британският кабинет отлага приемането на програмата си"}
{"url": "https://m.offnews.bg/news/Sviat-_12/Dvama-glavni-prokurori-sadiat-Tramp_657997.html", "text": "Главните прокурори на Вашингтон и на щата Мериленд подадоха иск срещу американския президент Доналд Тръмп, като го обвиниха в конфликт на интереси и неспазване на Конституцията. Според Карл Расин и Брайън Фрош Тръмп не е прекъснал връзките си с бизнеса след встъпването на президентския пост, съобщиха Асошиейтед прес и РИА Новости. Искът е подаден в съда в щата Мериленд. Според двамата Тръмп продължава да участва в сделки с недвижимо имущество и е \"въвлечен\" в бизнеса и по друг начин, което е конфликт на интереси.\"Конфликт на интереси с участието на нашия президент застрашава демокрацията\", коментираха те пред журналисти след подаването на иска. \"Не можем да признаем продължаващото нарушаване на Конституцията от страна на президента и да игнорираме правата на американския народ като ново статукво\", допълниха те. Washington Post вече обяви, че прокурори подозират, че Тръмп е \"получил милиони от чужди правителства\" след встъпването си в длъжност. Главните прокурори били обезпокоени от дейността на Trump International Hotel, отворен миналата година близо до Белия дом.В хотела мероприятия е провеждало посолството на Кувейт, а след встъпването в длъжност на Тръмп в хотела са запазвани стаи от името на Саудитска Арабия. Тръмп вече се сблъска с разследване за връзки на негови приближени с Русия по време на кандидатпрезидентската кампания. Ако искът на двамата главни прокурори бъде приет, те ще поискат разкриване на данъчната декларация на Доналд Тръмп за определяне на мащаба на чуждестранните сделки на бизнеса му. ", "date": "2017.06.12", "title": " Двама главни прокурори съдят Тръмп"}
{"url": "https://m.offnews.bg/news/Koloezdene_18819/Taksidzhii-zaplashvat-Tur-dio-Frans_658000.html", "text": "Шофьори на таксита заплашват да провалят участието на германския отбор Sunweb на предстоящата обиколка на Франция заради неплатени сметки от страна на клиенти.Компанията Sunweb е специализирана в предлагането на ваканции, а едно от нейните поделения - Tinker Travel, организира трансферите от летища до мястото за почивка. Именно чрез тази платформа клиенти са поръчвали таксита във Франция, предимно в зимните курорти, след което не са оправяли сметките.Натрупаната сума към момента е 250 000 евро и заради тях могат да пострадат колоездачите от спонсорирания от фирмата едноименен тим. Делегация на шофьорите на таксита вече проведе среща със спортния директор на Sunweb по време на критериума \"Дофине\", за да предяви претенциите си.\"Не искаме да провалим най-голямото колоездачно състезание в света, но ако не ни се плати, сме готови да използваме всички средства, за да привлечем вниманието\", коментира шефът на организацията на таксиметровите шофьори в региона на Горна Савоя Марк Огорек.Той обяви също, че ще влезе в контакт с други организации на таксиметрови шофьори във Франция и с общи действия да превърнат в ад участието на Sunweb в Тур дьо Франс, който тръгва на 1 юли от Дюселдорф.", "date": "2017.06.12", "title": " Таксиджии заплашват Тур дьо Франс"}
{"url": "https://m.offnews.bg/news/Politika_8/Borisov-zaminava-za-Ankara-za-sreshta-s-Erdogan_657995.html", "text": "Премиерът Бойко Борисов заминава за еднодневно посещение в Турция, където ще се срещне с турския президент Реджеп Тайип Ердоган, съобщиха от правителствената пресслужба. Визитата е договорена по време на телефонен разговор на Борисов с турския му колега Бинали Йълдъръм в края на май.Борисов ще бъде приет от Ердоган в двореца „Бештепе” в Анкара. След това той ще се срещне с премиера Йълдъръм. На срещите ще бъдат обсъдени теми от двустранните отношения между България и Турция, както и ситуацията на Балканите и в Европа.В тях ще участва и председателят на Комисията по култура и медии в Народното събрание Вежди Рашидов.В делегацията, водена от министър-председателя Бойко Борисов, е включена и вицепремиерът по правосъдната реформа и министър на външните работи Екатерина Захариева. В Анкара тя ще проведе среща с министъра на външните работи Мевлют Чавушоглу.", "date": "2017.06.12", "title": " Борисов заминава за Анкара за среща с Ердоган"}
{"url": "https://m.offnews.bg/news/Sviat-_12/Edin-zaginal-i-10-raneni-na-Lesbos-sled-zemetresenieto-v-moreto-kraj-I_657998.html", "text": "Един човек е загинал, а най-малко 10 са ранени на остров Лесбос след земетресението в Средиземно море близо до Измир, съобщават гръцки медии. Епицентърът на труса със сила 6,3 по скалата на Рихтер е бил между гръцкия остров Лесбос и турския град Карабурун, на около 85 километра северозападно от Измир.Трусът беше усетен в Турция, Гърция и България. У нас няма данни за пострадали или нанесени щети. Силното земетресение е последвано от 33 вторични труса. Срутени са десетки домове, а много са пострадали. Има срутени покриви и стени, както и затворени пътища. 45-годишна жена е извадена мъртва от руините на къщата си в село Вриса на остров Лесбос. Армията се е включила в спасителната акция. Военните помагат на хората, които се е наложило да бъдат евакуирани. ", "date": "2017.06.12", "title": " Един загинал и 10 ранени на Лесбос след земетресението в морето край Измир"}
