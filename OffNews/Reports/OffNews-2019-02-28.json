{"url": "https://offnews.bg/futbol/jordan-stalev-imashe-narushenie-na-paulinio-predi-gola-za-levski-698514.html", "text": "Шефът на футболните ни съдии Йордан Сталев даде своя коментар за най-спорната ситуация във \"Вечното дерби\", с който Левски победи ЦСКА с 1:0 във вечното дерби. \"Армейците\" имаха претенции за фаул на Паулиньо срещу Турицов, а Сталев потвърди, че нарушение наистина е имало.\"Получих доклада на съдийския наблюдател, обсъдихме със Съдийската комисия и наблюдателя, преди отбелязването на гола имаме положение, при което може да се отсъди нарушение в полза на ЦСКА, но съдията не забелязва това. С това свое отсъждане той не влияе пряко върху резултата на мача, тъй като Паулиньо прави пас към вратата на ЦСКА, а не удар. Тук не можем да говорим за влияние върху крайния резултат, а индиректно\", сподели Сталев пред Дарик.\"Паулиньо владее топката, но за да си създаде предимство избутва Турицов, а съдията не отсъжда нарушение. Оценката на Вълков е на база представянето му, ще го видим и в следващите наряди, когато преценя аз и Съдийската комисия, кога ще се случи това нещо, ще е ясно, тъй като няма как да го скрием\", добави той. ", "date": "2019.02.28", "title": "Йордан Сталев: Имаше нарушение на Паулиньо преди гола за Левски"}
{"url": "https://offnews.bg/kultura/23-toto-izdanie-na-sofia-film-fest-698497.html", "text": "След броени дни започва 23-тото издание на София Филм Фест. Официалното откриване е на 7 март в Зала 1 на НДК с премиерата на най-новата документална творба на Андрей Паунов - „ДА ХОДИШ ПО ВОДА”, а церемонията по награждаването ще се състои на 16 март. Ще бъдат представени повече от 150 пълнометражни игрални и документални заглавия, както и над 20 късометражни филма.Актьорът Димитър Маринов ще представи филма \"Зелената книга\", който спечели тазгодишния \"Оскар\" за най-добър филм. Маринов изпълнява и една от важните роли в игралния дебют на българския режисьор Лъчезар Аврамов „Снимка с Юки“. Сред най-важните филми в програмата на фестивала несъмнено са творбите, носители на „Златна палма“ и „Златен лъв“ - „ДЖЕБЧИИ” на Хироказду Корееда („Златна палма” - Кан ’18, с номинация за чуждоезичен „Оскар” и десетки отличия от цял свят) и „РОМА“ на Алфонсо Куарон („Златен лъв” – Венеция ’18, с номинация за чуждоезичен „Оскар” и още девет номинации за наградите на Американската киноакадемия, както и с множество други отличия от цял свят). Творбите са включени в традиционната рубрика „Големите награди“.Обичаният български рок музикант Кирил МАРИЧКОВ ще получи Наградата на СОФИЯ на Столична община за своя принос към изкуството на киното и музиката. В негова чест ще бъде показан филмът „Щурците – 20 години по-късно” (1988), а златните хитове на една от най-добрите български рок-групи на всички времена се знаят и помнят от няколко поколения меломани.Билетите са вече в продажба. Билети можете да закупите от Билетен център НДК, Дом на киното, Cinema City Mall of Sofia, Cine Grand Park Center Sofia, Кино Арена Делукс Bulgaria Mall. Касите на Euro Cinema и Културен център „G8” стартират от 1 март.Билети ще се продават и преди началото на първите прожекции в Кино „Люмиер”, кино „Одеон”, Френския институт – кино „Славейков” и Културен център на СУ „Св. Климент Охридски” билети ще се продават преди началото на първите прожекции. Предварително закупуване за прожекции в тези кина може да направите на касите в Билетен център на НДК и касата на Дома на киното.В кино „Влайкова“ и ОКИ Дом на културата „Искър” билети ще се продават само на място и преди началото на първите прожекции.Онлайн продажби siff.bg/bilet – за кината НДК – Зала 1, кино „Люмиер”, Дом на киното, кино „Одеон”, Френски институт – кино „Славейков”, Културен център на СУ „Св. Климент Охридски”.Очаквайте от 1 март и билет за кино на местата, на които пазарувате, в магазини за подаръци, книжарници, барове и още много локации.София Филм Фест поддържа демократична политика на цените на билетите от самото си създаване. Основната цена на билета за кино е 9 лева, като има намаление за студенти, ученици, пенсионери и хора в неравностойно положение. Цената на билетите в Зала 1 на НДК е 10 лева. Допълнителни намаления има за закупуване на количества билети в определени кина. А със специалните карти СФФП (София Филм Фест за пенсионери) и СФФУ (София Филм Фест за учащи) се откриват още шансове за гледане на повече кино за съответните категории зрители.Пълна информация за ценовата политика на СФФ можете да намерите в печатните издания на програмата на фестивала и на сайта www.siff.bg.", "date": "2019.02.28", "title": "23-тото издание на София Филм Фест"}
{"url": "https://offnews.bg/sviat/donald-tramp-triabvashe-da-si-tragnem-zaradi-sanktciite-698488.html", "text": "След като по-рано днес американският президент Доналд Тръмп и лидерът на Северна Корея Ким Чен-ун не достигнаха до споразумение по въпроса за ядреното разоръжаване, на пресконференция Тръмп обяви, че севернокорейската страна е \"поискала от САЩ твърде много\".Той допълва, че те са били готови да изпълнят много от изискванията на САЩ, но е могло да се направи такъв голям компромис.ООН и Съединените щати наложиха санкции срещу Северна Корея, когато през 2017 г. корейската държава предприе поредица от ядрени и ракетни тестове.Той казва, че не се знае дали изобщо ще има трета среща между двамата лидери, но определя двата дни като „продуктивни“.От Би Би Си пишат, че повечето анализатори и медии са очаквали поне една малка сделка да бъде сключена по време на двудневната среща.Към този момент севернокорейският лидер Ким Чен-ун не е дал пресконференция за случилото се.Президентът на Южна Корея Мун Дже-ин казва в изявление, че е \"жалко\", че преговорите не са успели да просъществуват, но е хубаво, че лидерите \"са постигнали значителен напредък в отношенията си, отколкото преди това\".", "date": "2019.02.28", "title": "Доналд Тръмп: Трябваше да си тръгнем заради санкциите"}
{"url": "https://offnews.bg/ikonomika/i-trite-erp-ta-shte-iskat-novi-tceni-na-toka-ot-1-iuli-698486.html", "text": "Енергоразпределителните дружества в цяла България ще искат актуализирани тарифи за тока от 1 юли.До края на месец март 2019 г. и трите ЕРП-та ЧЕЗ, ЕВН и Енерго Про обявиха, че ще внесат в Комисията за енергийно и водно регулиране (КЕВР) заявленията си за утвърждаване на нови цени.Въпреки че от фирмите доставчици на електроенергия не съобщават какво точно ще предложат на държавния регулатор, експертите в бранша са категорични, че претенцията ще е за значително увеличение. Основният аргумент за това е в несигурността на цените на Българската независима енергийна борса. През последните месеци цената на сделките варира в много широки граници и търговците губят.Ето какво съобщават от ЕВН:Ценовото заявление на “Електроразпределение Юг“ ще бъде изготвено на база одобрените в Ценовото решение на КЕВР от 01.07.2018 г. необходими приходи за текущия регулаторен период, индексирани с:", "date": "2019.02.28", "title": "И трите ЕРП-та ще искат нови цени на тока от 1 юли"}
{"url": "https://offnews.bg/zvezdi/ema-tompsan-otkazva-da-raboti-s-legendata-na-animatciata-dzhon-lasit-698491.html", "text": "Британската актриса и двукратна носителка на Оскар Ема Томпсън обясни в писмо защо не желае да работи с бившия творчески директор на студиата \"Пиксар\" и \"Уолт Дисни анимейшън\" Джон Ласитър и защо е отказала участие в анимационен филм под негово ръководство, съобщават Асошиейтед прес и Франс прес.Ема Томпсън, която трябваше да озвучава персонаж в анимацията \"Luck\", съобщи през януари, че се оттегля от проекта, след като от продуцентската компания \"Скайданс\" наеха Джон Ласитър.Съоснователят на студио \"Пиксар\" беше принуден да напусне компания \"Дисни\" миналата година, след като срещу него бяха отправени обвинения в непристойно поведение. В писмото си до Дейвид Елисън - син на милиардера Лари Елисън и основател на \"Скайданс\", Ема Томпсън споделя, че ѝ се струва \"странно\" решението да бъде нает човек с опетнено реноме като Джон Ласитър, имайки предвид настоящия климат.Решението на компанията да наеме 62-годишния Джон Ласитър, смятан за живата легенда на съвременната анимация, беше посрещнато с известно неодобрение.", "date": "2019.02.28", "title": "Ема Томпсън отказва да работи с 'легендата на анимацията' Джон Ласитър заради непристойното му поведение"}
{"url": "https://offnews.bg/medii/bnt-svalila-predavaneto-na-ahchieva-predi-da-izlachi-razsledvane-za-n-698482.html", "text": "Предаването на Валя Ахчиева \"Открито\" е било свалено от ефир, преди да излъчи разследване за незаконен бетонов център в сливенското село Ябланово, съобщи пред журналисти Ахчиева. Предаването е свалено по време на монтажа. То е трябвало да се излъчи в ефира на БНТ на 27 януари. В същия ден Управителният съвет на телевизията решава предаването на Ахчиева да бъде свалено от програмната схема на БНТ.Тогава от телевизията съобщиха за решението си, като обявиха конкурс за ново предаване за разследваща журналистика и допълниха без много подробности, че \"за да се осигури максимална равнопоставеност при кандидатстването с концепции на всички журналисти, настоящият тв формат ще бъде временно спрян\".Освен това генералният директор на БНТ Константин Каменаров ѝ налага и наказание \"предупреждение за уволнение\". Днес Ахчиева депозира искова молба в Софийския районен съд, в която оспорва наложеното ѝ наказание. \"Представила съм документи, от които става ясно, че това наказание е незаконосъобразно и трябва да бъде отменено. Наказанието ми е наложено без причина и е във връзка с последното ми журналистическо разследване за незаконен бетонов център в село Ябланово в Сливенска област\", коментира Ахчиева пред журналисти в съда.\"Наказанието е свързано с моето желание да докажа по независим път с експертиза и лабораторни изпитвания дали бетонът от незаконния бетонов център, с който са построени къщи, е опасен за живота и здравето на хората, които живеят в тях. Това наказание е репресия срещу мен в конкретния случай, но то е репресия и срещу всички журналисти в България и правото им и задължението им да събират независими доказателства за техните журналистически разследвания\", подчерта тя.В същото време преди дни тя получава по пощата и писмо от генералния директор на БНТ Константин Каменаров, в което ѝ се забранява да разпространява информация в други медии. В писмото той ми казва, че аз нямам право да пиша, нямам право да говоря, нямам право да правя журналистически разследвания, казва Ахчиева.От писмото става ясно, че в докладна записка Ахчиева е посочила, че поради свалянето на предаването ѝ възнамерява в извънработно време и без трудово правоотношение да упражнява в медии, извън сектора на радиото и телевизията, правото да изразява и разпространява информация в съответствие с правилата на БНТ за лоялност и защита от конкуренцията. От БНТ обаче ѝ отговарят, че според договора ѝ не трябва да осъществява конкурентна дейност спрямо работодателя си, не може да е сътрудник в конкурентно на БНТ дружество, не може да предоставя на други организации факти и информация за БНТ, която ѝ е станала известна при изпълнение на служебните задължения в телевизията, а при покана за участие в предавания на друга медия, трябва да уведоми прекия си ръководител и да получи неговото съгласие. \"Всички тези задължения произтичат пряко от трудовото Ви правоотношение с Българската национална телевизия и техният задължителен характер по никакъв начин не се повлиява от обстоятелството, че в момента не сте водещ на предаването \"Открито\" и тяхното нарушаване би се считало за дисциплинарно нарушение по смисъла на Кодекса на труда, с предвидените в закона последици\", се казва в писмото. \"Считам, че е недопустимо да се ограничава свободата на един журналист и сега, заради това, че аз разговарям с журналисти, заради това, че аз пиша и правя журналистически разследвания за сайта euelectionsbulgaria.com - сайт за независима европейска журналистика, който се финансира по програмата от ЕП, аз сега очаквам спрямо мен да бъдат предприети още по-драстични мерки за ограничаване на конституционните ми права - правото на труд, правото на свободно изразяване и правото да разпространявам информация. По-страшното е друго - че репресията не е само срещу мен, а е и срещу други журналисти в София и цялата страна, а репресията срещу журналисти не е правен проблем, това е политически проблем\", коментира Ахчиева.  Интересен е и фактът, че писмото, подписано от директора на БНТ Константин Каменаров, е от 18 февруари, когато той е бил в болничен. На този ден той трябваше да се яви в Софийския градски съд на заседанието по делото, в което обжалва условната си присъда от 1 година и 3 месеца и 600 лева глоба за шофиране с 1,6 промила алкохол в кръвта. Ако присъдата бъде потвърдена от СГС, той може да загуби поста си като генерален директор на БНТ.Той е поискал съдът да не дава ход на делото заради негово заболяване и желанието му да участва лично в заседанията, като към молбата му е представен и болничен лист за периода 14 - 20 февруари, издаден от д-р Емилия Баракова.Според болничния шефът на БНТ страда от остра инфекция на горните дихателни пътища, заради което му е предписан домашен-стаен режим на лечение. В същото време обаче той е показан в репортаж на БНТ от Брюксел, където е участвал в конференция за предизвикателствата пред аудиовизуалните медии във времето на дигитална революция в качеството си на шеф на националната телевизия.По този повод СГС разпореди проверка на болничния му. \"От този документ е очевидно, че на датата 18 февруари, той всъщност е бил на работа и е подписал забраната ми да говоря и да пиша. Аз имам готовност да предоставя този документ на СГС, ако ми бъде поискан, във връзка с извършваната проверка на болничния лист на Каменаров\", подчерта Ахчиева. Обърнахме се към БНТ за коментар по темата и очакваме отговор. ", "date": "2019.02.28", "title": "БНТ свалила предаването на Ахчиева, преди да излъчи разследване за незаконен бетонов център"}
{"url": "https://offnews.bg/politika/ministar-ananiev-za-protesta-na-meditcinski-sestri-30-mln-poveche-im-698492.html", "text": "Дълбоко оценявам и уважавам специалистите по здравни грижи. Техният труд се цени в цяла Европа. Ето защо политиката на Министерството на здравеопазването е насочена към стимулирането на младите хора да придобиват и практикуват тази професия у нас. Тази година съвместно с Министерството на образованието и науката сме предвидили увеличаване на приема за тези специалисти с около 150 души. Това заяви министърът на здравеопазването Кирил Ананиев след среща с премиера Бойко Борисов, вицепрезидента на КНСБ д-р Иван Кокалов, федералния секретар на Изпълнителния комитет на КТ \"Подкрепа\" д-р Николай Кътев и председателя на Българската асоциация на професионалистите по здравни грижи Милка Василева в Министерски съвет. Поводът е подготвеният за утре национален протест на медицински сестри. Българска асоциация на професионалистите по здравни грижи, КНСБ и КТ \"Подкрепа\" обаче не са сред организаторите на утрешните протести, но подкрепят част от исканията на недоволните.Министър Ананиев беше категоричен, че исканията на специалистите по здравни грижи, в това число и увеличението на възнагражденията, са напълно справедливи, но в значителна степен те зависят от положения труд, обема на реализираната дейност, степента на натоварване на отделните структури и постигнатите резултати. По отношение искането за премахване търговския характер на лечебните заведения Кирил Ананиев обясни, че разговорите ще продължат в контекста на дебатите за новия здравноосигурителен модел. „Заедно трябва да работим за справедливото разпределение на финансите на ниво лечебно заведение, за да може с наличния ресурс и с допълнителните средства от 30 млн. лв., които ще получат областните и общинските болници, да бъдат увеличени заплатите на целия медицински персонал\", подчерта здравният министър.„Подписан е колективен трудов договор, в който са залегнали параметрите на възнагражденията. Отделно от това Министерството на здравеопазването работи за подпомагането на държавните и общински болници, така че да бъде възможно увеличаването на възнагражденията на работещите в тях. На този етап мога да заявя, че протестът е обявен без да бъдат информирани специалистите какъв ще бъде бюджетът на съответните лечебни заведения, а оттук и какви заплати ще получават самите те през тази година. За съжаление проблемите са натрупвани с години, ние искаме да ги решим, но това трябва да се случва в спокойна обстановка и диалог. Предстои ни много съвместна работа\", посочи министър Ананиев.„Констатираме, че в отделни лечебни заведения, най-вече в по-малките населени места, не е достигнала информация относно разпределението на отпуснатите от правителството 30 млн. лв. за общинските и областните болници, по-голямата част от които средства е предвидена именно за увеличаване възнагражденията на работещите\", коментира още министърът.Това потвърди и Милка Василева, която заяви още, че Българската асоциация на професионалистите по здравни грижи не е организатор на предстоящия протест. Инициативата за него е през социалната мрежа Фейсбук, а в основата му седят група медицински сестри. „Ние подкрепяме исканията, но не и организирането на протест. Начинът за решаването на проблемите е чрез диалог, а не чрез излизане на улицата\", коментира още Василева.Вицепрезидентът на КНСБ д-р Иван Кокалов посочи, че синдикатите не подкрепят протеста и също са на мнение, че проблемите се решават с диалог. „Само в няколко общински болници имаше желание за протест. Причината е, че в края ма миналата година подписахме колективен трудов договор и към днешна дата в много лечебни заведения заложените в него параметри са достигнати. Благодарение на решението на Министерския съвет за отпускането на 30 млн. лв. ще се повишат заплатите и в общинските, и в областните болници. За съжаление групата-организатор във Фейсбук явно не е информирана за тези обстоятелства\".„Исканията са справедливи, но нямаме участие в организацията на протеста. Трябва да направим така, че мениджмънтът на болниците да се съобразява с колективния трудов договор. Както каза премиерът, отпускат се все повече пари за здравеопазване, но те не стигат до лекари и сестри. Трябва заедно да работим именно в посока решаването на този проблем\". Това заяви федералният секретар на Изпълнителния комитет на КТ \"Подкрепа\" д-р Николай Кътев.", "date": "2019.02.28", "title": "Министър Ананиев за протеста на медицински сестри: 30 млн. повече има за заплати в болниците"}
{"url": "https://offnews.bg/futbol/promiana-v-sadijskoto-naznachenie-za-el-klasiko-698495.html", "text": "Реферът Ернандес Ернандес няма да ръководи съботното дерби Реал Мадрид и Барселона, информират от Испанската федерация. Ернандес се е контузил и неговото място ще бъде заето от Ундиано Майенко. Самият Майенко пък трябваше да бъде един от ВАР съдиите на срещата Ейбар - Селта този кръг. При създалите се промени негов заместник ще бъде арбитъра от снощното \"Ел Класико\" Санчес Мартинес.Съботната схватка е с начален час 21:45, а арената отново ще бъде на “Сантиаго Бернабеу” в Мадрид, а Барса ще опита да увеличи преднината си пред \"Белия балет\". В момента каталунците са първи с 57 пункта, а Реал са трети с 48.", "date": "2019.02.28", "title": "Промяна в съдийското назначение за Ел Класико"}
{"url": "https://offnews.bg/ikonomika/bankite-vzimat-sredno-1-14-lv-za-otkrivane-na-razplashtatelna-smetka-698507.html", "text": "Българската народна банка публикува средните размери на таксите на банките за услугите им за потребители по разплащателни сметки в лева на територията на страната. До 1 юни всички банки следва да се съобразят с тях, което означава, че ако сега те са по-високи, трябва да ги намалят под публикуваните от БНБ средни размери, съгласно Наредба 3 на БНБ.Ето и размерите им:Услуга в левове по разплащателна сметка на територията на страната, средeн размер на таксите▪ Откриване на разплащателна сметка в офис на банката - 1.84 лв.▪ Откриване на разплащателна сметка в офис на банката с издаване на дебитна карта към сметката - 1.25 лв.▪ Обслужване на разплащателна сметка в офис на банката - 2.14 лв. месечно▪ Обслужване на разплащателна сметка в офис на банката с издадена дебитна карта към сметката - 2.19 лв. месечно▪ Закриване на разплащателна сметка в офис, открита до 6 месеца от датата на закриване - 3.15 лв.▪ Внасяне на средства по разплащателна сметка в офис на банката - до 3889 лв. - без такса▪ На каса в офис на банката до 1 000 лв. * - 1.37 лв./0.25% от сумата, мин. 2.13 лв.▪ С дебитна карта на АТМ, обслужвано от банката - 0.19 лв.▪ С дебитна карта на АТМ, обслужвано от друга банка - 0.99 лв.Плащане по директен дебит▪ Към сметка при същата банка - 1.07 лв.▪ Към сметка при друга банка - 2.17 лв.Платежни операции, извършвани чрез платежна карта, включително чрез интернет▪ Плащане с дебитна карта на ПОС, обслужвано от банката - 0.00 лв.▪ Плащане с дебитна карта на ПОС, обслужвано от друга банка - 0.00 лв.Кредитен превод▪ На хартиен носител към платежна сметка при същата банка - 1.05 лв.▪ Чрез онлайн банкиране към платежна сметка при същата банка - 0.55 лв.▪ На хартиен носител през БИСЕРА към платежна сметка при друга банка - 2.38 лв.▪ Чрез онлайн банкиране през БИСЕРА към платежна сметка при друга банка - 1.17 лв.▪ На хартиен носител към платежна сметка на бюджета при същата банка - 1.08 лв.▪ Чрез онлайн банкиране към платежна сметка на бюджета при същата банка - 0.49 лв.▪ На хартиен носител през БИСЕРА към платежна сметка на бюджета при друга банка - 2.48 лв.▪ Чрез онлайн банкиране през БИСЕРА към платежна сметка на бюджета при друга банка - 1.22 лв.Периодичен превод▪ Изпълнение на периодичен превод към платежна сметка при същата банка, заявен на хартиен носител - 0.75 лв.▪ Изпълнение на периодичен превод към платежна сметка при същата банка, заявен чрез онлайн банкиране - 0.51 лв.▪ Изпълнение на периодичен превод през БИСЕРА към платежна сметка при друга банка, заявен на хартиен носител - 1.65 лв.▪ Изпълнение на периодичен превод през БИСЕРА към платежна сметка при друга банка, заявен чрез онлайн банкиране - 0.94 лв.", "date": "2019.02.28", "title": "Банките взимат средно 1.14 лв. за откриване на разплащателна сметка, 3.15 лв. - за закриване"}
{"url": "https://offnews.bg/zimni/ski-spuskane-s-folklorni-nosii-v-pamporovo-za-3-mart-698490.html", "text": "Скиори и сноубордисти в народни носии ще се спуснат заедно от връх Снежанка по случай 141-тата годишнина от Освобождението на България.За трета поредна година в сърцето на Родопите любители на зимните спортове ще отдадат почит по атрактивен начин към Националния празник на България, 3 март.От Пампорово АД информират, че от 10:30 до 11:20 качването с лифтовете до кулата \"Снежанка\" ще бъде безплатно за всички участници в мероприятието, а точно в 11:30 часа от върха ще започне шественото спускане.Маршрутът на спускането е по пистата \"Снежанка- 6\" и завършва на плаца \"Студенец\". Празничната инициатива ще продължи с хоро и фолклорна музика.Преди това, в събота (2 март) ще бъде официалното откриване на специализирания снежен парк за любителите на фрийстайл дисциплините на ски писта номер 1 – Малката стена.Паркът бе специално изграден и ще бъде едно от основните тренировъчни и обучителни трасета за предстоящия конгрес на Интерски в България, който ще се проведе на 17-23 март и в него ще се включат над 1200 души от 33 нации и 5 континента.", "date": "2019.02.28", "title": "Ски спускане с фолклорни носии в Пампорово за 3 март"}
{"url": "https://offnews.bg/politika/ek-dans-i-prokuraturata-ne-razsledvat-kachestveno-balgarskite-politit-698506.html", "text": "ДАНС и прокуратурата не разследват качествено българските политици за престъпления, свързани с пране на пари. Това се посочва в  за икономическата политика на страните членки.\"Потенциални финансови престъпления не се разследват качествено\", се казва категорично в доклада.Две трети от сигналите за съмнителни транзакции, изпратени от финансовите институции, се отнасят до местни политици, но тези случаи не са разследвани активно след това. Не е постигнат и голям прогрес за установяване на пречките пред разследващите за достигане до годни за прокуратурата доказателства, посочва ЕК и допълва, че финансовото разследване се използва в малка степен, което пречи на ефективното връщане на средства в случаи на организирана престъпна група или при корупция. България все още не е финализирала и не е нотифицирала основния инструмент за борбата с прането на пари и финансирането на тероризма – National Risk Assessment, се отбелязва още в доклада.ЕК акцентира още и на това, че трябва да се обърне внимание на проблема с корупцията, която е основна предпоставка за прането на пари. Трябва да се покаже устойчива тенденция към ефективно разследване и внасяне в съда на повече случаи на корупция на високо ниво, в това число срещу политици, се посочва още в доклада.ЕК обръща внимание и на рискове за възможни финансови измами, свързани с предоставяне на българско гражданство. От получилите българско гражданство не се изисква да прекарат много време у нас, новият български гражданин може да не плаща данъци в България върху парите си, което води до риск от измами, тъй като притежанието на български паспорт може да бъде използвано за криене на доходи, които не е нужно да докладват.  Докладът засяга още икономическо положение на страната, достъп до здравеопазване, социална среда и др. ЕК посочва, че независимо от данните за икономически растеж на страната, нивото на бедност е сред най-високите в ЕС. Със застаряването на населението хората в трудоспособна възраст намаляват и ще са нужни структурни реформи, за да се посрещнат предизвикателствата, които следват от този факт, се уточнява в доклада.  ЕК признава напредъка на страната в икономическо отношение, но посочва, че въпреки това България не успява да догони останалите страни членки. Отчита се прогрес във финансовата сфера, подобряване на събираемостта на данъци и намаляване на сивия сектор. Напредък се отчита и в сферата на образованието, като се посочва, че при ромите и други групи в неравностойно положение има още много проблеми. В сферата на здравеопазването се отчита, че е постигнат малък напредък в ограничаването на доплащането от страна на пациентите и липсата на кадри. \"България е все още една от страните с най-висок дял на хора в риск от бедност и социално изключване, както и в неравенството по отношение на приходите. Социалните плащания имат малък ефект върху намаляването на бедността. Остават предизвикателствата пред образованието, включително качествено включващо обучение и проблема с ранното отпадане. Нивото на дигиталните умения на населението остава ниско. Въпреки подобрението на пазара на труда хората с ниско ниво на уменията, ромите и хората с увреждания срещат големи трудности при намирането на работа\", се посочва още в доклада. Отчетено е и подобрение в банковия сектор, като се допълва, че все пак остават в сила някои слабости.Борбата с корупцията също все още е предизвикателство за България, отбелязва докладът. През 2018 г. страната направи значителна промяна на антикорупционното законодателство и създаде нова агенция за борба с корупцията, но засега това не води до резултати. Значителен напредък има за увеличаване на независимостта на съдебната система. Въпреки това остават редица предизвикателства - засилване на отчетността на прокуратурата и на общественото доверие в нея, както и балансиране на натоварването на съдилищата, допълва ЕК. ", "date": "2019.02.28", "title": "ЕК: ДАНС и прокуратурата не разследват качествено българските политици за пране на пари"}
{"url": "https://offnews.bg/futbol/manchestar-iunajted-nabeliaza-trima-za-liatoto-698511.html", "text": "Британското издание TalkSport съобщава, че отборът на Манчестър Юнайтед планира да купи трима футболисти през летния трансферен прозорец.Според информациите \"Червените дяволи\" са набелязали защитникът Калиду Кулибали от Наполи, Иван Ракитич от Барселона, както и Аарън Уан-Бисака от Кристъл Палас, който също играе като бранител.Това са тримата, които спряганият за нов постоянен мениджър на Юнайтед, Оле Гунар Солскяер иска да има в състава си Те обаче няма да излязат никак евтино на англичаните. Смята се, че от Наполи няма да се разделят с Кулибали за по-малко от 100 милиона евро, а от Барса са склонни да пуснат хърватина срещу 50 милиона. Уан-Бисака е доста по-евтина опция, като бива оценен на 10 милиона евро, но от Палас ще се опитат да вземат колкото се може повече от продажбата, тъй като в договора на играча липсва откупуваща клауза.21-годишният Уан-Бисака е оценяван на 10 милиона евро, но при всички положения \"орлите\" ще търсят по-голяма сума за него, тъй като няма откупуваща клауза в неговия договор.", "date": "2019.02.28", "title": "Манчестър Юнайтед набеляза трима за лятото"}
{"url": "https://offnews.bg/medii/poli-gergusheva-shte-e-novata-vodeshta-na-cool-t-petia-dikova-izliz-698499.html", "text": "Тази събота, в 11:00 ч., в студиото на COOL…T ще звучи “Happy Birthday” по случай шестия рожден ден на обичаното лайфстайл предаване. Празничният ефир ще е последен за водещата Петя Дикова преди щастливото събитие, което я очаква, и ще подари на нея и на зрителите много положителни емоции и вълнуващи моменти, съобщават от бТВ.Специални гости по повод шестата годишнина на COOL…T ще бъдат най-обичаната екранна двойка у нас Гълъбина и Рангел Чеканови, които ще предложат на водещата цял наръчник с рецепти за семейно щастие. В студиото актьорите Албена Павлова и Любомир Нейков ще повдигнат и завесата към новия 13-и сезон на най-успешния комедиен сериал у нас „Столичани в повече“, който стартира на 1 март.В празничния ден зрителите на bTV ще се насладят на оригинално балканско изживяване - чаровните музиканти и победители в „България търси талант“ от „Виво Монтана“ ще изненадат Петя Дикова със специален поздрав за рождения ден. Разбира се, това не е всичко – в типичния за COOL…T стил екипът на предаването съветва зрителите да очакват неочакваното.От 9 март, с излизането на Петя Дикова в майчинство, водеща на предаването ще бъде Поли Гергушева, която вече 5 години вълнува зрителите на bTV с репортажите си на социална и лайфстайл тематика. Всяка събота в рамките на 60 минути екипът на COOL…T ще продължи да представя без маска и грим най-големите родни и световни звезди и всички най-любопитни новини от развлекателната индустрия и от света на музиката, киното и театъра.", "date": "2019.02.28", "title": "Поли Гергушева ще е новата водеща на COOL…T, Петя Дикова излиза по майчинство"}
{"url": "https://offnews.bg/obshtestvo/postaviat-pametna-plocha-pred-doma-na-konstantin-pavlov-698494.html", "text": "Паметна плоча на поета Константин Павлов ще бъде поставена на дома, в който е живял в София на бул. \"Евлоги и Христо Георгиеви“ № 53. Това реши Столичният общински съвет днес като подкрепи предложението в доклада на съветниците Малина Едрева(ГЕРБ), Борислав Бориславов(СДС) и Венцислав Мицов(Група 5). Константин Павлов си отиде на 28 септември 2008 г. За него Анна Ахматова искрено възкликва: „Константин Павлов е най-големият български поет, когото някога съм чела!“. Стиховете на К. Павлов са преведени на френски, английски, испански, немски, полски, руски, сърбохърватски, унгарски и други езици. Сред филмите, на които е сценарист, са \"Бяла магия\", \"Нещо във въздуха\", \"Спомен за близначката\", \"Обич\" и др. ", "date": "2019.02.28", "title": "Поставят паметна плоча пред дома на Константин Павлов"}
{"url": "https://offnews.bg/obshtestvo/maria-gabriel-90-miliona-sa-falshivite-profili-vav-fejsbuk-698513.html", "text": "В комисията ЛИБЕ имаме български евродепутати и те са гласували за кандидатурата на Лаура Кьовеши за европейски главен прокурор, обясни в предаването „Лице в лице” по БТВ еврокомисарят Мария Габриел.По думите й има двама достойни кандидата и няма нищо по-демократично от това да бъде избран един след гласуване в европейския парламент, но тя категорично отбеляза, че България не се страхува от Кьовеши.Относно борбата с дезинформацията Мария Габриел обясни, че за последния месец Google е премахнал на 46 хил. рекламни профили в ЕС. Великобритания, Естония и Румъния са водещите страни с фалшиви профили, заяви тя.57% от европейците се информират за събитията от интернет. \"Фейсбук\", \"Гугъл\" и \"Туитър\" доброволно подписаха първия по рода си кодекс за добри практики в борбата с дезинформацията онлайн и вече се публикуват първите месечни доклади на трите гиганта.Еврокомисарят наблегна на това, че много внимателно са заявили каква информация искат да получават и коя информация да се следи, за да не се прекрачват тези граници.Габриел заяви, че смята че трябва да се навлезе по детайлно в темата – да бъде изследвано спонсорираното съдържание, да бъдат разглеждани идентификациите на рекламите на даден сайт.Тя обясни, че е много важно да може в реално време да се проследи една фалшива информация, откъде идва и дали тя има връзка с европейските избори и може по някакъв начин да им повлияе. Мария Габриел коментира, че много би и се искало да има фактчекъри от всички страни на ЕС, които да могат да откриват фалшивите новини в социалните мрежи много бързо.", "date": "2019.02.28", "title": "Мария Габриел: 90 милиона са фалшивите профили във Фейсбук"}
{"url": "https://offnews.bg/nashite-avtori/evropejskoto-grazhdanstvo-i-falshiviat-priliv-na-patriotizam-698509.html", "text": "По-малко от деветдесет дни преди изборите за български представители в Европейския парламент нито партиите, нито гражданите искат да влязат в дебата за бъдещето на Европа и мястото на България в него. Отвъд партийните стратегии има нещо по-съществено, което блокира или отмества европейския дебат в България и то е свързано с променящата се представа за българския патриотизъм.Присъединяването на България към Европейския съюз превърна българското гражданство в европейско гражданство. Този статут продължава да се развива в европейското право след 1992 година, но през следващите години, в зависимост от избора на европейските граждани, след по-малко от деветдесет дни може да придобие още по-съществено значение. Въпреки че в неговата основа е свободното движение на хора, през годините той придоби съществени политически измерения.Три групи от права изграждат профила на европейското гражданство. Първата е формирана около политическите права на гражданите на Европейския съюз. На първо място, след Договора от Лисабон, това е правото за гласуване на избори за Европейски парламент. Във връзка с правото на свободно движение и установяване, второто политическо право е правото на гласуване в местните избори в страната на установяване. Правото на достъп до официалните документи на Европейския парламент, Съвета и Европейската комисия е съчетано с право на петиция до Парламента и Европейския омбдусман, както и с правото на официална кореспонденция с европейските институции на всеки от официалните езици на Европейския съюз.Тези политически права са свързани с правото на свободно движение и установяване, както и със защитата от дискриминация, основана на национална принадлежност. Третата група от права е свързана с правото на консулска защита извън границите на Европейския съюз, където всяка дипломатическа служба на страна член представлява и защитава правото на всеки европейски гражданин. Всяко едно от тези права допълва и развива качеството на българското гражданство, но през изминалите години, както това да си гражданин на Република България, така и да си гражданин на Европейския съюз не доминира българското публично пространство.Правата, които ни дава европейското гражданство, придобиват своето истинско значение в контекста на европейската политическа култура. Тя е основана на индивидуалните права, на правата на човека, на всяко човешко същество, а не на някакви измислени „човешки права”, спекулацията с които най-често руши отношенията между гражданина и държавата. Ако наистина разбираме и изповядваме думите на Левски, че българският народ трябва достойно да се нареди до останалите европейски народи, защо тогава европейското гражданство не е допълнителен стимул за самочувствието на българските граждани?Защо принципът, че като хора, като човешки същества, всички ние сме различни, а като граждани сме равни пред закона, продължава да се разбира и тълкува толкова превратно в българското общество? Какво блокира всеки опит за дебат по това доколко равенството пред закона е условието за това да бъдем различни и в същото време да можем да постигаме общи цели?Данните от Европейското изследване на ценностите убедително показват, че през изминалите десет години е нараснал делът на онези български граждани, които посочват, че са горди или много горди от това, че са българи. Това би могло да изглежда като симптом за онази „патриотична вълна”, с която толкова много се спекулира напоследък. Тази нагласа изглежда всеобща или поне не се диференцира съществено по основни социални и демографски характеристики. На пръв поглед изглежда, че всичко е наред с българското национално самочувствие, но всъщност не е така.Мнозинството от българските граждани приемат, че сред необходимите условия за да си истински българин е спазването на законите и уважението към публичните институции, познаването и споделянето на български език и култура. В същото време всички резултати показват, че нито едно от тези условия не е налице – съществува споделено разбиране, че законът не се прилага еднакво спрямо всички; няма уважение и респект спрямо българските публични институции, а познаването и споделянето на българския език и култура изглежда като все по-нереалистично очакване. С какво тогава се гордеем, че сме българи и как тази наша гордост се отнася спрямо качеството да си български и европейски гражданин?Призивите за „Европа на отечествата” или „Европа на нациите”, за запазване на националния суверенитет срещу митичния „Брюксел” вече доминират публичното говорене и у нас. Именно те разчитат на този „прилив на патриотизъм“, който все по-отчетливо кореспондира с противопоставяне срещу Европейския съюз. Ако внимателно се вслушаме в това говорене, ще чуем, че всъщност националната ни гордост като че ли е заплашена от спазването на общите европейски правила и ценности. Някой би могъл дори да остане с усещането, че „Брюксел“ се опитва да ни „налага ценности“, които, разбира се, по дефиниция се определят като чужди на българските национални традиции.Тук не става въпрос за липса на познание за това какво представлява всъщност Европейския съюз. Независимо от формално споделяните позитивни общи нагласи, равнището на информираност у нас остава критично ниско, но причините са другаде. Това дори не е само пропагандната война, която упорито се води срещу Европейския съюз. Става дума за нещо по-тревожно – около една трета от българските граждани си представят някакъв патриотизъм от типа „България на три морета“, който се съпротивлява срещу онова, което в тази перспектива се определя като наложени ни отвън европейски ценности. Без да имат ясен отговор на въпроса с какво, тук и сега, в Европа и света, България е ценна, важна и значима, всичко това остава обикновен ерзац-патриотизъм.Сравнението на резултатите от последните десет години показват, че е налице съвпадение между приемането на България в Европейския съюз и нарастването на националното ни самочувствие. Нещо повече – съществена част от аргументите за националната ни гордост са свързани с признанието, което получава страната ни като част от европейския процес. България бележи определен напредък в сферите, в които европейските институции и националното правителство имат споделени компетентности. Най-често посочваните сфери, в които изпитваме трудности, са онези, които изцяло зависят от самите нас. И въпреки това, сред значителни групи в българското общество, именно „Европа“ изглежда отговорна за това, че сме „най-бедните сред най-богатите страни“.Пространството на този ерзац-патриотизъм е ясно очертано сред онези групи, които се чувстват все по-изолирани и принудително фиксирани за сметка на другите, възприемани като част от все по-мобилни и глобални елити. Но в българското общество разделението между локалност и глобалност в смисъла, който влага в него Зигмунд Бауман, е допълнително задълбочено от факта, че младите хора бягат от своите родители именно в тази Европа, възползвайки се от правата си на европейски граждани. Така „Европа“ и нейното гражданство се разпознава като причина за социалната самота на родителските поколения, които не искат да признаят, че децата им бягат не толкова от България, колкото от самите тях.Приливът на ерзац-патриотизъм ще отмине, въпреки че поне засега изглежда устойчиво фиксиран като част от противопоставянето срещу „Запада“ и „налаганите от него ценности“. Но, на ценностно равнище, противопоставянето между политическата култура на поданика и европейското гражданство ще продължи все така видимо да определя профила и перспективите за развитие на България.", "date": "2019.02.28", "title": "Европейското гражданство и фалшивият прилив на патриотизъм"}
{"url": "https://offnews.bg/futbol/tcska-pribira-2-9-miliona-evro-za-maurides-698475.html", "text": "Респектиращите 2,9 милиона евро ще влязат в касата на ЦСКА от продажбата на бразилския нападател Мауридес. Футболистът вече е играч на китайския Чангчун Ятай, който се бори за промоция в елита на азиатската държава.Официалният сайт на клуба от Борисовата градина обяви трансфера, без да посочва сумата, за която футболистът е продаден.Сайтът \"transfermarkt.com\" обаче я извади на светло. Това е втора голяма сделка, която ЦСКА реализира на китайския пазар. Преди Мауридес за 3,4 милиона евро беше продаден сънародникът му Фернандо Каранга.През зимата Мауридес беше пред трансфер в австрийския Рапид Виена срещу 1,3 милиона евро, но сделката пропадна в последния момент. В крайна сметка бразилецът донесе двойно повече пари на ЦСКА.Нападателят акостира на стадион \"Българска армия\" през лятото на 2018г., след като бе закупен от португалския Беленензеш.Той бързо се превърна във водещ голмайстор на отбора, като общият му баланс с червената фланелка е 13 гола в 27 официални мача. Четири от попаденията бяха реализирани в евротурнирите срещу Адмира Вакер и Копенхаген.", "date": "2019.02.28", "title": "ЦСКА прибира 2,9 милиона евро за Мауридес"}
{"url": "https://offnews.bg/tehnologii/100-predstaviteli-na-biznesa-shte-sa-chast-ot-parvoto-obuchenie-za-bra-698498.html", "text": "Един от най-добрите експерти в социалните медии у нас, Иво Илиев, е подготвил ново обучение към представителите на бизнеса – „BrandFormance в социалните медии“, което ще се проведе в София на 21 март 2019 г. Подробности ще откриете в официалната страница на обучението:  .„Съвременните компании имат интерес да присъстват на възможно повече места, където са техните клиенти. Днес това включва активности и инвестиция в повече от 2 социални медии. Поддържането на фейсбук страница и управлението на фейсбук реклами се превърнаха в професии на пълен работен ден. От миналата година в такива професии се превърнаха и услугите по поддръжка на бизнес профили в Инстаграм и YouTube с новите му възможности. Това многообразие от канали създава два казуса за бизнесмените – къде по-напред да инвестират и как адекватно да присъстват. Основната цел на обучението е да им дадем достатъчно много идеи в отговор на тези въпроси“ – сподели лекторът Иво Илиев.Иво има близо 17 години международен опит в дигиталния маркетинг и реклама. Спряган е като един от най-сериозните професионалисти в областта на социалните медии. Има многогодишен лекторски опит и е провел десетки корпоративни обучения. Работил е по дигиталния маркетинг на международни марки като Raiffeisenbank, NIVEA, Coca-Cola, GENERALI, Eucerin, Ford, NESTLE, TEVA и много други.В началото на 2019г. Иво Илиев беше сред първите сертифицирани експерти в международната програма на Facebook за маркетинг консултанти, преминал успешно изпитите за фейсбук performance и branding реклама и instagram реклама. За много от неговите колеги и представителите на бизнеса у нас, г-н Илиев е познат с неговия маркетинг блог  и от проекта му за обучения www.presenthink.com, част от който е предстоящото бизнес събитие.„Днес има богато разнообразие на branding възможности в социалните медии – influencer маркетинг, employee и employer брандинг, personal брандинг и пр., които включват в нашата комуникация и представяне лидери на мнение, клиенти, служители, мениджъри и др. В рамките на един цял ден ще поговорим за конкретни идеи как този брандинг да подкрепи нашите performance маркетинг и реклами.“ – споделя за предстоящото обучение г-н Илиев.Като практик, сблъсквал се с различни казуси в своята професия, Иво Илиев е забелязал, че в последните години бизнесът инвестира до голяма степен хаотично в модерния influencer маркетинг. „В един момент се допуска грешката да се мисли в какво да инвестираме една сума – в реклама в социалните медии, или в хонорар на лидер на мнение. Често решението е някъде по средата. Масово бизнесите виждат възможности да се популяризират чрез известните личности и забравят, че най-силните лидери на мнение са техните клиенти. В това лутане се пропускат възможности и именно това е една от темите на предстоящото обучение в София. Ще обясним как някои възможности се превръщат в силни конкурентни предимства за една фирма и помагат на клиентите да я изберат пред останалите.“ – конкретизира Илиев и допълни – „Отдавна Facebook, YouTube, Instagram и LinkedIn не са просто да пуснеш няколко поста и да повярваш, че присъстваш там. Смятам, че бизнесът има нужда да получава обучения по дигитален маркетинг, които да му помогнат да реши в какво да си инвестира парите, да получи увереност и идеи за експериментиране. Затова тук няма да се концентрираме над това да обясняваме на хората кога да си пускат статусите и какви размери да са картинките им – ще се съсредоточим над модерните стратегии, подходи и практики.“Половината от общо 100 места в предстоящото обучение са потвърдени. Ако сте собственик или мениджър в компания – можете да направите регистрацията си на адрес  с код за отстъпка offnewsbg за 20% намаление за наши читатели.", "date": "2019.02.28", "title": "100 представители на бизнеса ще са част от първото обучение за BrandFormance у нас"}
{"url": "https://offnews.bg/sviat/pompeo-blagodari-na-borisov-che-e-pomognal%c2%a0da-se-zashtitiat-parite-n-698505.html", "text": "Министър-председателят Бойко Борисов получи писмо от държавния секретар на САЩ Майк Помпео.„За мен е чест да Ви предам, от името на правителството на САЩ, най-искрени благодарности за усилията Ви да бъдат прекъснати опитите за финансови транзакции от страна на нелегитимния режим на Мадуро, като така спомагате да се защитят активите на гражданите на Венецуела“, изтъква в писмото си до премиера Борисов държавният секретар на САЩ.Помпео отбелязва, че този важен акт на подкрепа ще помогне на страната да се върне към пътя на демокрация и просперитет.", "date": "2019.02.28", "title": "Помпео благодари на Борисов, че е помогнал да се защитят парите на гражданите на Венецуела"}
{"url": "https://offnews.bg/futbol/talant-na-levski-shte-doigrae-sezona-v-septemvri-sofia-698476.html", "text": "Младият талант на Левски Илия Димитров ще играе под наем в Септември София, който в момента се намира на 12-ото място в класирането на Първа лига.Футболистът бе преотстъпен в последния ден на трансферния прозорец. След края на сезона Димитров ще се завърне в Левски.Само преди няколко дни младият нападател удължи договора си с 26-кратните шампиони на България за още три години.Той обаче беше пратен да трупа игрова практика в състава на Мариян Христов и Христо Арангелов, защото очевидно трудно ще се пребори с конкуренцията на \"Герена\".По-рано днес пък Ботев Пловдив осъществи шестия си зимен трансфер. \"Канарчетата\" подсилиха състава си с национала на България Александър Тонев.29-годишният нападател сложи подписа си под контракт с \"жълто-черните\", който е до 30.06.2020г. Играчът ще се включи от днес в тренировъчния процес на пловдивчани.Александър Тонев е роден на 3 февруари 1990г. в Елин Пелин. Новото попълнение на Ботев има богата визитка. В България юношата на ЦСКА е играл за родния си клуб и Сливен, а от 2011 година се състезава за чуждестранни отбори.Зад граница Тонев носи последователно екипите на Лех Познан, Астън Вила, Селтик и Фрозиноне.За последно бе част от италианския футболен клуб Кротоне. Тонев има 27 мача за \"А\" националния отбор на България, като е реализирал 5 попадения. ", "date": "2019.02.28", "title": "Талант на Левски ще доиграе сезона в Септември София"}
{"url": "https://offnews.bg/futbol/svetovno-s-48-otbora-oshte-prez-2022-fifa-triabva-da-se-proiznese-do-698508.html", "text": "От ФИФА все още не са обявили официално дали ще се увеличи броят на участниците на Световното първенство в Катар през 2022 година от 32 на 48, обяви президентът на Световната футболна централа Джани Инфантино.Инфантино каза още, че в случай на Мондиал с 48 отбора, някои от мачовете ще се изиграят извън пределите на Катар. Шампионатът, който ще се проведе четири години след това, със сигурност ще бъде с увеличената бройка, но засега не е ясно дали първенството в арабската страна няма да е първото с 48 отбора.Крайното решение ще се вземе на конгреса на ФИФА на 5 юни в Париж. ", "date": "2019.02.28", "title": "Световно с 48 отбора още през 2022? ФИФА трябва да се произнесе до юни"}
{"url": "https://offnews.bg/knigi/novi-izdania-na-velikia-dzhordano-bruno-i-stcenarista-na-dosietata-h-698468.html", "text": "Двуезичното издание \"Свещник\" на Джордано Бруно и „Периферни тела“ на Уилям Гибсън са новите заглавия на издателство Изток-Запад, които излизат днес.„Периферни тела“ на Уилям Гибсън е номиниран за наградите „Локус“ и „Джон Кембъл“ научнофантастичен трилър, който ни показва две различни бъдеща – едно по-близко и едно по-далечно, свързани от необичайно престъпление.Флин Фишър живее в провинциална Америка от близкото бъдеще и си изкарва хляба със сглобяване на продукти в 3D печатница. Един ден брат й Бъртън, който работи като охрана в игрови прототип – виртуален свят, който смътно прилича на Лондон – я моли да поеме смяната му. Работата е съвсем проста – от Флин се иска да пилотира квадрикоптер около високите етажи на една сграда и да гони от тях летящи „папараци“. Когато става неволен свидетел на едно загадъчно убийство обаче, тя започва да се чуди дали този виртуален свят не е нещо повече от прототип на игра.Уилям Гибсън (р. 1948) е американско-канадски автор на бестселъри, един от най-ярките представители на поджанра киберпънк. Публикувал е 12 романа и дузина разказа, отличени с престижни награди като „Небюла“, „Хюго“, „Филип Дик“, „Джон Кембъл“ и „Аркър Кларк“, а през 2008 г. името му е вписано в Залата на славата на научната фантастика. По негови произведения и сценарии са заснети два епизода на „Досиетата Х“ и филмите „Хотел „Ню Роуз“ и „Джони Мнемоник“. „Свещник“ (двуезично издание), Джордано Бруно:Един от персонажите в пиесата е художникът Джоан Бернардо, чиито инициали са Дж. Б. и не оставят съмнение, че това е самият автор Джордано Бруно. На художника се пада задачата да направи тази фреска, това „платно“ на комедията (Оказвате се твърде хитър, като велможа, изтъкал това платно така изкусно, че чак сега разбирам вашето изкуство). Наистина авторът умело е изтъкал нишките на пиесата, за да прилича на платно, играейки си с думите и тяхната многозначност: изтъкавам – термин, който се използва както за платното, на което ще се рисува, така и за творенията на паяка, който тъче паяжината си, докато ефектът от тъкането е и т.нар. ordito – основа, вътък, който е и сюжет на литературно произведение.Разбира се, всичко това е и намек за клопките, които крие паяжината, също като измамите в комедията. Препратка е и към дейността на художника, на изкуството му да рисува платна – дейност, която сближава още повече писателя с художника, Джоан Бернардо с Джордано Бруно. Единият рисува платна, а другият тъче вътрешния свят на комедията. И двамата обаче „рисуват“ – Джоан Бернардо експлицитно в пиесата, а Бруно имплицитно, тъчейки нишките в ролята си на философ-художник. – Нучо ОрдинеДжордано Бруно (1548 – 1600), известен още като Бруно от Нолано или Бруно Ноланеца, е италиански философ, астроном, математик и драматург, който първи отстоява идеята за безкрайността на Вселената. Неговите космологични теории надминават хелиоцентричната система на Николай Коперник и определят Слънцето като една от безбройно многото свободно движещи се други звезди. Изгорен жив на клада от властите на Папската държава през 1600 г., след като Светата инквизиция го обвинява в ерес. След неговата смърт идеите му стават популярни и през XIX и XX век на него се гледа като на мъченик за свободната мисъл и модерната наука, въпреки че основните обвинения срещу него да са били на догматическа, а не научна основа.Джордано Бруно е роден през 1548 г. в Нола, Кампания в религиозно семейство. На 17-годишна възраст е изпратен в Доминиканския манастир, където става монах. Но неговия свободолюбив характер не му позволява да се примири с манастирските порядки. Жаждата му за знания и непреодолимото желание да се учи и да предава своите знания на хората са много силни. В досег с богатата библиотека на манастира Бруно развива траен интерес към философията. Тайно от управниците на манастира, той се запознава и с учението на Коперник и става негов последовател. През 1581 г. монахът заминава за Париж, където започва да преподава наученото от книгите, както и своите собствени теории за живота. Нещо повече, Бруно изгражда собствен метод на преподаване, който сам определя като организирано познание. В резултат той си спечелва славата на човек, способен да накара всеки да запомни онова, което му се обяснява. Така Бруно става изключително популярен. Въпреки това славата му е противоречива, защото консервативните духовници го обвиняват в магьосничество. Те не виждат в Бруно учен, който се движи по каноните, а човек, който създава свои теории.В крайна сметка слуховете за Бруно стигат и до крал Анри III, който е запленен от идеите на Бруно и го прави свой фаворит. Под неговата закрила италианецът издава редица книги като „Сенките на идеите“ (вдъхновена от Платоновата теория) и „Изкуството на паметта“.Изучава природата, математиката, философията, теологията. По-късно води лекции в Оксфордския и Парижкия университет.През април 1583 г. той отива в Англия с писмо от Анри III, но през октомври 1585 г. отново се завръща във Франция след обявената от Френската монархия война срещу Англия.Заловен е от римската църква и е предаден на Инквизицията. Осъден за еретизъм заради своите възгледи и учения. На 17 февруари 1600 година е изгорен на клада на римския площад Кампо де Фиори на 52-годишна възраст.", "date": "2019.02.28", "title": "Нови издания на великия Джордано Бруно и сценариста на 'Досиетата Х' Уилям Гибсън"}
{"url": "https://offnews.bg/politika/demokratichna-balgaria-s-priziv-g-n-premier-ne-se-strahuvajte-podkr-698489.html", "text": "Извънпарламентарното обединение Демократична България призова премиера Бойко Борисов да подкрепи кандидатурата на румънката Лаура Кьовеши за Европейски главен прокурор.ДСБ, Зелените и Да, България очакват от Борисов да поеме лична отговорност за този ключов политически избор като спре да се крие зад администрацията.Според тях отказ от подкрепа за кандидатурата на г-жа Кьовеши, въвлича България в поредния отровен съюз – този път с тежко компрометираното социалистическо правителство, което е на власт днес в Румъния.Според обединението, ако Борисов \"не смее или не може да обслужи този национален интерес и, вместо това, избира да се асоциира с вече осъдения за корупция лидер на социалистите Ливия Драгня, това ще бъде още едно доказателство, че е крайно време да слезе от политическата сцена и да освободи страната ни от своите зависимости и неспособност да управлява в обществен интерес\".Ето и цялата позиция на обединението:„Демократична България“ поздравява г-жа Лаура Кьовеши за блестящото ѝ представяне на публичното изслушване на кандидатите за поста Европейски главен прокурор в Европейския парламент. Подкрепата за кандидатурата ѝ от двете парламентарни комисии, които се произнесоха в нейна полза, дойде, за съжаление, без гласа на българските евродепутати от БСП, ДПС и ГЕРБ, използвали различни процедурни хватки, за да не участват в този ключов вот.Лаура Кьовеши заслужи аплодисменти заради убедителните резултати от своята работа срещу корупцията по високите етажи на властта в Румъния. За разлика от другите двама кандидати, тя можеше да изтъкне, че е постигнала осъдителни присъди за министри, депутати и висши политици и чиновници като е спряла злоупотреби с европейски средства за над три милиарда евро. При това, г-жа Кьовеши е доказала способността си да отстоява върховенството на правото в среда на системна корупция, тежка наследственост от комунистическия тоталитаризъм и силна геополитическа уязвимост. Точно тези аспекти на нейния успех я правят особено подходяща да оглави една от основните институции, призвана да защитава нормите и ценностите на ЕС от новите предизвикателства, пред които се изправя съюзът днес. Симпатиите към Кьовеши се засилиха и заради мръсната кампания, водена срещу нея от корумпираното социалистическо правителство в Букурещ. „Много съм впечатлен от нейния кураж и съм горд, че съм кандидат заедно с нея за този пост“, заяви дори конкурентът ѝ от Германия.„Демократична България“ призовава министър-председателя Бойко Борисов да поеме лична отговорност за този ключов политически избор като спре да се крие зад администрацията. Г-н Борисов следва да обяви пред българската общественост какви са били инструкциите дадени от правителството за гласуването в Съвета на ЕС. Българските граждани са в правото си да знаят дали действително българският посланик в ЕС е получил инструкции да гласува „против“ Кьовеши както твърдят авторитетни европейски издания и какви са били мотивите за това.Отново настояваме г-н Борисов да заяви ясно и публично, че България ще подкрепи кандидатурата на г-жа Лаура Кьовеши на всички по-нататъшни етапи от процедурата по избор на европейски прокурор.Господин Борисов следва да разбира, че един отказ от подкрепа за кандидатурата на г-жа Кьовеши, въвлича България в поредния отровен съюз – този път с тежко компрометираното социалистическо правителство, което е на власт днес в Румъния. Личното политическо оцеляване не може да бъде по-важно от интереса на България да застане на страната на онези държави, които искат силен ЕС чрез ефективна защита на върховенството на правото и демокрацията. Само така, ние можем да се противопоставим ефективно на преминаването към ЕС на няколко „скорости“ и да спрем свличането си към периферията.Днес страната ни има ясен интерес от избора на тази смела жена, доказала способността си да се бори с всички заболявания, от които страда и нашата собствена държавност и заради които европейската ни перспектива е под все по-сериозен риск. Ако г-н Борисов не смее или не може да обслужи този национален интерес и, вместо това, избира да се асоциира с вече осъдения за корупция лидер на социалистите Ливия Драгня, това ще бъде още едно доказателство, че е крайно време да слезе от политическата сцена и да освободи страната ни от своите зависимости и неспособност да управлява в обществен интерес.", "date": "2019.02.28", "title": "Демократична България с призив: Г-н премиер, не се страхувайте, подкрепете Лаура Кьовеши"}
{"url": "https://offnews.bg/sviat/india-poiska-osvobozhdavaneto-na-zalovenia-ot-pakistan-pilot-698467.html", "text": "Индия поиска освобождаването на задържания от Пакистан пилот, чиито самолет бе свален след ескалацията между отношенията на двете страни.Видеото, показващо пилота със завързани очи и окървавено лице, бе споделено от пакистанското правителство. На кадрите мъжът идентифицира себе си като командир Абхинандан.Индия описва кадрите като „вулгарни и неприемливи“ и осъжда факта, че властите показват ранения пилот.Междувременно потребители в социалните мрежи от Индия обявиха заловения пилот за герой. Много други призовават двете страни да се сдържат и да оправят отношенията си по мирен път. Популярен става и хаштагът #SayNoToWar (кажи не на войната).Реакциите в социалните мрежи са и доста показателни за настроенията в Индия, които след самоубийствения атентат от 14 февруари срещу индийски военен конвой с 41 убити, бяха много бурни. Тогава потребителите използваха хаштагове като #IndiaStrikesBack и #HowsTheJosh, което означава „как е бойният дух“. Тези настроения се засилиха и след вторник, когато Индия заяви за навлизането на индийски самолети във въздушното пространство на Пакистан над Кашмир.След задържането на пилота обаче реакциите се промениха, а хората помолиха лидерите на двете страни за сдържаност.", "date": "2019.02.28", "title": "Индия поиска освобождаването на заловения от Пакистан пилот"}
{"url": "https://offnews.bg/zdrave/kak-da-razpoznaem-simptomite-na-porfiriata-698470.html", "text": "На днешния ден, 28 февруари отбелязваме Световния ден на редките заболявания. В Европа болест се приема за рядка, когато засяга 1 на 2000 човека.Едно от тези заболявания е порфирията, която макар и рядка, е социално значима, тъй като поразява предимно млади момичета. Причинява се от вроден дефицит на някои ензими и води до натрупване на невротоксични или фототоксични вещества в организма.Предава се и на поколението.Острата порфирична криза протича много тежко, с непоносими коремни болки, повръщане, ускорен пулс, мускулна слабост и червена урина. Неразпознатата диагноза води до хронифициране, трайно увреждане, а в не редки случаи и до смърт.И двете структури са част от УМБАЛ „Св. Иван Рилски”.Обикновено пубертетът е моментът, в който порфирията се проявява, заради хормоналните промени в организма на момичетата. Много лекарства, които смятаме за безобидни, алкохолът, стресът и гладуването играят също такава роля и дават старт на симптомите.За да се избегнат усложнения, е важно болестта да бъде разпозната навреме. А това може да стане с бърз и евтин тест, който само за час дава отговор дали сме носители или не. Лекарите съветват млади момичета, които имат чести и необясними болки в стомаха при нормални изследвания, мускулна слабост и промяна в цвета на урината, задължително да се изследват.Общо около 400 болни от порфирия периодично се наблюдават от лекарите в Експертния център по порфирии на УМБАЛ „Св. Иван Рилски”.", "date": "2019.02.28", "title": "Как да разпознаем симптомите на порфирията?"}
{"url": "https://offnews.bg/analizi-i-komentari/niama-da-ima-shtastliv-kraj-za-tezi-koito-glasuvaha-sreshtu-kioveshi-698464.html", "text": "Объркването при избора на европейски главен прокурор е сериозно, защото процедурата се прилага за първи път. Но можем да кажем, че назрява много тежък конфликт между Европейския парламент и Съвета, където са представени правителствата на държавите членки.Нека да започнем отначало. Създаването на европейска прокуратура беше много отдавнашно желание на много държави членки. Но в много голяма степен Великобритания спираше този процес. Така че това е може би първата много голяма институция, която се създава в контекста след Брекзит.Когато ставаше дума за процедурата, се постигна консенсус между всички държави членки решаващата дума всъщност да имат експертите. Т.е. да се създаде един специален комитет по подбора, който да отсее трима кандидати. Експертите бяха бивши конституционни съдии, бивши международни съдии, най-големите юридически имена в съответните държави - т.е. даде се на най-компетентните да определят късата листа от кандидатите. Беше им вменено задължението да ги подредят. За да могат политиците, които нямат тази компетентност, да бъдат максимално улеснени.Тази много тежка процедура доведе до три имена, измежду които Лаура Кьовеши, бившата румънска прокурорка, беше поставена на първо място от всички европейски юристи. На второ място беше френският кандидат Жан-Франсоа Бонер, на трето немският - Андрес Ритер.След това тази тройка, убедително водена от Лаура Кьовеши, отиде в ръцете на представителите на европейските държави и там се получи най-голямата изненада: с много малко преднина, но французинът застана начело. Т.е. политическите лидери дадоха знак, че не желаят Лаура Кьовеши и са готови да пренебрегнат решението на експертите.След което, за да има процедурата своя финал, тези кандидатури дойдоха в Европейския парламент. И тук, на терена на ЕП, в двете отговорни комисии се оказа, че Лаура Кьовеши е титулярът на депутатите. Които, в някакъв смисъл, представляват европейските граждани. Как се стигна дотук?Можем да разсъждаваме много, но това, което знаем е, че България, Румъния (румънските социалисти), Унгария, Полша са гласували против Кьовеши. А в нейна подкрепа са голяма част от западноевропейските държави. Изключваме, разбира се, Германия и Франция, които си имат свои кандидати. Но не забравяйте - решенията в Съвета по този въпрос се взимат с обикновено мнозинство. Мнозинството е създадено от бившите социалистически държави, от онези корумпирани правителства или не чак толкова корумпирани, които обаче се страхуват от това жена като Кьовеши да заеме тази позиция. В , че г-жа Кьовеши е единствената, която има много опит, десетократно по-голям опит от французина при разследване на злоупотреби с европейски пари, пране на пари, ДДС зад граница и всичко останало. Толкова очевидно тя е най-подходящият и отговарящ на критериите кандидат, че ние можем само да се запитаме какво са имали ? Защото тази информация вече изтече.Оттук нататък, аз съм убеден, че няма да има щастлив край или лесна развръзка за тези, които са гласували против Кьовеши. Ако се отиде до гласуване в планерна зала, убеден съм, че Европейският парламент ще препотвърди решението на комисиите. И тогава някой трябва да отстъпи - Съветът или Парламентът. В такива случаи най-често решението се отлага. Само че, за разлика от някои други отлагания, тук трябва да има бързо решение, защото самата европейска прокуратура ще започне да се структурира и да набира своите членове, заместник-председатели от отделните държави, едва след като е избран главният прокурор. Ето в тази ситуация се намираме.Казусът \"Лаура Кьовеши\" ще стане нещо много по-голямо. Той ще покаже дали европейските държави са готови да изберат човек, който решително ще се бори с корупцията, или един по-умерен, по-дипломатичен, търсещ консенсус първи главен прокурор като френския. Много е важно кой ще бъде първи, защото той ще зададе облика, ще създаде прецедентите. Аз съм убеден, че това трябва да бъде румънката, и никак не съм изненадан, че българското правителство не я подкрепи.", "date": "2019.02.28", "title": "Няма да има щастлив край за тези, които гласуваха срещу Кьовеши"}
{"url": "https://offnews.bg/politika/radev-ne-mozhem-da-dopusnem-drug-da-reshava-badeshteto-na-balgarskite-698512.html", "text": "Не можем да допуснем друг да решава бъдещето на енергийните ни проекти. Трябва да материализираме интересите си, а не да ставаме заложник на чужди интереси.Това заяви президентът Румен Радев преди срещата на високо равнище на страните от Б9 в словашкия град Кошице.„Тук съм, за да не допусна друг да решава бъдещето на българските енергийни проекти. При подготовката на срещата установих, че определени текстове на предварително изготвената декларация застрашават реализацията на важни инфраструктурни проекти от наш национален интерес и направих необходимото проблемните текстове да бъдат извадени от декларацията“, каза тойВ рамките на международния форум България, Естония, Латвия, Литва, Румъния, Словакия, Унгария, Чехия и Полша ще обсъдят въпроси на сигурността в рамките на колективния подход на НАТО. В срещата участва и генералният секретар на НАТО Йенс Столтенберг.Държавният глава подчерта, че очаква българското правителство да „материализира визитата на руския премиер Дмитрий Медведев в България, а не да ставаме заложник на чужди интереси“.По думите му НАТО има достатъчно механизми за изработване на единна политика, докато регионалният формат изостря риториката, което не кореспондира с политиката на сдържане и диалог, възприета от Алианса.Президентът добави, че, за съжаление, неформалната инициатива Б9 се е отдалечила от замисъла си и дори създава рискове за интересите на деветте държави членки, отивайки отвъд приети от всички 29 съюзници подходи.", "date": "2019.02.28", "title": "Радев: Не можем да допуснем друг да решава бъдещето на българските енергийни проекти"}
{"url": "https://offnews.bg/ikonomika/promeni-v-dogovora-za-sotcialna-sigurnost-mezhdu-balgaria-i-rusia-gara-698473.html", "text": "България и Русия ще подпишат Протокол за изменение и допълнение на Договора за социална сигурност между двете страни. Промените ще осигурят повече права за гражданите, работили в двете страни. Правителството одобри проект на документа и упълномощи министъра на труда и социалната политика да го подпише. Одобрен беше и проект на Протокол за изменение и допълнение на Споразумението за прилагането на договора.След като бъдат подписани, е необходимо документите да бъдат ратифицирани от Народното събрание. С влизането в сила на промените в Договора за социална сигурност ще се запази възможността за придобиване на социални права от гражданите, работили или живели на територията на двете страни, като същевременно се разрешават възникнали практически проблеми от досегашното му приложение.С направените изменения се предвижда възможност при преценка на правото на пенсия да се зачита осигурителен стаж, придобит в трети страни, с които държавата, която отпуска пенсията, има сключен международен договор, при условие, че тези периоди не съвпадат по време на придобиване. По този начин се разширява закрилата за осигурените лица и се дава възможност те да придобиват право на пенсия, в случаите на недостигащ осигурителен стаж.", "date": "2019.02.28", "title": "Промени в Договора за социална сигурност между България и Русия гарантират повече права за работилите в двете страни"}
{"url": "https://offnews.bg/obshtestvo/predsedateliat-na-darzhavnata-agentcia-za-zakrila-na-deteto-d-r-eleono-698471.html", "text": "Тристранна работна среща се състоя между Държавната агенция за закрила на детето, Съвета за електронни медии (СЕМ) и Асоциацията на българските радио- и телевизионни оператори (АБРО). Домакин на събитието бе председателят на Държавната агенция д-р Елеонора Лилова.На срещата бяха обсъдени аспектите на етичното отразяване на децата в медийното пространство и по-конкретно защитата на тяхната самоличност, и задължението произтичащо от чл.7 от Закона за закрила на детето, касаещо получаването на сигнал за дете в риск. По време на дискусията страните се обединиха около общото партньорство в каузата за гарантиране на правата на децата на България и тяхното благополучие.Участниците разискваха и напредъка в процеса на обсъждане, както и предстоящото подписване на споразумението за 2019 година между тричленката. Документът се очаква да бъде подписан официално през месец март 2019 година.", "date": "2019.02.28", "title": "Председателят на Държавната агенция за закрила на детето д-р Елеонора Лилова се срещна с представители на СЕМ и АБРО"}
{"url": "https://offnews.bg/sviat/sadat-v-haga-naredi-na-anglia-nezabavno-da-varne-ostrovite-chagos-na-m-698479.html", "text": "Международният съд на ООН в Хага нареди на Великобритания да върне островите Чагос \"колкото се може по-бързо\" на бившия им собственик Мавриций, обявявайки британската окупация на архипелага за незаконна, предава в. \"Гардиън\". Въпреки че решението на съда не може да принуди Лондон да върне островите насила, недвусмисленото заключение на съдиите е унизителен удар по престижа на Великобритания на световната сцена. Казусът бе отнесен до Хага след гласуване през 2017 г. в ООН, където с огромно мнозинство държавите членки гласуваха Великобритания да отиде на съд.Президентът на международния съд, Абдулгауи Ахмед Юсуф, заяви, че отцепването на Чагоския архипелаг през 1965 г. от Мавриций е извършено без \"свободното и искрено желание на засегнатото местно население\". Той настоя островите да бъдат върнати на бившия им собственик и процесът на деколонизация да бъде приключен., когато САЩ си набелязват най-големия остров от архипелага - Диего Гарсия - за построяването на ключова военна база в Индийския океан. След договорка с британското правителство, започва насилственото изселване на цялото население от 1500 души, а на мястото на бившия островен рай е построена огромна военна база, която се ползва и до ден-днешен.След обявяването на независимостта си през 1968 г., Мавриций получава повече от 4 милиона британски лири в замяна на архипелага Чагос. Миналата година пред ООН обаче държавата заяви, че Великобритания я е накарала насила да продаде островите и е изгонила населението им. Нещо, което е в несъответствие с резолюция 1514 на ООН от 1960 г., която забранява подялбата на колонии преди тяхната независимост.С 13 гласа \"за\" и само един \"против\" съдът в Хага гласува в полза на незабавното връщане на островите на Мавриций. Единственият съдия, гласувал \"против\", е американец, допълва \"Гардиън\". Оттам посочват, че решението е изразено с изненадващо директни и резки думи, нещо нетипично за съда.Говорител на британското външно министерство е заявил, че съдът в Хага само може да посъветва Лондон, като страната му ще разгледа случая по-подробно, но военната база в Индийския океан защитава сигурността на Великобритания и на целия свят от терористични заплахи, престъпления и пиратстване.От Си Ен Ен допълват, че решението поставя под въпрос съдбата на американската военна база на Диего Гарсия, която от десетилетия е ключова за военната мощ на САЩ в региона, откъдето излитат бомбардировачите на мисии в Азия и Южнокитайско море. Оттам допълват, че ако Лондон реши да спази решението и да върне архипелага на Мавриций, тогава Вашингтон ще трябва да предоговори сделката за военната база с местното правителство. Възможно е обаче да се наложи да преместят базата си, ако се стигне до там.Джеръми Корбин, лидерът на Лейбъристката партия, приветства становището на Международния съд в Хага, като нарече действията на родината си \"срамни\". .", "date": "2019.02.28", "title": "Съдът в Хага нареди на Англия незабавно да върне островите Чагос на Мавриций"}
{"url": "https://offnews.bg/politika/gerb-malchi-podkrepia-li-kioveshi-za-bsp-rumankata-e-zavisima-agresi-698469.html", "text": "Двама евродепутати - Емил Радев от ГЕРБ/ЕНП и Георги Пирински от БСП/ПЕС - гостуваха в сутрешния блок на , за да обяснят защо представителите ни в Европейския парламент не са подкрепили румънката Лаура Кьовеши за европейски главен прокурор.В студиото на БНТ Емил Радев така и не даде отговор коя кандидатура би предпочел. Радев е единственият български евродепутат, присъствал по време на вота в Комисията по граждански свободи. Той обаче е заместник-член на комисията и не е имал право на глас, защото не е упълномощен да гласува вместо някой от колегите си.Вместо да отговори кого би подкрепил лично и каква е позицията на ГЕРБ, Радев се впусна да обяснява колко важна ще е функцията на европейския главен прокурор. Попитан повторно кого подкрепя, той отново не посочи избора си:Георги Пирински не даде директен отговор как е гласувал, но отговорът му бе красноречив. Той посочи, че кандидатурата на франзуцина Жан Франсоа Бонер има три съществени предимства:\"Първото е, че тя е освободена от сянката на политическа зависимост.\" Пирински заяви, че за Лаура Кьовеши има подозрение, че тя е политическо назначение на бившия румънски президент Траян Басеску.\"Вторият момент, който силно смущава, са тези данни за връзки със службите и ползване на информация от подслушани разговори във връзка с едни или други случаи. Създаде се впечатлението, че тя много агресивно използва функцията си на главен прокурор, захранвана именно от такава информация.Третият момент, който е смущаващ, и това не са мои наблюдения - имаше преди година коментар на Би Би Си, който точно това изтъкваше - че някои хора разглеждат Кьовеши като важен фактор в борбата с корупцията, но има и обратно мнение - за една много надхвърлена власт. Затова третият момент, който исках да спомена, е склонността към показност. Имаше случаи, в които кмет на даден град го зивличат от ресторанта да го арестуват. Бивш министър на труда го закопчават с белезници на публично място, пък след това се оказва, че не бил виновен.\"", "date": "2019.02.28", "title": "ГЕРБ мълчи подкрепя ли Кьовеши. За БСП румънката е зависима, агресивна и показна"}
{"url": "https://offnews.bg/futbol/tcska-se-podsili-s-portugalski-zashtitnik-698487.html", "text": "ЦСКА подписа със защитника Нуно Томаш. Новината обявиха в сайта на \"червените\". Футболистът ще играе като преотстъпен на \"Армията\" до края на сезона в Първа лига.\"\".", "date": "2019.02.28", "title": "ЦСКА се подсили с португалски защитник"}
{"url": "https://offnews.bg/112/ubit-e-taksimetrov-shofior-politciata-nameri-tialoto-mu-v-gora-kraj-r-698463.html", "text": "63-годишен мъж е убит в района на пътя Разград–село Дянково след жп прелеза, съобщи ОДМВР-Разград.Полицията е получила сигнал за транспортно произшествие в 21.40 часа на 27 февруари.Първоначално на място пристигнал автопатрул, който видял излязъл от платното таксиметров автомобил „Дачия Логан“ с разградска регистрация. В гората, на около 8 метра от автомобила, е открито тяло на мъж.Предприети са следствени действия и оглед на местопроизшествието от оперативна група служители на „Криминална полиция“ и съдебен лекар. Установено е, че става въпрос за убийство. Тялото с две прободно-порезни рани от нож в областта на врата е на водача на таксито. Впоследствие е установена самоличността му – 63-годишен мъж от Разград, който по данни на собственика на колата е управлявал автомобила като таксиметров.Образувано е досъдебно производство. Продължават действията по разследване на тежкото престъпление.", "date": "2019.02.28", "title": "Убит е таксиметров шофьор, полицията намери тялото му в гора край Разград"}
{"url": "https://offnews.bg/obshtestvo/remont-zatvaria-ednata-lenta-na-vitinia-do-1-april-698504.html", "text": "От днес до 1 април движението по път I-1 Ботевград – София, в участъка при 210-ти км, в прохода „Витиня“, ще се осъществява в една лента, съобщиха от Агенция \"Пътна инфраструктура\". Причината е ремонт на анкерната стена.Ще бъде ограничено движението в лентата в посока София. Трафикът ще се извършва двупосочно в платното за Ботевград и ще се регулира от светофарна уредба.Шофьорите е необходимо да карат внимателно и със съобразена скорост, като спазват стриктно поставената сигнализация.", "date": "2019.02.28", "title": "Ремонт затваря едната лента на \"Витиня\" до 1 април"}
{"url": "https://offnews.bg/politika/gerb-ubedi-patriotite-da-othvarliat-prezidentskoto-veto-varhu-izbornia-698466.html", "text": "Въпреки предишната подкрепа на ВМРО и \"Атака\" за президентското вето върху последните промени в Изборния кодекс, днес от ГЕРБ и \"Обединени патриоти\" излязоха с единна позиция, че то ще бъде отхвърлено.Управляващите допълниха, че след обнародването на закона, ще бъдат придвижени внесените от ГЕРБ промени, за да бъде върнат прага на преференциите на 7%.Това стана ясно на брифинг след нова среща на коалиционните партньори в Народно събрание, на който зам.-председателят на ГЕРБ изложи аргументите на управляващото мнозинство за взетото решение.  покачиха нереално прага за преференциален вот, де факто обезсмисляйки го. Те също подминаха изтичането на мандата на състава на сегашната ЦИК и постановиха, че решенията в секционните комисии ще се взимат с обикновено мнозинство вместо от 2/3 от членовете им, както е в момента. Според промените също не всички решения на ЦИК ще могат да бъдат обжалвани пред Висшия Административен съд. Беше ограничено и кои решения на ЦИК да могат да бъдат предмет на съдебно обжалване, както и беше отложено въвеждането на машинното гласуване.В следствие на промените от БСП прекъснаха парламентарната си работа докато те не бъдат отменени. След острата реакция от страна на опозицията и обществото, от ГЕРБ склониха да бъде сменен съставът на сегашната ЦИК и внесоха законопроект, който предвижда връщането на предишния праг на преференциите. Въпреки това, преди два дена .Цветанов обаче заяви, че повечето твърдения на президента във ветото не отговарят на истината. Според него становището на президента, че заради промените съдебният контрол върху работата на ЦИК отпада, е невярно и всъщност той ставал \"много по-добър\". Цветанов още коментира промяната на сегашната практика решенията на избирателните комисии да се взимат от 2/3 от членовете към това да се взимат с обикновено мнозинство. Според него тази промяна ще гарантира изпълнението на указанията и препоръките на ВАС към комисиите, които често са блокирани заради изискванията за съгласие на 2/3 от членовете на комисиите за прилагането им.Цветанов също коментира притесненията на президента Радев, че някои актове, свързани с изборния процес, ще остават необжалваеми, като цитира решение от Конституционния съд, \"в което много ясно е описано, че не всеки акт на ЦИК трябва да бъде обжалван\". Той още заяви, че след като законът бъде обнародван, от управляващото мнозинство ще придвижат промените, които внесоха от ГЕРБ за връщането на предишния праг на преференциите. Според сегашните изисквания кандидат може да измести водача в листата при минимум 5% от гласовете на избори за Европейски парламент и 7% - за парламентарни и местни избори.Лидерът на \"Атака\" Волен Сидеров заяви, че отхвърлянето на ветото не трябва да бъде тълкувано като проява на конфронтация, а по-скоро като \"хармонизация\" с президентската институция.Зам.-председателят на ВМРО Искрен Веселинов допълни, че в промяната на позицията им няма нищо смущаващо, тъй като единственият проблем на ВМРО е било обезсмислянето на преференциите. Те виждали президентското вето като инструмент това да бъде поправено, но сега имат ясни уверения от ГЕРБ, че преференциите ще бъдат върнати. Веселинов допълни, че останалите коментари на президента във ветото са \"направени по опорните точки на БСП без да има дори критичен прочит на тези опорни точки\", и допълни, че няма как да ги подкрепят. Депутатът от НФСБ Христо Митев добави, че от партията е възможно да направят предложение за промяна прага на преференциите между първо и второ четене, и по-специфично - диференциация на процентите, от които се изчисляват преференциите, и промяна в прага на преференциите за местния вот. Цветанов още допълни, че към настоящия момент не е обсъждана промяна на броя на машините за гласуване.", "date": "2019.02.28", "title": "ГЕРБ убеди Патриотите да отхвърлят президентското вето върху Изборния кодекс"}
{"url": "https://offnews.bg/sviat/maduro-naredil-da-iznesat-8-tona-zlato-ot-tcentralnata-banka-na-venetc-698484.html", "text": "Най-малко 8 тона злато са били изнесени миналата седмица от трезора на венецуелската централна банка, съобщава „Ройтерс“. Информацията идва от опозиционен депутат и трима правителствени източници.Според информацията златото е било изнесено с правителствени коли между сряда и петък миналата седмица, когато се знае, че охраната в банката не е редовна, а директорът на институцията Каликсто Ортега е бил в чужбина, казват депутатът Анхел Алварадо и тримата правителствени източници.Те твърдят, че златото ще бъде продадено незаконно в чужбина.Към този момент централната банка не коментира този въпрос.Алварадо и правителствените източници, които пожелали анонимност, не споменават къде е изпратено златото. Това е поредният признак, че президентът Николас Мадуро търси отчаяно начин да се сдобие с твърда валута на фона на затягащите се санкции, пише \"Ройтерс\".През 2018 г. 23 тона добито злато са били транспортирани от Венецуела до Истанбул със самолет, според източници и данни на турското правителство.Централната банка закупува част от това злато от примитивни мини за добив на злато в южната част на Венецуела и го изнася в Турция и други страни, за да финансира закупуването на основни хранителни доставки.Около 20 тона монетарно злато са били изнесени от касите на централната банка през 2018 г., според данните на банката, оставайки 140 тона, най-ниското ниво за последните 75 години.Инвестиционна компания Ноор Капитал от Абу Даби заяви на 1 февруари, че е купила 3 тона злато на 21 януари от централната банка на Венецуела и няма да купува повече, докато ситуацията на Венецуела се стабилизира. Ноор Капитал заяви, че покупката му е в съответствие с „действащите международни стандарти и закони“ от тази дата, предават от „Ройтерс“.Правителството на Мадуро прибягва до продажбата на злато след падането на производството на петрол и икономическия срив на страната.Съединените щати, които подкрепят лидера на опозицията Хуан Гуайдо да принуди Мадуро да се оттегли и да обяви нови избори, предупредиха банкерите и търговците да не се занимават с венецуелско злато.", "date": "2019.02.28", "title": "Мадуро наредил да изнесат 8 тона злато от централната банка на Венецуела"}
{"url": "https://offnews.bg/obshtestvo/stoplia-se-do-13-gradusa-dnes-698454.html", "text": "Днес ше е предимно слънчево. Ще духа слаб, в Дунавската равнина - умерен, вятър от запад-северозапад, показва прогнозата на НИМХ.Дневните температури ще се повишат и максималните ще са между 8 и 13 градуса.В планините ще е предимно слънчево, но ветровито. Ще духа силен, по високите и открити части - до бурен, северозападен вятър.Максималната температура на височина 1200 метра ще е около 6 градуса, на 2000 метра - около минус 1 градус.", "date": "2019.02.28", "title": "Стопля се! До 13 градуса днес"}
{"url": "https://offnews.bg/sviat/boj-mezhdu-mashinisti-prichinil-zhp-tragediata-v-kajro-698455.html", "text": "Бой между двама машинисти е станал причина за трагедията на централната гара \"Рамзес\" в египетската столица Кайро, отнела живота на 25 души, съобщава АП.В сряда там влак избухна в пламъци. По данни на властите локомотив се е блъснал в буфер в края на релсите, което е предизвикало силна експлозия и пожар. Поне 47 души са ранени, много от които са в критично състояние.Главният прокурор на Египет Набил Садик съобщи, че разследващите са установили, че водачът на локомотива е слязъл и се е сбил с друг машинист, блокирал пътя му. Той обаче напуснал машината, без да дръпне спирачката, заради което локомотивът е потеглил, набрал е скорост, блъснал се е в железобетонната преграда и е избухнал.Машинистът е арестуван и разпитан, а заради инцидента подаде оставка министърът на транспорта Хешам Арафат.", "date": "2019.02.28", "title": "Бой между машинисти причинил жп трагедията в Кайро"}
{"url": "https://offnews.bg/kultura/konfliktat-mezhdu-rusia-i-ukrajna-stigna-do-stcenata-na-evrovizia-698472.html", "text": "Украйна прехвърля конфликта си с Русия и на музикалната сцена, след като стана ясно, че избраната представителка на Украйна - Maruv отказва да вземе участие в музикалния конкурс „Евровизия“, който ще се проведе през май месец в Израел, съощава Би Би Си.27-годишната Анна Корсун, която се представя със сценичния псевдоним Maruv, бе избрана с вот на публиката тази събота, за да пее на финала на конкурса в Израел през май.Оттеглянето й идва след твърденията, че държавната телевизия се е опитала да й наложи договор със задължения, които включват отказ от концертите на певицата в Русия.По думите на звездата, Украйна се опитва да я използва като „политически инструмент“.Знае се, че националната телевизия се е обърнала и към други групи, които също са отказали.Още преди финала на украинската национална надпревара в събота няколко висши официални лица заявиха, че кандидатът на Киев за \"Евровизия\" не може да бъде някой, който се е изявявал в Русия, която анексира Крим през 2014 г., предизвиквайки проруски бунт в източния район Донбас, припомнят от “Дневник“.Коментар има и от директора на Националната телевизия в Украйна Зураб Аласания, който пише, че изборът разкрива голям социален проблем, а именно концертната дейност на много украински изпълнители в страната агресор. Той допълва, че това предизвиква негативен отзвук в обществото. Директорът потвърждава, че Maruv е трябвало да се откаже от концертите си в Русия.Певицата отвръща, че е била готова да отмени турнето си в Русия, но използването й за политически цели е недопустимо.Припомняме, че през октомври миналата година БНТ съобщи, че няма да излъчи представител в предстоящото издание на конкурса \"Евровизия\".„Решението да не участваме в \"Евровизия 2019\" е взето от Управителния съвет на БНТ. Мотивът е финансов - \"оптимизиране на публичните разходи\". Конкурсът ще се проведе през май 2019 г. в Тел Авив, Израел.Решението се отнася до конкурса през 2019 г. Не се уточнява дали телевизията дългосрочно се отказва от надпреварата.", "date": "2019.02.28", "title": "Конфликтът между Русия и Украйна стигна до сцената на Евровизия"}
{"url": "https://offnews.bg/futbol/kakvo-se-sluchva-v-glavata-na-menidzhara-na-chelsi-video-698485.html", "text": "Въпреки победата на Челси над Тотнъм с 2:0 на своя \"Стамфорд Бридж\" снощи, в Англия не спират да коментират работата на мениджъра Маурицио Сари.Заради лошите резултати напоследък специалистът често е обект на критики. Поради тази причина напрежението около неговия пост се увеличава с всеки изминал ден.Естествено, страницата на \"Dream Team\" видя забавната страна на случващото се около италианеца. Въпросната платформа на британския медиен гигант \"The Sun\" публикува култово видео.В него се обяснява какво се случва в главата на Сари и по какъв начин специалистът взима решения в дадени ситуации.  ", "date": "2019.02.28", "title": "Какво се случва в главата на мениджъра на Челси? (видео)"}
{"url": "https://offnews.bg/sviat/zadacha-za-amerikanskoto-razuznavane-kolko-sa-parite-na-putin-698456.html", "text": "Две депутатки от демократическата и републиканската партии, внесоха проектозакон, който цели да изясни колко пари има Владимир Путин. Предложението е кръстено “Закон за прозрачността на Владимир Путин”.Ако бъде приет, той ще изиска от американското разузнаване да разбере колко пари има Путин и да съобщи данните на Конгреса, пише Ей Би Си, цитирана от БГНЕС.Депутатките, които са членове на Комисията по разузнаването на Камарата на представителите, дадоха да се разбере, че внасят закона като отговор на американското разузнаване на продължаващите опити на Русия да отслаби американската демокрация.Последните официални данни, публикувани от Владимир Путин сочат, че през 2017 г. е имал приходи от 300 хиляди долара.Анализатори смятат, че лично или чрез подставени лица, президентът на Русия е един от най-богатите хора в света.Неговият критик Бил Браудър изчислява, че Путин контролира състояние от 200 милиарда долара, което би го направило най-богатия човек на света с голяма преднина. Друг политически анализатор и критик на Путин Станислав Бековски, изчислява, че Путин е натрупал около 70 милиарда долара. Бивш служител на финансовото министерство на САЩ, пожелал анонимност, обаче, твърди, че всяко конкретно число за богатството на Путин едва ли е коректно.Финансовата система на Русия е различна от американската, а освен това, парите, които Путин притежава, ще бъдат скрити под “пластове” от доверени хора.Друг бивш служител на финансовото министерство на САЩ, също пожелал анонимност твърди, че парите не са най-ценното нещо, което Путин притежава.“Като цяло, хората смятат, че истинската Власт на Путин е способността да контролира олигарсите и останалите държавни служители около него”.", "date": "2019.02.28", "title": "Задача за американското разузнаване: Колко са парите на Путин?"}
{"url": "https://offnews.bg/obshtestvo/avarien-remont-spira-vodata-v-zapaden-park-698431.html", "text": "„Софийска вода” временно ще прекъсне водоснабдяването в жк. „Западен парк“ днес, съобщиха от дружеството. Неотложен авариен ремонт налага спиране на водоподаването от 09:00 до 14:00 часа на жк. „Западен парк“Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .“Софийска вода” АД предварително се извинява на своите клиенти за причинените временни неудобства!Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания.Друг начин е да се възползват от безплатната услуга за известяване чрез СМС.", "date": "2019.02.28", "title": "Авариен ремонт спира водата в Западен парк"}
{"url": "https://offnews.bg/temida/povdigat-obvinenie-i-na-majkata-na-mazha-prebil-do-smart-zhena-si-698458.html", "text": "Възможно е да има още едно обвинение за убийството във Варна. Това заяви говорителят на Окръжната прокуратура в морската столица Радослав Лазаров пред Нова телевизия. Ако се докаже вина, пред съда ще бъде изправена и майката на мъжа, пребил съпругата си до смърт. За възрастната жена се знае, че е помогнала на сина си да си събере багажа и да се изнесе от семейното жилище след побоя. Когато двамата си тръгнали от местопрестъплението жертвата била още жива, но в безпомощно състояние.И допълни:Той добави, че са констатирани няколко случая, в които пострадалата е претърпяла домашно насилие. Част от тях са стигнали до правораздавателните органи. Установеният по закон срок за разглеждане на такива жалби е три месеца.По думите му ограничение на контактите на пострадал и извършител на домашно насилие е възможно едва след повдигането на обвинение.Диляна Маркова, юрист от фондация „Асоциация Анимус”, обясни, че заповед за незабавна защита до 24 часа се дава от съда.", "date": "2019.02.28", "title": "Повдигат обвинение и на майката на мъжа, пребил до смърт жена си"}
{"url": "https://offnews.bg/futbol/ventci-stefanov-za-sadiata-na-slavia-levski-dano-da-niama-zadni-mis-698457.html", "text": "Финансовият благодетел на Славия Венцеслав Стефанов се надява, че съдията на срещата между \"белите\" и Левски - Станислав Тодоров ще си свърши работата.\"Дано да е мъжкар и да свири по правилата. Дано това, което е на терена, това да отсъжда. Да няма задни мисли. Мисля, че може би той е най-опитният съдия в момента и би трябвало да изкара мача без проблеми\", заяви президентът на \"белите\".\"Билетите ще са както винаги са били - по 10 лева. Сега заради това преместване ще трябва да плащаме наем за националния стадион. Парите ги дава Славия. Винаги плащат тези, които са от прецаканата страна.Направихме осветление, направихме всичко. Бяхме планирали да направим официално откриване на 3 март, на националния празник. Сега се оказва, че... Какво да правиш, нищо\", добави Стефанов пред \"Тема Спорт\".", "date": "2019.02.28", "title": "Венци Стефанов за съдията на Славия - Левски: Дано да няма задни мисли"}
{"url": "https://offnews.bg/izvan-terena/neviana-vladinova-blesti-na-filmova-premiera-v-london-698461.html", "text": "Грацията ни Невяна Владинова, която започна изключително успешно състезателния сезон със спечелването на бронзов медал на топка в руската столица Москва, вчера заблестя и на червения килим на най-известното лондонско кино \"Корзон Мейфеър\".По покана на Дисни България, Неви бе сред специалните гости на премиерата на дългоочаквания филм \"Капитан Марвел\". Участие в звездната вечер взеха Бри Ларсън, която играе главната роля, и Джъд Лоу.Това бе официалната премиера на лентата за Европа, чийто сюжет бе пазен в тайна дълго време.\"\", написаха от Българска федерация по художествена гимнастика във фейсбук страницата си.Днес Владинова ще е сред подбраните спортни звезди, които ще участват в кръглата маса с част от звездния състав на филма.Следващото състезание за гимнастичката ни ще бъде в Лисабон, Португалия в началото на месец март, където участие ще вземат и Картин Тасева и Боряна Калейн.", "date": "2019.02.28", "title": "Невяна Владинова блести на филмова премиера в Лондон"}
{"url": "https://offnews.bg/obshtestvo/svilengrad-dava-pomoshti-samo-za-novorodeni-na-obrazovanite-roditeli-698459.html", "text": "Община Свиленград въвежда образователен ценз за родители при отпускането на еднократна финансова помощ за новородено.Досега всяко новородено в общината получаваше помощта. Преразглеждайки правилника, общинарите стигнали до заключение, че е редно да подпомагат \"отговорните и образовани\" родители и осиновители. Затова отсега нататък помощта ще се отпуска само на навършили пълнолетие родители, като и двамата трябва да са завършили поне средно образование. Друго изискване е да нямат парични задължения към общината и да не са оставяли свое дете за отглеждане в социална институция.Помощта ще се отпуска само до трето дете, освен ако децата в семейството не са повече от три, защото сред тях има близнаци или тризнаци.Финансовата подкрепа за първо дете се вдига на 400 лева, а за второ и трето става 500 лева.„Предложение дойде по време на работа на комисиите, да разделим, тоест да въведем допълнителни критерии, като този критерии касае минимален образователен ценз”, каза пред новинарския сайт  Стамо Димитров, общински съветник от БСП.Експертът от ГРАО Пенка Балджиева добавя пред сайта, че миналата година общината е изплатила еднократна помощ за 130 новородени деца. Ако критерият образование беше валиден, вместо те щяха да са 100.„Ние не делим хората на определени раси или на определена вяра. По-скоро нашата цел е точно образованите хора, към тях сме се насочили, защото този град има нужда от образовани хора, за да се развива”, казва пред  Стамо Димитров.", "date": "2019.02.28", "title": "Свиленград дава помощи само за новородени на образованите родители"}
{"url": "https://offnews.bg/obshtestvo/obshtinata-dava-imoti-na-darzhavata-za-okolovrastnoto-ot-mladost-do-tc-698442.html", "text": "Общински земи от софийските райони \"Младост\", \"Панчарево\" и \"Витоша\" стават държавни, за да се построи Околовръстното от \"Младост\" до бул. \"Цариградско шосе\", където се прави връзка с магистрала \"Тракия\". Столичният общински съвет ще гласува днес терени, които в момента са публична общинска собственост, да бъдат преобразувани в частна такава, а на държавата да се прехвърли безвъзмездно правото на собственост върху тях. Искането за трансформацията е от АПИ, а докладът до СОС е внесен от съветничката от ГЕРБ Ваня Тагарева и кметовете на районите Теодор Петков и Димитър Сичанов, както и  врид. на Младост\" Румен Русев. Терените от Младост са 23, от Панчарово 36, а от район Витоша - три. Изграждането на 6-километровия участък ще струва 123 млн. лв. без ДДС и ще се финансира от републиканския бюджет, съобщи Агенция \"Пътна инфраструктура\" през лятото на 2018 г. Пътят трябва да е готов през 2021 г., участъкът е последният за изграждане на Южната дъга на Околовръстното. Отсечката ще бъде с две платна с по 3 ленти за движение в посока, средна разделителна ивица, разделителни ивици между локалите и директното трасе, 2 локални платна и тротоари. Пресичането на Софийския околовръстен път с по-големите пътни артерии в района ще се осъществява чрез четири пътни възела - п. в. \"Стар Лозенски път\", п. в. \"Патриарх Герман\", п. в. \"Самоковско шосе\", п. в. \"Младост\".Ще бъдат изградени 3 пешеходни надлеза и мостове над реките Искър и Кална. Предвидена е реконструкция на водопроводи, канализация и газоразпределителна мрежа, както и изместване на инженерни съоръжения, телекомуникации и други. С реализацията на проекта ще се улесни движението на транзитния трафик, твърдят от АПИ. От терените, които Столична община предава на държавата, са изключени 5 имота в с. Герман, осем в землището на Горубляне и още три в с. Лозен, за които Министерството на земеделието е издало удостоверение, че има реституционни претенции, се уточнява в доклада до СОС. ", "date": "2019.02.28", "title": "Общината дава имоти на държавата за Околовръстното от Младост до Църна маца"}
{"url": "https://offnews.bg/kultura/preporachvame-vi-koj-obicha-prikazki-vsiaka-sabota-v-stolichna-698480.html", "text": " е доброволна инициатива на Детско-юношеския отдел на Столична библиотека и писателката Юлия Спиридонова. Тя се провежда всяка събота и на нея доброволци четат приказки на деца.Най-малките бъдещи читатели се срещат с най-хубавите детски произведения, прочетени от техните родители или по-големи приятели. Няма ограничения във възрастта на слушателите, не е необходима карта за библиотеката или предварително записване. Входът е свободен.Тази събота, на 2 март от 11 часа в Детски отдел на Столична библиотека, децата ще чуят историята \"Малкият Плюк от голямата къща\" на Ани М.Х.Шмит. Ани Шмит започва да пише за деца на 39-годишна възраст, след раждането на сина си, и става най-популярният писател на детски книги в Холандия. Книгите ѝ са обичани от децата, защото представя света такъв, какъвто го виждат, не ги поучава излишно, а описва ежедневието им с много хумор и разбиране.", "date": "2019.02.28", "title": "Препоръчваме ви: \"Кой обича приказки?\" -  всяка събота в Столична библиотека"}
{"url": "https://offnews.bg/tenis/nadal-propilia-3-machbola-i-zagubi-ot-kirios-v-akapulko-698460.html", "text": "На истинска драма станаха свидетели зрителите на турнира от сериите АТР 500 в Aкапулкo, след като Ник Кириос победи Рафаел Надал на 1/8-финалите на надпреварата с 3:6, 7:6(2), 7:6(6).По пътя към успеха си австралиецът спаси три мачбола, като успя да постигне трета победа от шест мача срещу Матадора. Това беше първи негов успех над представител на Топ 5 в световната ранглиста от януари миналата година, когато елимира тогавашния номер 3 Григор Димитров.В спор за 1/2-финалите в Акапулко Кириос ще се изправи срещу Стан Вавринка, който от своя страна победи Стив Джонсън след 7:6(5), 6:4.В първия сет на срещата Надал проби в шестия гейм и с лекота като цяло взе частта. Във втория сет пробиви нямаше и всичко се реши след тайбрек в който австралиецът даде едва две точки на своя противник.В третия и решителен сет отново нямаше пробиви и се стигна до тайбрек. Там обаче Матадора имаше цели три мачбола и 6:3 аванс, но по нелеп начин допусна два късни минипробива и така неговият противник взе успеха.", "date": "2019.02.28", "title": "Надал пропиля 3 мачбола и загуби от Кириос в Акапулко"}
{"url": "https://offnews.bg/futbol/santiago-solari-real-zagubi-nespravedlivo-698478.html", "text": "Треньорът на Реал Мадрид Сантиаго Солари смята, че загубата на \"белия балет\" от Барселона (0:3) в полуфиналния реванш от турнира за Купата на краля е несправедлива.За първи път от 23 години мадридчани записват 5 тежки поражения в рамките на една кампания. По-рано Реал падна с 0:3 от Ейбар, 1:5 от Барса и 0:3 от Севиля в Ла Лига, както и 0:3 у дома от ЦСКА Москва в Шампионска лига.\"Футболът е игра на голове. Ние играхме концентрирано и имахме нашите положения. Трудно е да се говори за справедливост във футбола, но е важно да завършваш положенията си.Барселона ни вкара с първия удар, после вторият беше автогол, а ние не успяхме да си вкараме положенията. Ще опитаме да изчистим тези грешки в предни позиции в следващите мачове.Трябва да продължим по пътя, който сме поели. Всичко, което днес не направихме, е да вкараме гол. Но паднахме с чест. Боли ни от този резултат. Сега ще опитаме да си починем, след това ще говорим за следващото Ел Класико\", каза Солари.Епизод 3 от сблъсъка на Барселона и Реал Мадрид ще стартира на 2 март (събота) от 21:45 часа българско време.", "date": "2019.02.28", "title": "Сантиаго Солари: Реал загуби несправедливо"}
{"url": "https://offnews.bg/futbol/barsa-za-shesta-poredna-godina-na-final-za-kupata-na-kralia-sled-klasi-698453.html", "text": "Барселона елиминира Реал Мадрид в реванша на полуфиналите за Купата на Краля, печелейки насред стадион \"Сантиаго Бернабеу\" с 3:0. Така каталунците се класираха за шести пореден път за финала след общ резултат 4:1 над \"белия балет\".Срещата бе повече от интересна, като първото полувреме не предвещаваше задаващия се класически резултат след паузата. Реал създаде сериозен брой голови положения, но поредица от пропуски направи младият Винисиус Жуниор, а когато все пак намираше очертанията, последна преграда пред попадението беше Марк-Андре Тер Стеген.Барса откри резултата чрез Луис Суарес малко след почивката при първия си точен удар в мача. Уругваецът впечатли и с успешно изпълнена дузпа в стил \"Паненка\". Между двата си гола, той съумя да притесни достатъчно и Рафаел Варан, който злощастно вкара кълбото в собствената си врата.Суарес се попадна в \"черния списък\" на Реал за втори път през сезона, след като заби хеттрик на \"Ноу Камп\" през октомври за гръмката победа с 5:1 в срещата от испанската Ла Лига.Финалът е на 25 май в Севиля, като в него Барселона ще срещне Валенсия или Бетис. Лео Меси и компания ще играят на шести пореден финал в турнира и ще се опитат да станат първият отбор в историята с пет поредни триумфа. Каталунците са рекордьори за Купата с 30 отличия, печелейки надпреварата в последните четири сезона.", "date": "2019.02.28", "title": "Барса за шеста поредна година на финал за Купата на Краля след класика над Реал"}
{"url": "https://offnews.bg/obshtestvo/vmro-skochi-na-bi-bi-si-izlagali-za-balgarite-v-severna-gartcia-698462.html", "text": "Партията на вицепремиера Красимир Каракачанов излезе с остра позиция срещу статията на Би Би Си . Според националистите въпросната статия е пълна с откровени лъжи. Според тях Би Би Си неволно подкрепя вековната асимилаторска теза на Атина, която постоянно открива славяногласни елини, говори за езици от групата на южнославянските и пр., само и само да не използва думата „български“.Ето и цялата позиция на един от малките коалиционни партньори в управленската коалиция:Патриотите от ВМРО: „Би би си“ като слон в стъкларски магазинГръцкият посланик в Лондон протестирал срещу статия на „Би би си“, която говори за „македонско малцинство“ в Гърция. Въпросната, впрочем, статия наистина е пълна с откровени лъжи от типа на това, че имало някаква отделна македонска идентичност още през деветнайсети век. Или че българите били посрещнати като освободители от Метаксас, но после бързо станало ясно, че и те не са изходът. Неизвестният автор е подходил изключително повърхностно към темата.Срамно е за уважавана световна медия като „Би би си“ да подменя историята, а и настоящето. Да, славянско малцинство в Гърция има; да, асимилация има; да, така не се прави. Но е абсурдно да претендираш да си обективна медия и да не знаеш, че поне до средата на двайсетия век „македонско“ и „българско“ са на практика общопризнати синоними, каквито днес са, например, „косовар“ и „албанец“. Политическата идентичност „македонец“ поне до Втората световна война, а и много след това, въобще не е в конфликт с етническата идентичност „българин“.В статията се говори, че приравняването на македонци и българи било грешка. Всъщност, по този начин „Би би си“ неволно подкрепя вековната асимилаторска теза на Атина, която постоянно открива славяногласни елини, говори за езици от групата на южнославянските и пр., само и само да не използва думата „български“. Същата Атина, която навремето подписа спогодби с България за размяна на население, а днес в договора си със Скопие отново се мъчи хитро да прехвърля горещия картоф на историческите спорове между София и Скопие. Политиката на Атина винаги е била опит да бъдат скарани София и Скопие, т.е. сред българите да има интрига. Тази политика от десетилетия среща съюзници и в други малки и големи столици.Днес София показва по-добрата политика. Ние, Патриотите от ВМРО, продължаваме да смятаме, че българският подход към темата е много по-правилен. За разлика от Атина ние не искаме да позволим проблемите от миналото да създават напрежение. Напротив, общото ни минало с различни балкански народи ни позволява да се сближаваме, не да се караме. И вече показахме чудесен пример с нашите братя от Скопие – с които имаме една история. За нас Македония не е северна или южна, а е преди всичко братска!Заради всичко това въпросната статия е изключително нескопосана провокация, която разбираемо среща реакция - макар и несправедлива от човешка гледна точка – от страна на Гърция. Тя ще ядоса и София. Ще възпали стари процеси и в Скопие. „Би би си“ са действали като слон в стъкларски магазин по една изключително чувствителна тема. Впрочем, Великобритания и ред други велики сили често са действали в нашия регион именно така.И днес в Костурско, Леринско, Воденско, Ениджевардарско, Солунско, Сярско можете да се разберете с местните на чист български език. Местните хора не правят разлика между названията „български“ и „македонски“. Поне до петдесетте години на миналия век в Южна Македония (днес в пределите на Гърция) се издава литература на езикова норма, която се различава минимално от книжовната норма в София – главно по предлози и съюзи като „во“ и „со“ и членуването „от“. И няма почти нищо общо с изкуствената норма, налагана от Скопие. Една от най-прочутите народни певици на България (вечна ѝ памет!) е от Костурско, Беломорска Македония – Любка Рондова. Половин днешна Южна България има корени от онзи край, включително и доскорошния президент Росен Плевнелиев – чиято фамилия идва от село Плевня, прекръстено от гърците на Петруса. Големи български интелектуалци като поета Атанас Далчев, например, са родом от Солун и района. От тази част на Македония са и видните дейци на ВМРО революционери, борили се за свобода и обединение на отечеството, като Гоце Делчев, Апостол войвода и стотици други. Огромна част от интелектуалния елит на България и Македония е възпитан в Солунската българска мъжка гимназия. И така нататък, и така нататък.В опита да изпишат вежди, „Би би си“ са изболи очи. За съжаление, много западни медии пишат за Балканите именно така. Това е още една сигнална лампа, която напомня лицемерието на онези либералстващи среди у нас, които са склонни да превръщат западната преса в някакъв кумир.", "date": "2019.02.28", "title": "ВМРО скочи на Би Би Си: Излъгали за българите в Северна Гърция"}
{"url": "https://offnews.bg/sviat/tramp-i-kim-ne-se-razbraha-za-iadrenoto-razorazhavane-698465.html", "text": "Обрат по време на втората официална срещата на севернокорейският лидер Ким Чен-ун и американският президент Доналд Тръмп в Ханой, Виетнам.Двамата лидери не постигнаха споразумение по въпроса с ядреното разоръжаване на Корейския полуостров, а сутрешната им програма беше извънредно променена, предава Ройтерс.Те напуснаха срещата си в отделни коли, а церемонията по подписването след сутрешната среща бе отменена.По график трябваше да има работен обяд на Тръмп и Кин Чен-ун и церемония по подписване. Стана ясно обаче, че в последната минута графикът е променен, а американският президент в момента дава пресконференция.Надежди за подобряване на отношенията между САЩ и Северна Корея бяха изразени по-рано в предишните срещи, както и по-въпроса с денуклеаризацията.По думите на севернокорейския лидер той не би участвал във втората среща на върха, ако не е склонен да изпълни обещанието си за ядрено разоръжаване, предава Асошиейтед прес.Пред журналисти Ким Чен-ун отговори на американски репортер, че \"ако не е склонен, сега нямаше да е тук\".", "date": "2019.02.28", "title": "Тръмп и Ким не се разбраха за ядреното разоръжаване"}
