{"url": "https://offnews.bg/futbol/beroe-na-popravka-v-parvi-klas-sbarka-imeto-na-goliamata-si-zvezda-663356.html", "text": "В Берое трябва да пратят всичките си служители на уроци в първи клас. Не е късно, 15 септември идва. Иначе симпатичният тим сбърка името на новата си звезда Мартин Камбуров.Легендата на Локо Пловдив излезе титуляр за заралии със Септември в София. На екипа му се мъдреше името КАБУРОВ! ММММ!Камбуров не се впечатли и изработи победния гол за гостите на  \"Васил Левски\". След великолепен пробив на Марто във вратата на столичани се разписа Матеус Леони.Освен правописна грешка двата отбора предложиха скука. Камбуров пропиля още едно положение за Берое. Септември също не изпоти особено вратаря на гостите.Друг ветеран на терена - Борко Галчев, опита хубав шут отдалеч. После даде и хубав пас зад защитата на Берое, но той беше пропилян. ", "date": "2017.08.21", "title": "Берое на поправка в първи клас, сбърка името на голямата си звезда"}
{"url": "https://offnews.bg/medii/toma-ivanov-iska-bnt-da-bade-alternativa-na-targovskite-medii-663340.html", "text": "\"Алтернатива на търговските медии\" - така е озаглавил визията си за развитие на националната телевизия кандидатът за неин генерален директор Тома Иванов, който днес бе изслушан от Съвета за електронни медии. Днес бе първият ден от прослушването на шестимата кандидати, утре е заключителната фаза. В първата част от изложението на своята визия Иванов реши да отдели на своя опит и биография - сред кандидатите той се отличава като един от опитните в мениджмънта на БНТ - бил е главен счетоводител, финансов директор, изпълнителен директор, и.д. генерален директор и е бил член на УС на националната медия. Бекграунд, който не е за подценяване. Иванов се похвали, че под неговото финансово управление БНТ никога не е приключвала годината с дефицит, а дори напротив - медията е била с приход над разходите, каза той. Концепцията на Иванов се различаваше от другите с това, че нейна основа беше декларацията на Европейския съюз за радио и телевизия  (European Broadcasting Union - EBU) от 2013-та година за поведение и управление на обществените и електронни медии. Тя стъпва върху принципите на универсалността, отговорността и иновациите. Начинът, по който работи БНТ, е \"юридически Франкенщайн\", смята Иванов, който в момента е на управленска позиция във Военния телевизионен канал, който е под шапката на военното министерство. \"Франкенщайна\" Иванов обясни така - държавно финансиране, фирмено управление и обществена функция. Силни думи от Иванов, но все пак той каза, че бюджетът, който получава БНТ дава спокойствие на телевизията да бъде медия с алтернативно съдържание. За главна цел и своя фокус група Иванов има хората, които не гледат телевизия. Тези, които са отвратени от пошлостта и тези, които смятат БНТ за непривлекателна. Финансистът смята, че под негово ръководство и с интересно съдържание могат да бъдат привлечени  именно тези хора. Принципи на неговото управление ще бъдат приемственост, екипност и диалогът, сподели самият Иванов пред членовете на СЕМ. Една от ключовите идеи в концепцията на Иванов е създаването на обществени съвети към БНТ, съставени от експерти, които да имат правомощия, но и да не влияят върху редакционното съдържание. ", "date": "2017.08.21", "title": "Тома Иванов иска БНТ да бъде алтернатива на търговските медии"}
{"url": "https://offnews.bg/112/balgarin-pochina-po-vreme-na-prehod-v-dolomitite-663341.html", "text": "43-годишен българин е починал след инфаркт, изкачвайки връх Мармолада в Доломитите. По време на прехода към върха, висок 3 343 м, мъжът се почувствал зле - изпитвал болки в краката и умора.Той помолил спътниците му да продължат без него, за да си почине. На връщане приятелите на загиналия българин го намерили безжизнен, предават италианските медии, цитирани от .На мястото на инцидента е пристигнал медицински хеликоптер. Медиците се опитали да реанимират българина, но без резултат. Един от спътниците на загиналия е изпаднал в шок след случилото се. ", "date": "2017.08.21", "title": "Българин почина по време на преход в Доломитите"}
{"url": "https://offnews.bg/sviat/politciata-zastrelia-mazh-s-kolan-s-eksplozivi-kraj-barselona-663343.html", "text": "Полицията е застреляла мъж, носещ колан с експлозиви, близо до Барселона, съобщи Ройтерс, позовавайки се на местни медии. Мъжът е застрелян в град Субиратс, западно от Барселона. Съобщава се, че той е открит в рамките на спецакция, свързана с разследването на атентатите миналата седмица. Според медиите убитият прилича на извършителя на атентата в Барселона, който избяга след нападението и все още е издирван от полицията. В същото време в испански медии се появи информация, че издирваният - 22-годишният Юнес Абуякуб, е арестуван в град Сант Садурни д'Аноя, в провинция Барселона.За момента полицията не коментирала официално двете съобщения. ", "date": "2017.08.21", "title": "Полицията застреля мъж с колан с експлозиви край Барселона"}
{"url": "https://offnews.bg/offtopic/mazh-zasne-transformatciata-si-v-zhena-galeria-663334.html", "text": "Мъж от Тексас, САЩ, смени пола си, заснемайки промяната във външния си вид. Той изпрати снимките си, подкрепени с кратко писмо, до развлекателния сайт \"Bored Panda\".\"Никога не съм си представяла, че ще премина през такава промяна. Бях на 20 години, когато излязох с най-добрия си приятел и просто си спомних как плачех, замисляйки се, че е твърде късно и невъзможно да направя това в малко градче в Тексас\", спомня си Патрисия Перес - трассексуалната жена, която е преминала през дългата процедура по смяна на пола.\"Всеки ден ставаше все по-трудно, но в крайна сметка го направих! Бях на 25. Това бе най-доброто решение, което съм правила. Никога не съм мислила, че мога да го направя. Така научих, че всичко е възможно\", споделя тя в писмото си.", "date": "2017.08.21", "title": "Мъж засне трансформацията си в жена (галерия)"}
{"url": "https://offnews.bg/obshtestvo/peevski-svarzvat-imeto-mi-s-dunarit-i-emko-za-da-otvlekat-vnimanieto-663345.html", "text": "Делян Пеевски заяви, че бизнесът му няма нищо общо с военни предприятия като \"Дунарит\" и \"Емко\". Той отрече и появилите се твърдения, че стои зад отнемането на лиценза на предприятията, наричайки ги \"фалшиви новини\". Това написа Пеевски в отворено писмо до медиите.В него той допълни, че свързването на името му с военни предприятия цели да \"отклони вниманието на обществото от неправомерните цели на група от лица, действията, на които са чест обект на разследвания в медиите, в които имам собственост – включително разследвания и публикации във връзка с източването на КТБ и продължаващото разграбване на активите, придобити с пари на вложителите в нея.\"", "date": "2017.08.21", "title": "Пеевски: Свързват името ми с Дунарит и Емко, за да отвлекат вниманието на обществото"}
{"url": "https://offnews.bg/futbol/bajern-taka-niama-da-stane-663342.html", "text": "Победа с 3:1, два гола на дебютанти, попадение на голмайстора от последните два сезона, пълен стадион и дори лятна буря, която не успя да помрачи доброто настроение (кой казва, че германците са скучни - по време на удължената пауза вървеше Travis с Why does it always rain on me?). Началото на сезона за Байерн по пътя към шестата поредна титла изглежда идеално.Още повече отсъстваха ключови фигури като Нойер, Боатенг, Родригес и Хави Мартинес. Но само изглежда. Защото усещането, че някои неща не са наред не иска да си отиде.  продължават да са непредизвиканите грешки - и трите положения за Леверкузен през първото полувреме дойдоха след неточни подавания на баварците в собствената половина.  - Анчелоти не реагира на промените в тактиката на Хайко Херлих. На почивката той мина към 3-4-3 и Леверкузен разнищи Байерн до към 75-а минута. При това гостите играха много смело и дори голът, който Левандовски вкара за 3:0, не ги отчая. Те доминираха и оправданията, че Байерн бил намалил темпото са смешни - кога друг отбор ще дойде в Мюнхен и ще отправи 19 удара по посока на вратата (домакините имаха само 13)? И кога ще се случи два пъти в разстояние на две минути съперникът да има предимство в атака петима срещу трима?е защитата. Никлас Зюле вкара гол, но не се чувства добре на мястото си. В Хофенхайм той блестеше със стабилност и увереност, а сега е объркан. Бившият му съотборник Себастиан Руди направи силно първо полувреме, но през второто отсъстваше. Кимих беше изолиран и рядко се включваше в атаки, а пък Алаба закъсняваше да се връща и често оставяше Хумелс без подкрепа (когато Алаба мина в центъра заради контузията на Хумелс, ситуацията се подобри). - липсата на синхрон. Байерн има отлични индивидуалности, но не и великолепно цяло. Левандовски вкарва голове, но изглежда на различна вълна от съотборниците си вече доста дълго време. Халфовете и защитниците оставят сериозни дупки помежду си и това дава шанс на всеки съперник. В добавка към проблемите на терена, Робен напусна \"Алианц Арена\" кисел, без да говори с никого и ден по-късно се контузи по време на тренировка. Ясно е, че Байерн може отново да стане шампион дори и с такава игра, защото конкуренцията в Бундеслигата трудно ще задържи високо ниво през целия сезон. Но в Европа просто няма как да се получи.Важните неща от кръга: Крилото вкара победния гол за Хамбург срещу Аугсбург и при радостта си се контузи, като няма да играе до април. HSV и без бързака (14 гола и 12 асистенции в последните два сезона) е считан за твърде слаб, сега става още по-сложно. Аугсбург пък продължава да няма победа в първия кръг от сезона.. Новото попълнение на Херта дебютира с два гола, седмица след като стана баща. Наздраве!. През миналия сезон бързите контри на новака бяха кошмар за всеки съперник. 31-годишният дебютант в Шалке 04 обаче демонстрира рецепта за успех, макар и малко старомодна. Тимът игра много прибран и разчиташе най-вече на дълги подавания и контраатаки. Така се стигна и до двата гола. Не случайно Ралф Хазенхютл обясняваше цели два месеца, че отборът му трябва да е по-силен, когато владее топката. Е, Лайпциг още е далеч от желаното в това отношение. \"Вълците\" бяха ужасно слаби срещу Дортмунд. За клуб с тези финанси и футболисти, е престъпно да пропадне толкова бързо. Още по-притеснително е, че след месеците пауза няма никаква положителна промяна. Тоест Андрийс Йонкер бързо се превръща във фаворит за първи уволнен треньор.. Здрави Гьотце и Ройс, Пулишич (на снимката) и Филип във добра форма и жълто-черните ще се справят и без Осман Дембеле (особено ако Марк Бартра бележи по-често толкова красиви голове). Проблемът обаче се корени в близостта между Дембеле и Обамеянг - ясно е, че ако французинът напусне, голмайсторът на Бундеслигата ще го последва. И тогава ще е трудно.. Вратарят на Хановер дебютира в елита на 22 октомври 2005-а за Нюрнберг срещу Арминия, когато беше на 19 години. И до събота не беше играл в друг мач от Първа Бундеслига. Направи го срещу Майнц, 12 години по-късно. Но остана зад историческото постижение на Волфганг Бьони (16 години и 245 дни за мач номер едно и две между 1966-а и 1983-а).. Защитникът се разписа за първи път в кариерата си в Бундеслигата, за да донесе победата на Гладбах в дербито срещу Кьолн. И не само вкара гол, но и попречи на Кордоба да изравни минути по-късно.: На всеки един стадион, дори на \"Алианц Арена\" имаше поне един плакат с Fick Dich DFB. И силни скандирания Scheiss DFB. Причините са сложни и са доста, а развръзката едва ли ще дойде скоро.Втора Бундеслига и той игра с проста черна тениска срещу Нюрнберг. Тя не му донесе късмет - \"франките\" изравниха за 2:2 в 90-ата минута, за да свалят столичани от върха. И двата отбора, както и още три други имат по седем точки след три кръга. \"Зебрите\" на Илия Груев (на снимката) спечелиха с 2:1 срещу Хайденхайм, като направиха пълен обрат само за пет минути в средата на второто полувреме.Цитатите\"Вкарахме за 1:0 и станахме несигурни. Вторият гол ни притесни още повече\" - треньорът на Херта Пал Дардай след 2:0 над Щутгарт.\"Ако мачът беше вчера, щяхме да водим с 1:0\" - треньорът на Фрайбург Кристиан Щрайх, след като видео асистентът правилно отмени гол за тима заради засада. (в събота линиите за засада на видео асистентите не работеха).", "date": "2017.08.21", "title": "Байерн, така няма да стане"}
{"url": "https://offnews.bg/izvan-terena/zashtitnik-na-iunajted-iska-otnovo-da-rita-zlatan-video-663346.html", "text": "Защитникът на Манчестър Юнайтед Ерик Байи реагира на появилата се информация, че Златан Ибрахимович може би скоро ще се завърне в редиците на \"червените дяволи\" по доста любопитен начин. 23-годишният футболист публикува в социалната мрежа Инстаграм кратко видео от съблекалнята на \"червените дяволи\", в което извършва едно наистина смело действие.Бранителят рита в задните части Ибрахимович в съблекалнята, а след шегата си предприема най-умната постъпка в живота си - бяга далеч от шведа.\"Надявам се, че почти си готов да се завърнеш, аз ще съм точно тук\", пише шеговито като коментар до клипчето в социалната мрежа Байи.Шведският нападател е свободен агент от юни, когато изтече едногодишният му контракт с тима от \"Олд Трафорд\". Той не беше удължен заради тежката контуия, която Ибра получи в мача срещу Андерлехт от Лига Европа през април.Ибра тренира на базата на Юнайтед, а Моуриньо е останал впечатлен от кратките срокове, в които успя да се възстанови 35-годишният нападател.Макар да разполага в атака с Ромелу Лукаку, Антони Марсиал и Маркъс Рашфорд, португалсият специалист иска да има в състава си и опитния Ибрахимович.", "date": "2017.08.21", "title": "Защитник на Юнайтед иска отново да рита Златан (видео)"}
{"url": "https://offnews.bg/sviat/ispanskata-politcia-likvidira-glavnia-zapodozrian-za-atentata-v-barsel-663348.html", "text": "Каталунската полиция потвърди, че е убила днес Юнес Абуякуб, главния заподозрян за атентата в Барселона в четвъртък, при който бяха убити 13 души, предадоха световните агенции, цитирани от БТА.Малко по-рано тя съобщи, че е застреляла мъж, който, както изглежда, носел пояс с експлозиви, в град Субиратс, на 45 километра западно от столицата на североизточната испанска автономна област.В последствие стана ясно, че поясът е бил фалшив.Испанският вестник \"Вангуардия\" пък обяви, че Юнес Абуякуб е бил арестуван в Сант Садурни д'Аноя. Този град се намира на 10 километра от Субиратс.Тази информация се оказа невярна.Общият броцна убитите при терористичните атаки в Каталуния нарасна до 15, след като мъж бе открит мъртъв с прободна рана в своя автомобил, който, както изглежда, е бил похитен от Абуякуб.Испанската полиция потвърди и смъртта на имамът Абделбаки ас Сати, под чието влияние са били членовете на терористичната клетка в Каталуния.Той е загинал при експлозията в къща в Алканар, потвърди днес началникът на полицията в испанската автономна област, цитиран от Франс прес.Експлозията в къща в Алканар, на 200 километра южно от Барселона, отекна в сряда вечерта - ден преди терористичната атака с микробус в центъра на каталунската столица, при която загинаха 13 души.Всички 12 заподозрени са атентатите са мъртви или задържани.", "date": "2017.08.21", "title": "Испанската полиция ликвидира главния заподозрян за атентата в Барселона"}
{"url": "https://offnews.bg/futbol/zashtitnik-na-barselona-pomagal-na-postradalite-ot-atentata-663349.html", "text": "Младият защитник на Барселона Люка Дин се е притекъл на помощ след терористичния атентат в града преди дни, пише \"Mundo Deportivo\". 24-годишният французин е проявил храброст, след като е излязъл от дома си, за да помогне на пострадалите в района на Ла Рамбла.От няколко месеца Дин живее в тази част на Барселона, а в зловещия ден си е почивал вкъщи. Футболистът взел кърпи и вода и помогнал с каквото може на нуждаещите се.Журналистът Жерар Ромеро разказа за срещата на футболиста с трагедията: \"Всичко се случва в почивния ден на отбора, когато Люка е вкъщи със семейството си.За разлика от звездите на тима, той не пожела голяма къща с басейн, а апартамент в центъра, където може да се разхожда по \"Ла Рамбла\" или на пие кафе на терасата си.Точно в един такъв ден чува шум и виковете на хората. Не се поколебава нито за миг и слиза долу, взимайки няколко бутилки с вода и кърпи.Помогнал е на няколко човека преди да дойдат линейките. Не му се говори за това, а от очите му тръгват сълзи, когато се сети за това. Не се смята за герой\", каза Ромеро пред \"RAC 1\".", "date": "2017.08.21", "title": "Защитник на Барселона помагал на пострадалите от атентата"}
{"url": "https://offnews.bg/sviat/sikret-sarvis-izcherpa-biudzheta-si-za-ohrana-na-semejstvo-tramp-663347.html", "text": "Многолюдното семейство на Доналд Тръмп и желанието на президента на САЩ да прекарва уикендите в луксозните си голф клубове са изчерпали отпуснатия за тази година бюджет на Сикрет сървис, разкри в. \"Ю Ес Ей тудей\", цитиран от Франс прес и БТА.Рандолф Алес, директорът на службата, която охранява държавния глава, казва за американския ежедневник, че над 1000 нейни агенти вече са достигнали определения от федералния бюджет индивидуален таван за заплати и извънреден труд, който е по 160 000 долара годишно.Натоварването на Сикрет сървис е безпрецедентно, тъй като поема пълнолетните деца на президента Тръмп, които много пътуват за управлението на семейния бизнес, но и за ваканциите си, както и самия Доналд Тръмп, който прекарва уикендите си основно в своите клубове за голф и други луксозни имения на Източното крайбрежие - във Флорида, Вирджиния или Ню Джърси.\"Президентът има многобройно семейство, а нашата отговорност е определена по закон. Нямам никаква възможност за маневриране\", заявява Алес, който е бивш генерал от морската пехота.Той посочва, че досега на агентите му никога не се е налагало да охраняват толкова голям брой хора, свързани малко или много с Белия дом: 42 души, в това число 18 члена на семейството на президента. При управлението на предшественика на Тръмп Барак Обама тази бройка е била 31 души.Непрестанните пътувания и извънредният труд водят и до масови напускания на агенти и началникът им предупреждава, че ако Конгресът не увеличи бюджета на службата, той няма да може да изплати вече положения извънреден труд.Различните компетентни комисии в Конгреса съобщиха, че търсят решение.Сикрет сървис освен това започна широкомащабна кампания за набиране на агенти. В момента службата има 6800 цивилни и униформени служители. Целта е числеността им да нарасне до 7600 души през 2019 г. и до 9500 човека през 2025 г.", "date": "2017.08.21", "title": "Сикрет сървис изчерпа бюджета си за охрана на семейство Тръмп"}
{"url": "https://offnews.bg/temida/danachnite-zatvariat-zavedenia-sadat-gi-otvaria-663339.html", "text": "Крути мерки срещу неплащане на задължения и неиздаване на касови бележки въведоха данъчните от тази година. При първо нарушение, мярката се налага за 10 дни, при повторно – за месец.Последният „удар“ на служителите на НАП - Бургас е в Приморско, където през уикенда, запечатват пет от най-популярните заведения. До тази мярка се стига, след като от обектите, които са натрупали сериозни просрочени задължения, отказват да предадат наличните средства от касите, пояснява говорителят на бургаската дирекция Христо Узунов. По Южното Черноморие от началото на месец юни са извършени близо 3000 проверки:„, коментира Узунов. Данъчните подчертават, че при всяка такава акция, поведението на търговците по отношение издаването на касови бележки, се променя. Тоест – бизнесмените излизат от сивия сектор. Отчитат и по-малко нарушения спрямо миналата година.Проблемът, според държавата, в лицето на вицепремиера Валери Симеонов, е че съдът отменя актовете, които НАП налага на тези търговци и запечатването на обектите. Преди седмица, в Бургас, той коментира:„“, коментира Валери Симеонов. Не на това мнение са от Административния съд в Бургас. В своя позиция посочват, че в периода до 11 август, не е отменен нито един такъв акт, а делата, образувани по жалби, към същата дата, тепърва са насрочени. Има отменени единствено предварително изпълнение на тези заповеди (ПАМ), тоест – запечатването на обекта, преди да е актът да е влязъл в сила. Именно това е и проблемът, според юристи. Адвокати посочват случаи, в които са затваряни хотели, още докато в тях има настанени клиенти. А от съда припомнят, че „“. Адвокатите посочват, че са затваряни и не само големи нарушители – има случаи със семейни хотели, павилиони за закуски… Нещо повече. Някои от търговците, прескочили закона, искат по-бързо да им бъдат издадени актовете, за да ги платят и да си продължат работата. Но, за сметка на това, обектът им е запечатван. Например – прави се проверка, намират се нарушения, издава се констативен протокол и два часа по-късно го запечатват. А едва след няколко дни търговецът се призовава, за да му се издаде акта.Ето и един конкретен случай: на 20 юли е проверена къща за гости, с 10 стаи, в с. Равда, общ. Несебър. Между парите, които са били в касата и тези, които са отчетени, имало разлика 75.30 лв. Тоест – имало е неотразени приходи. Заради това нарушение, със заповед от 21 юли, НАП запечатва хотела с гостите за 10 дни. В свое решение, от 25 юли, административният съд отменя това предварително изпълнение. Магистратите посочват, че то е извършено поради няколко мотива – да се предотвратят подобни нарушения, да се защити държавния бюджет, да се осуети изпълнението на акта и „“. Според съда, първата опасност не е предвидена в закона, конкретно - в цитирания от данъчните като мотив АПК (чл. 60, ал. 1). Магистратите посочват, че останалите предпоставки наистина са засегнати в текста, но липсват фактически основания, както и мотиви, за налагането на подобна мярка. Нещо повече – съдът смята, че бланкетното изписване на текста в закона, не е мотив. Според магистратите, в преписката липсва Акт за установяване на административно нарушение (АУАН). На търговеца е указано да се яви четири дни по-късно (на 25.07), за да го получи. Административният съд е категоричен, че това е процесуално нарушение, от една страна, лишава и бизнесменът, от друга, от възможността да заплати глобата и мярката по запечатване на обекта да не бъде приложена.С подобни и близки мотиви, магистратите са отменили и други мерки, довели до запечатване на обекти. Разбира се, има и сериозни нарушения. В Несебър, например, е хванат нарушител, който е продал дюнер на данъчен служител без да му издаде касов бон. Но обектът му е запечатан и заради причината, че дължи над 15 000 лв. на данъчните. Докато методите, обаче, не бъдат прецизирани, подобни случаи на „отваряне“ и „затваряне“ на обекти, ще продължат.", "date": "2017.08.21", "title": "Данъчните затварят заведения, съдът ги отваря"}
{"url": "https://offnews.bg/turizam/novi-gorski-aptechki-shte-pomagat-na-turistite-v-planinite-663351.html", "text": "Горски аптечки за оказване на първа помощ са поставени по туристическите маршрути в част природните паркове в страната.Те са предназначени за туристите, като им осигуряват необходимите превързочни материали и медикаменти при спешни случай в планината, в случай на навяхване или нараняване, за да могат да се придвижат до най-близкото населено място.Новите аптечки на територията на Природен парк \"Витоша\" са поставени в заслон \"Петрус\", заслон \"Смильо\".Паркът разполага с горски аптечки на още шест места: на пътеката от с. Железница към Черни връх (аптечката е поставена преди х. „Физкултурник\"), Местност Комините, Боянски водопад, Зимната пътека село Кладница - Черни връх (преди да се съедини с лятната пътека).Шест горски аптечки са монтирани в Природен парк „Врачански Балкан\".  Местата, на които са монтирани са: заслон Боров камък, заслон Войводин дол, заслон Старо село, заслон Барките, посетителски център Ритлите и Младежки еко лагер с. Очин дол.Дирекция на Природен парк „Беласица\" е поставила пет аптечки по маршрутите от гр. Петрич към билото на планина Беласица в района на „Халката\", от гр. Петрич към вр. Конгур през „Папреница\", от гр. Петрич към вр. Конгур през х. Конгур, от с. Самуилово към вр. Радомир през „Лопово\", и от с. Скрът към вр. Тумба след местността „Щаба\".Шестте аптечки на територията на Природен парк „Странджа\" са максимално отдалечени от населените места – първата аптека е в параклиса „Света Марина\", село Ивайлово, втората в местност „Индипасха\", третата – местност „Влахол дол\", четвъртата – в параклиса „Света Богородица\", село Кости, петата – местност „Малката котвена\" до село Гараматиково и последната – при големия долмен в село Заберново.От парковите дирекции се надяват, че подобно на ентусиазма на доброволците , участвали в поставянето им, туристите в парка също ще посрещнат аптечките с радост и ще имат грижа да бъдат опазени от вандализъм или ползване не по предназначение, за да могат консумативите в тях да помагат при оказване на първа помощ на пострадали в планината. ", "date": "2017.08.21", "title": "Нови горски аптечки ще помагат на туристите в планините"}
{"url": "https://offnews.bg/sviat/eksplozia-v-diplomaticheskia-kvartal-na-kabul-predshestva-izkazvane-na-663353.html", "text": "Експлозия отекна в дипломатическия квартал на Кабул, задействайки аларми и сирени в редица посолства в афганистанската столица, предаде Ройтерс, цитирана от БТА.Взривът бе предшестван от предупредителни съобщения за предстояща атака, които често се разпространяват от посолството на САЩ преди ракетни удари.Експлозията стана броени часове преди очаквана реч на американския президент Доналд Тръмп, в която той ще говори за новата стратегия на Съединените щати за Афганистан.", "date": "2017.08.21", "title": "Експлозия в дипломатическия квартал на Кабул предшества изказване на Тръмп за Афганистан"}
{"url": "https://offnews.bg/koloezdene/nibali-specheli-etapa-frum-povede-vav-vueltata-663344.html", "text": "Винченцо Нибали спечели третия етап от Обиколката на Испания. Италианецът от Bahrain-Merida направи уникален спринт  300 метра преди края. Втори остана Давид де ла Крус (Quick-Step Floors).В генералното класиране обаче поведе Крис Фрум, шампионът от Тур дьо Франс и голям фаворит тук. Той завърши трети и взе бонус от три секунди. Преди това добави още три от междинен спринт.Това го изстреля на върха и утре ще кара с червената фланелка на лидер. Само на по 2 секунди са Давид де ла Крус и Никълъс Роуч (BMC Racing Team).Първите 10 състезатели са вместени само в 48 секунди, така че е рано за изводи. Но Фрум удари психологически, което е важно.Иначе първият планински етап не предложи драми. последните километри се откъсна група, но в нея бяха всички фаворити. С времето на победителите финишираха още Барде, Ару и още неколцина.", "date": "2017.08.21", "title": "Нибали спечели етапа, Фрум поведе във Вуелтата"}
{"url": "https://offnews.bg/112/streliaha-s-avtomat-po-garazh-na-biznesmen-v-sandanski-663331.html", "text": "Неизвестни стреляха с автомат по гараж на бизнесмен в Сандански. Гаражът е на местния бизнесмен Цветан Акшаров - Шушнара. В гаражът се намирало поршето на Шушнара, а маскираните изстреляли цял пълнител от \"Калашников\", съобщи bTV. Според свидетел на стрелбата тя е станала около 2.30 часа тазо нощ на площад „Климент Охридски\", а извършителите носели войнишки маски.Те паркирали автомобила си на съседна улица и отишли пеша до гаража. Преди да стрелят по гаража, извършителите запалили автомобила на бащата на бизнесмена и залели с бензин колата на чичо му, но не успели да я запалят.Няма пострадали.Извършителите са избягали. Полицията ги издирва. Преглеждат се видеозаписите от камерите в района. За момента не е ясно каква е причината за нападението. ", "date": "2017.08.21", "title": "Стреляха с автомат по гараж на бизнесмен в Сандански"}
{"url": "https://offnews.bg/kultura/blagotvoritelnostta-prez-obektiva-tarsi-naj-dobrite-snimki-nositeli-663327.html", "text": "Дарители, доброволци, благотворителни каузи, действия на активни граждани, донасящи смислена промяна в живота ни – това търси да покаже шестото издание на конкурса за фотография \"Благотворителността през обектива\" – 2017, в който могат да участват любители и професионалисти до, изпращайки своите въздействащи фотографии до 30 август.Ще бъдат отличени четири фотографии - три ще бъдат определни от журито, четвъртата ще бъде избрана от публиката.Наградите са: 1-во място - 300 лева, 2-ро място - 200 лева, 3-то място - 100 лева, Награда на публиката - 200 лева.Гласуване на публиката ще бъде в сайта на конкурса от 1 септември до 9 септември 2017.Жури на „Благотворителността през обектива“ са Борис Мисирков, Елица Баракова, Красимира Величкова, Надежда Павлова, Надежда Чипева, Темелко Темелков.Наградените фотографии ще бъдат подредени в изложба, заедно с фотографските проекти на грантовата програма. Изложбата ще бъде открита през октомври 2017 в София, а след това ще пътува в различни градове на страната.Конкурсът се осъществява от Български дарителски форум и фондация BCause с подкрепата на фондация „Америка за България“.Всички желаещи да участват могат да се запознат с регламента и да изпратят фотографиите си . ", "date": "2017.08.21", "title": "\"Благотворителността през обектива\" търси най-добрите снимки, носители на доброто"}
{"url": "https://offnews.bg/ikonomika/bogat-administrativen-opit-pratil-shterkata-na-ianka-takeva-v-sofia-te-663310.html", "text": "Дъщерята на лидера на синдиката на учителите към КНСБ Янка Такева била избрана в борда на директорите на София тех парк благодарение на \"богатия си административен опит\".Това обясни министърът на икономиката Емил Караниколов в отговор на въпрос на OFFNews заради точно каква своя квалификация Живка Такева е изстреляна на шефската позиция. Името ѝ се свързва основно с два факта - първо, че майка ѝ е дългогодишен председател на синдиката на учителите към КНСБ, който е най-мощният профсъюз в България със 77 000 членове и, второ, че малко преди да падне от власт второто правителство на Бойко Борисов я назначи за заместник областен управител на столицата.Иначе в биографичната справка на Живка пише, че учила в Лесотехническия университет и че е специализирала в доста любопитната дисциплина \"Инженерна педагогика\". Академичната подготовката на младата Такева включва и втора магистратура по специалност \"Национална сигурност: Духовенство и лидерство\" от Библиотекарския институт (Университет по библиотекознание и информационни технологии).Според обясненията на министър Караниколов се разбра и че на членовете на борда на София тех парк не им трябва да разбират от хай-тек бизнеса, а да имат точно административни умения. Той посочи и че друг от новите членове на ръководството - Николай Андреев, е човек от бранша.Всъщност професорът с картонче от ДС е лидер на пенсионерската организация на ГЕРБ.", "date": "2017.08.21", "title": "Богат административен опит пратил щерката на Янка Такева в София тех парк"}
{"url": "https://offnews.bg/bojni/kubinski-pretendent-za-titlata-predreche-tezhka-zaguba-na-kobrata-663308.html", "text": "Кубинският претендент за световната титла на Антъни Джошуа във версия WBA Луис Ортис предрече тежко поражение за Кубрат Пулев, пише \"Тема Спорт\". Според кубинеца, който отчаяно търси вариант да измести Кобрата за предстоящия мач на 28 октомври или 11 ноември, нашият боксьор няма да издържи повече от два рунда срещу британеца.36-годишният софиянец е смятан за сигурен съперник на Джошуа, тъй като е основен претендент за пояса на IBF. Самият шампион, както както и неговият мениджър Еди Хърн нееднократно заявиха, че Кубрат е първи в списъка, а Ортис ще трябва да почака до пролетта на 2018-а.\"Смея се на това, което Антъни написа, че се бие с най-добрите и за своята чест, а не за парите. Аз съм най-добрият на WBA, а той отказва да се срещне с мен. Предпочита да оваканти пояса, отколкото да се качи на ринга срещу мен.В такъв случай как така избира най-трудните си съперници? Това изобщо не е вярно, даже е много смешно. Защо не се откаже от пояса на IBF и не зареже Пулев, за да боксира с мен? Защото предпочита парите и лесната победа. А феновете ще разберат какво имам предвид, когато този мач се осъществи.Кубрат няма да издържи и два рунда. Той е лек съперник. Хората ще видят, че съм прав\", каза 38-годишният кубинец. Подобно на Джошуа (19-0-0) Ортис също няма поражение, регистрирайки 27 победи.Предвид натиска, който кубинецът и неговите мениджъри оказват, може да се очаква WBA да принуди Антъни да оваканти световния пояс и той да бъде разигран в мач между Луис Ортис и следващия в ранглистата на асоциацията - Александър Устинов. Руснакът на свой ред падна от Кобрата с нокаут още през 2012 година.", "date": "2017.08.21", "title": "Кубински претендент за титлата предрече тежка загуба на Кобрата"}
{"url": "https://offnews.bg/izvan-terena/nikol-glezi-grisho-s-chips-i-davki-sled-triumfa-mu-snimka-663311.html", "text": "Половинката на Григор Димитров - Никол Шерцингер не пропусна да поглези българина по време на полета им от Синсинати, след като най-добрият ни тенисист спечели титлата на турнира от сериите \"Мастърс 1000\", преодолявайки на финала австралиеца Ник Кирьос с 6:3, 7:5.Красивата американка позира на снимка в ролята на стюардеса, която предлага лакомства в самолета на Гришо и треньора му Даниел Валверду.Родният талант вече е в Ню Йорк, където се подготвя за последния за годината турнир от Големия шлем US Open, стартиращ следващия понеделник.Иначе шампионският успех в Синсинати изстреля най-добрия български тенисист с две позиции нагоре и от днес той заема 9-ото място в ранглистата на АТР с актив от 3710 точки. Непосредствено пред него е австриецът Доминик Тийм с 4030 точки.Това е най-предното класиране на Димитров от почти три години. За последно той беше девети на 7 септември 2014 година, а рекордът му е осма позиция, която държеше в продължение на четири седмици от началото до края на август същия сезон.", "date": "2017.08.21", "title": "Никол глези Гришо с чипс и дъвки след триумфа му (снимка)"}
{"url": "https://offnews.bg/sviat/posolstvoto-na-sasht-v-rusia-spira-neimigrantskite-vizi-663317.html", "text": "Посолството на САЩ в Русия няма да издава неимигрантски визи от 23 август, съобщи мисията на сайта си. Причината е наложеното от правителството на Русия ограничение на американския дипломатически персонал в страната.От 1200 консулски служители, 755 ще бъдат съкратени.На 1 септември издаването на визи ще се поднови само в Москва. Що се отнася до другите консулства в страната, издаването няма да бъде подновено за неопределен срок от време, става ясно още от публикувания текст, в който се уточнява, че насрочените по-рано събеседвания ще бъдат отменени.Посолството на САЩ в Москва и консулството в Санкт Петербург отмениха и издаването на визи за граждани на Беларус, съобщава още сайтът на мисията. Те се пренасочват към посолствата на САЩ във Варшава, Киев и Вилнюс.„Решението на Русия да намали броя на служителите в дипломатическите мисии на САЩ на територията на страната поставя под съмнение усилията на руската страна за подобряване на двустранните отношения. Ние ще запазим броя на служителите на ниво, необходимо за извършване на основните функции на дипломатическите ни мисии“, съобщават от мисията на САЩ.След като САЩ прие нови санкции срещу Русия, от руското външно министерство наредиха на Вашингтон до 1 септември да намали броя на дипломатическите и техническите си служители в посолството и консулствата в Русия, за да изравни броя им с този на руските служители в посолствата и консулствата в САЩ - 455 души.В коментар на дипломатическите мерки, приети от Вашингтон, външният министър Сергей Лавров обяви, че Русия няма да усложнява издаването на визи за американци.\"Ако някой се е надявал, че в този случай лошият пример ще бъде заразен, значи се е объркал\", обяви Лавров, цитиран от РИА Новости.Според него решението на американските власти цели да предизвика недоволството на руските граждани към действията на властта.\"Тази логика е известна - това е логиката на тези, които организират цветни революции, това е инерция от администрацията на Обама в чист вид\", коментира Лавров.", "date": "2017.08.21", "title": "Посолството на САЩ в Русия спира неимигрантските визи"}
{"url": "https://offnews.bg/tenis/bashtata-na-grisho-ne-triabva-da-se-zabluzhdavame-ne-stava-vsiaka-se-663350.html", "text": "В интервю за bTV бащата на Григор Димитров - Димитър Господинов, беше категоричен, че българският народ не трябва да натоварва звездата ни със свръхочаквания. Гришо спечели първия си турнир Мастърс 1000, този в Синсинати. И нормално, всички се размечтахме за титла от US Open.\"Естествено, че се чувства страшно щастлив. Все пак е Мастърс титла, не е някой друг турнир.Макар че той самият казва, че дали е 250, 500 или Мастърс няма значение. Напротив, има огромно значение.Точките са страшно много. Мотивацията е още по голяма, но не трябва да се заблуждаваме и да очакваме, че всяка седмица по един и същи начин ще играе\", заяви баща му.Димитър Господинов е първият треньор на Григор в Хасково. Заедно с майката Мария, от която Гришо е наследил явно красотата, не присъстваха на триумфа в Синсинати.", "date": "2017.08.21", "title": "Бащата на Гришо: Не трябва да се заблуждаваме, не става всяка седмица"}
{"url": "https://offnews.bg/112/kola-izletia-ot-patia-i-se-zapali-na-e-79-663352.html", "text": "Кола излетя от пътя и се запали на международния път Е-79 между Мездра и Враца.Катастрофата е причинила огромен пожар.Инцидентът стана към 18 часа в платното за Враца, съобщи бТВ.Шофьорът на лекия автомобил е изгубил контрол над превозното средство и се е ударил в дърво до пътя. В следствие на удара колата се запалва. Пътуващите успели да излязат секунди преди огъня да обхване немското возило.Алкохолната проба на шофьора е отрицателна. ", "date": "2017.08.21", "title": "Кола излетя от пътя и се запали на Е-79"}
{"url": "https://offnews.bg/koloezdene/shefat-na-koloezdeneto-iztarbushiha-ni-4-5-kmeta-no-obikolka-na-balg-663336.html", "text": "Ще започна отдалеч с организацията на Обиколката, която стартира преди година. Смятахме да разширим, да я направим по-мащабна. Получихме уверенията на няколко кмета, че ще вземат етапи. Казано на жаргон, \"изтърбушиха\" ни в последния момент. Става въпрос за 4-5 града. Отказаха се и ни оставиха без време за реакция.Така дойде дойде идеята за иновацията с цел да я направим по-атрактивна, защото е страшно трудно да привлечеш състезатели.  Първо, изтеглихме Обиколката на България точно преди Световното в Норвегия. Така мнозина ще дойдат, за да направят последен тест на формата си.Второ, разделението на две - Север и Юг, ще даде възможности на класни колоездачи да пристигнат, за да спечелят точки от две състезания. Но ще направят разходи само за едно пътуване, което също е атрактивно.Победител ще има, независимо, че се водят генерални класирания в две състезания, признати от Международната федерация по колоездене. Съответно, всяко едно от тях ще има крайно класиране.Още преди първото обаче Техническият комитет ще обяви регламент, по който ще бъде определен комплексен шампион от двете състезания. Няма да се събират автоматично времена. Ще се точкуват етапни победи, спринтове, катерачи, млади състезатели, въобще, всички традиционни  категории.Отборите ще са информирани предварително, така че ще знаят отлично как вървят и в надпреварата за комплексен шампион на Обиколката на България.Не виждам смисъл от заяждания, това си е 66-ата Обиколка на България. Просто търсим всячески начини за спасяването,  тъй като този спорт е в критично състояние, като изключим планинското колоездене.Средства липсват, спонсори няма, бюджетът ни от държавата за цяла минала година е 257 000 лева, от които 100 000 за Обиколката. Но вместо да разберем, че трябва да направим състезанието по-атрактивно, няма да се учудя, ако прогоним някой състезател с нашите си вътрешни проблеми. ", "date": "2017.08.21", "title": "Шефът на колоезденето: Изтърбушиха ни 4-5 кмета, но Обиколка на България ще има, ще има и победител"}
{"url": "https://offnews.bg/112/spor-za-nargile-dovel-do-ubijstvoto-na-dete-v-meden-rudnik-obnovena-663316.html", "text": "11–годишно е убитото в „Меден рудник“ момиче, а обвиняемият е на 15 години, потвърдиха на брифинг говорителят на Апелативната прокуратура Йовита Григовора и началникът на областната дирекция на МВР в морския град Калоян Калоянов.Спор за това къде да се пуши наргиле е един от мотивите, който е довел до убийството на детето вчера. Момичето е било намушкано с нож във врата, а трупът е бил намерен в асансьор на 108-и блок в квартала. На шокиращата гледка се е натъкнал човек, който живее в блока. На полицаите им е бил трудно да идентифицират жертвата, тъй като тя не е имала нито телефон, нито документи. Сигнал, подаден от родителите на убитото дете, е дало тласък на разследването. Няма и свидетели на инцидента. Момичето и момчето се познавали от няколко седмици, запознали се в социалните мрежи. Именно на лобното място на жертвата си уредили и среща. И двамата не са живеели в блока. Обвиняемият е 15–годишен, задържан е в дома си днес, а у него са открити и вещи, които се свързват с убийството.Момчето е арестувано за 72 часа, предстои да му бъде поискана и постоянна мярка „задържане под стража“. Такава мярка е възможна и за деца, посочи Йовита Григорова. Наказанието, което е най-строгото, ако бъде доказана вината, включително доживотен затвор, може да бъде редуцирано, защото обвиняемият е непълнолетен.", "date": "2017.08.21", "title": "Спор за наргиле довел до убийството на дете в \"Меден рудник\" (обновена)"}
{"url": "https://offnews.bg/tenis/prezidentat-pozdravi-grisho-za-titlata-v-sinsinati-663338.html", "text": "Президентът Румен Радев честити победата на Григор Димитров в Синсинати. В американския град хасковлията за първи път спечели състезание от турнир Мастърс 1000. ", "date": "2017.08.21", "title": "Президентът поздрави Гришо за титлата в Синсинати"}
{"url": "https://offnews.bg/sviat/simvolat-na-london-big-ben-zamlakna-za-4-godini-video-663324.html", "text": "Камбанен звън от часовниковата кула на Уестминстърския дворец в Лондон отбеляза 12-ия час днес за последен път. През следващите 4 години Биг Бен ще претърпи сериозна реконструкция. Очаква се тя да приключи в края на 2021 година. Дотогава камбаненият звън ще се чува само при отбелязването на специални поводи, например при настъпването на Нова година, отбелязва Би Би Си. Британската медия излъчваше на живо, а местни жители, сред които и депутати, и туристи се бяха събрали на мястото, за да проследят на живо случващото се. Ръкопляскания последваха последния звън.Решението за спирането на камбаната с цел запазването на слуха на работниците разпали дебати по въпроса колко време кулата трябва да остане тиха. Първоначално депутатите не знаеха, че периодът ще е 4 години - най-дългият в историята ѝ. С това не беше съгласна и Тереза Мей. Британският министър-председател се възпротиви на твърдението, че това е правилното решение и поиска преразглеждането му.Въпреки несъгласието то беше изпълнено днес.13.7-тонната камбана на 96-метровата кула отбелязва времето от 157 години. Замлъкна за последно през 2007 г., а преди това за по-голям ремонт между 1983 и 1985 г.Покривът на Елизабет тауър ще бъде възстановен, рамката на часовника ще бъде възстановена, ще бъде инсталиран асансьор. Тухленото ограждение ще бъде заменено със стъклено, за да може Биг Бен да се вижда и от стълбите - това са само част от предстоящите промени в най-често снимания символ на Лондон.", "date": "2017.08.21", "title": "Символът на Лондон - Биг Бен - замлъкна за 4 години (видео)"}
{"url": "https://offnews.bg/medii/i-abro-podkrepi-zhurnalistite-napadani-ot-barekov-663319.html", "text": "Асоциацията на българските радио- и телевизионни оператори – АБРО подкрепи с декларация телевизионните журналисти Анна Цолова, Виктор Николаев, Антон Хекимян и телевизионния продуцент Анна Тодорова, срещу които бившият им колега и настоящ евродепупат Николай Бареков пусна сигнали в прокуратурата. От АБРО обясняват, че разликата между етичната журналистика и манипулацията на обществото е в прилагането на професионалните етични правила.От АБРО посочват, че Анна Цолова, Виктор Николаев, Антон Хекимян и Анна Тодорова са професионалисти с висок морал, будна съвест и критичност, които изграждат авторитета на професията. Затова от организацията подкрепят позицията на АЕЖ (Асоциацията на европейските журналисти) по повод изказванията на Николай Бареков във връзка с острото осъждане на всеки опит за оказване на натиск върху журналисти.", "date": "2017.08.21", "title": "И АБРО подкрепи журналистите, нападани от Бареков"}
{"url": "https://offnews.bg/futbol/ramos-stigna-do-varha-v-ispania-po-cherveni-kartoni-663318.html", "text": "Защитникът на Реал Мадрид Серхио Рамос често е спасявал тима си от загуби, но никак не са малко случаите, когато капитанът на \"белия балет\" не е довършвал мача заради това.Точно 18 са червените картони в мачовете от испанското първенство, които е виждал 31-годишният бранител. Това е изравнен рекорд.За последно защитникът беше изгонен в последния мач на \"белите\" от първенството срещу Депортиво Ла Коруния снощи, завършил с победа за Реал с 3:0. Той получи два жълти картона - в 53-ата и в 92-ата минута.Вторият беше за удар с ръка срещу Борха Вале. Така се наложи Рамос да остави отбора си с човек по-малко, но пък записа нов рекорд, макар и анти.С по 18 червени картони могат да се похвалят само още двама играчи, мерили сили по терените на Примера Дивисион - Пабло Алфаро и Хавиер Агуадо.И двамата обаче прекратиха кариерите си преди години, така че Рамос има реален шанс да оглави класацията при ново преждевременно излизане от терена, а с оглед на характера на футболиста това ще е скоро.", "date": "2017.08.21", "title": "Рамос стигна до върха в Испания по червени картони"}
{"url": "https://offnews.bg/medii/valeri-todorov-vizhda-bnt-kato-televiziata-na-novia-zritel-663320.html", "text": "\"Телевизията на новия зрител\" - така е озаглавил концепцията си за развитие на БНТ кандидатът за генерален директор на националната телевизия Валери Тодоров, който представи визията си пред членовете на Съвета за електронни медии (СЕМ).Тодоров е един от кандидатите с най-богат опит - зад гърба си има два мандата начело на БНР, оглавявал е програма \"Хоризонт\" и регионалната програма Радио \"Благоевград\".Според Тодоров БНТ може и трябва да се превърне в канала на новото поколение. Светът става все по-голям, а екранът - по-малък. Въвеждането на нови технологии е пътят към развитието на БНТ, смята той.Ключови думи в концепцията на бившия БНР шеф са още универсалност, общодостъпност, точност и обективност, когато става въпрос за съдържание.Тодоров смята, че БНТ не бива да наваксва, а да диктува тенденциите - както в медиите, така и в новините. Освен това телевизията трябва да извади на показ своите най-големи достойнства и качества, като за пример Тодоров даде Златния фонд с архивите на медията. Според него този архив трябва да бъде дигитализиран.Бившият радиошеф предвижда създаване на нов канал - БНТ-Култура - в портфолиото на обществената медия. Той застъпи и идеята, че телевизията трябва да се ориентира и към младите зрители, затова предвижда още един канал - БНТ+, насочен към децата и младежите.В концепцията си Тодоров е разказал и за \"Болкан нюз\" - мрежа от журналисти на страните на Балканите, коиито обменят опит и материали. При добро желание и бюджет мрежата може да се превърне в тв канал, смята той.В презентацията си Тодоров посочи, че е нужно преструктуриране на организацията в БНТ. Той предлага Управителен съвет без ресори на членовете, които взимат важните решения в медията. Дирекция \"Нови медии\" ще отговаря за извънредните новини, а за качествените новини и точно отразяване. Тодоров предлага и възстановяване на регионалните тв центрове във Варна, Русе, Пловдив и Благоевград.Засегнат бе и въпросът с евентуалната смяна на модела на финансиране на обществената медия. По темата Валери Тодоров коментира, че ако зрителите плащат директно, е нужен предварителен дебат за това какво точно качество получават.", "date": "2017.08.21", "title": "Валери Тодоров вижда БНТ като телевизията на новия зрител"}
{"url": "https://offnews.bg/obshtestvo/mesetc-sled-skandalite-trima-kliuchovi-sluzhiteli-napuskat-su-663315.html", "text": "Месец след скандалите заради нередности във финансово управление в Софийския университет трима служители на високи постове се разделят с Университета, научи OFFNews. си отива само година и половина след избирането ѝ. Напускат и главният счетоводител Адриан Маринчев, и директорът на поделение \"Социално-битово обслужване\" Георги Георгиев.Георгиев вече не е в СУ, предизвестията на Жилева и Маринчев текат.От Софийския университет потвърдиха за OFFNews, че Георгиев е напуснал, а Маринчев и Жилева са подали заявления за напускане, като подчертаха, че и тримата си отиват по лични причини.В същото време през последния месец лошите новини за СУ идват една след друга. След като битката на студентите в Академичния съвет за прозрачно управление на финансите доведе до осветяване на допълнителни плащания в Университета, . 10-ина дни по-късно  за 2016 година. Ръководството на СУ беше принудено да признае . Историята продължи да се разплита - оказа се, че .Дали напускащите служители си отиват, за да предпазят себе си от ставащото, те самите са допуснали нарушения или наистина се разделят със СУ \"по лични причини\" вероятно тепърва ще разберем.", "date": "2017.08.21", "title": "Месец след скандалите: трима ключови служители напускат СУ"}
{"url": "https://offnews.bg/sviat/putin-naznachi-nov-poslanik-v-sasht-bivsh-voenen-zam-ministar-663329.html", "text": "Бившият зам.-министър на отбраната и настоящ зам.-министър на външните работи Анатолий Антонов за посланик в САЩ. Антонов е зам. външен министър от миналата година. Между 2011 и 2016 г. е зам.-министър на отбраната, а между 2004 и 2011 г. е директор на дирекцията за отбраната във външното министерство. С указ на Путин Антонов е назначен за посланик във Вашингтон и постоянен наблюдател на Русия в Организацията на американските държави. Антонов ще смени досегашния руски посланик в САЩ Сергей Кисляк, който заема поста от 2007 г. Името на Кисляк беше замесено в разследването за руска намеса на изборите в САЩ, след като Ройтер съобщи, че съветници на Доналд Тръмп, сред които и бившият съветник по национална сигурност Майкъл Флин, са прикрили поне 18 случая на контакт с руски представители по време на кандидат-президентската кампания през 2016 г.Според информацията шест телефонни разговора между руския посланик в САЩ Сергей Кисляк и съветници на Тръмп, в това число и Флин. Разговорите между Флин и Кисляк зачестили след победата на републиканеца на 8 ноември и включвали предложение за установяване на канал на комуникация между Тръмп и руския му колега Владимир Путин, по който да се заобиколи бюрокрацията на американските служби за сигурност. Заради контактите си с Кисляк и обвиненията, че не е разказал всичко за срещите си с него на спецслужбите, Флин подаде оставка.", "date": "2017.08.21", "title": "Путин назначи нов посланик в САЩ - бивш военен зам.-министър"}
{"url": "https://offnews.bg/obshtestvo/deputatkata-desislava-taneva-stana-majka-na-bliznachki-663328.html", "text": "Бившият министър на земеделието и депутат Десислава Танева стана майка на близначки. Момиченцата са се родили тази сутрин в 8 часа в столична болница. Всяко от бебетата е с тегло от 3 кг. Майката и двете момиченца са добре, съобщиха от ГЕРБ - Сливен, чийто лидер е Танева.  Баща на близначките е кметът на Котел Коста Каранашев. ", "date": "2017.08.21", "title": "Депутатката Десислава Танева стана майка на близначки"}
{"url": "https://offnews.bg/sviat/zhertvite-na-atentata-v-barselona-stanaha-15-663325.html", "text": "Жертвите на атентата в Барселона станаха 15. 34-годишен мъж е открит мъртъв в автомобил в градчето Сант Жуст Десверн, близо до Барселона. Първоначално полицията не е свързала убийството с атентата. Сега обаче разследващите смятат, че шофьорът на микробуса убиец, който избяга от местопрестъплението, е откраднал кола и е убил шофьора в автомобила. Информацията съобщи каталунският министър на вътрешните работи Жоаким Форн, цитиран от Ройтерс и БТА. 34-годишният мъж е открит мъртъв с прободна рана в автомобил, който полицията е опитала да спре за проверка и който по-късно беше открит близо до Барселона. По-рано днес полицията съобщи, че мъжът, управлявал вана при терористичното нападение, е Юнес Абуякуб, гражданин на Мароко.На 17 август ван се вряза в хора на пешеходна улица, уби 13 и рани повече от 120 души. Първоначалната версия бе, че зад волана е бил 17-годишният Муса Укабир, но по-късно тя бе опровергана. Полицията все още издирва Абуякуб. Властите предупредиха, че той е въоръжен и опасен. ", "date": "2017.08.21", "title": "Жертвите на атентата в Барселона станаха 15"}
{"url": "https://offnews.bg/koloezdene/kak-shte-bade-opredelen-pobediteliat-v-obikolkata-na-balgaria-663333.html", "text": ": Ръководството на Българския колоездачен съюз /БКС/ сам'о се опитва да съсипе Обиколката на България – една от малкото му останали „витрини”. През 2014 година враждуваща с управата на БКС група успя частично в подобно начинание и тогавашното издание на едно от най-старите колоездачни състезания в света не се състоя.: Тази година същата група, но вече на власт, иска да повтори упражнението, но по-друг начин - с „новаторски” хватки. Сега Обиколката е заплашена от разцепване, а оттам – от обезличаване и - фактически – от заличаване.Парадокс 3: Управата на БКС реди упорито /само/убийствени „пасианси”, режейки клона, на който седи. От това страда най-много колоезденето, чието развитие за началниците в БКС очевидно не е основна грижа, а досадна „притурка”. Ето сега, дни преди началото на 66 международна колоездачна обиколка на България /МКОБ/, научаваме, че ръководството на БКС е решило да я разпарчетоса на две – на „МКОБ Север” /3-5 септември/ и на „МКОБ Юг” /7-9 септември/.Променена е и заявката в Международния колоездачен съюз /ЮСИ/, като и двете „парчета” са от категорията на досегашната Обиколка – 2.2, но няма и помен от онази, историческата, с поредния й номер – 66; обявени са просто две нови състезания.От този акт произтичат обичайните формални изисквания за надпревари от този ранг, от което работата се оскъпява и усложнява.Двете състезания, настояват „творците” от БКС, ще са...едно - Обиколка на България, само че не с един, а с двама/!?/ победители – един от „Север”, и един - от „Юг”. Едновременно с това от нарекъл се „официален сайт на Обиколката” бе разпространена информация с маршрут от седем етапа, след „първата част”, на север - почивен ден. С това бъркотията от поредицата фалшиви новини става пълна.Ей на това му се вика иновация и принос в международното спортно движение. „Старомодните” французи броят педантично изданията на своя Тур – 104; сантименталните италианци отбелязаха гордо 100-тното си „Джиро”; белгийците - своята 87-ма обиколка. Това, впрочем, са и единствените национални обиколки, които са по-стари от нашата. Ние обаче – не, искаме да почнем ново летоброене, досегашното – в килера.И защо е всичко това? Питаме и не получаваме смислени отговори. Сещаме се само за две фрази при подобни случаи – „Шерше ла фам” /”Търсете жената”/ и „Фолоу дъ мъни” /”Следвайте парите”/.Няма да „търсим”, ще „следваме”.От БКС за получили 90 00 лева за МКОБ 2017 от Министерството на младежта и спорта /ММС/, сиреч от държавния бюджет, и вече ги „усвояват”. Очевидно - по, меко казано, особен начин – по тертипа „Едно за две”. /Ако, разбира се, субсидията от ММС не е увеличена за две обиколки от категория 2.2. Едва ли, но когато всичко е зад пердето.../.Ще допуснем ли унищожителното „пъпкуване” на Обиколката?Не бива да допуснем за втори път да бъде прекъсната дълголетната традиция и добрата стара Обиколка да бъде обезчестена. Стига й едно конфузно и срамно спиране преди три години. Не е ли обидно да припомняме, че Обиколката не е нечия бащиния, а е всенародно дело, заченато още в първата третина на миналия век.Няма смислени причини авторитетното състезание да бъде разсичано на две, още повече, че финансирането от държавата /би трябвало да/ е целево - точно и само за него, а не за някакви новоизмислени сурогати.Не би било лошо, разбира се, у нас да има още не две, а повече многоетапни надпревари, но Обиколката не пипайте. Тя е неделима, трябва да остане целокупна и да бъде структурирана по стандартния за съвременния колоездачен свят начин.А че от БКС са безпомощни да й увеличават бюджета и да я укрепват /чрез реклами, спонсори, телевизионни права и пр./, като добавят по нещо към парите, които държавата дава за нея, се вижда отдалеко. Проблемът обаче е, че там не се и опитват да правят това достатъчно настойчиво.Ето защо, господа „новатори” от БКС, обявете веднага официално наредбите на двете/!?/ обиколки и се опитайте да ни убедите, че тeзи „туин пийкс” са... 66-а Обиколка на България. И не забравяйте: по-голямата част от парите, с които се каните да ги правите, са от джоба на данъкоплатеца и от небездънните каси на няколко общини, подкрепящи всъщност каузата на Обиколката от 1924 г.Моралната страна на въпроса около достолепното име и богатата история на Обиколката няма смисъл да засягаме - ясно е, че понятия като „достойнство”, „чест”, „памет”, „отговорност” са ви познати дотолкова, доколкото да им се надсмивате.", "date": "2017.08.21", "title": "Как ще бъде определен победителят в Обиколката на България?"}
{"url": "https://offnews.bg/bojni/antani-dzhoshua-da-kritikuvash-bitkata-mezhdu-mejuedar-i-makgregar-e-663321.html", "text": "Световният шампион по професионален бокс във версиите IBF/IBO/WBA Антъни Джошуа защити провеждането на мегасблъсъка между Флойд Мейуедър и Конър Макгрегър.\"Сега предстои мегабой. Те отлично сработиха и обединиха събитията в бойните спортове. Да критикуваш този бой е пълна глупост.Всеки има своите шансове в този мач, но Мейуедър е елитен боец. Той не случайно е спечелил 49 мача на профиринга и нито един от тях не е загубил.Дълголетието му се отразява добре. Трябва да се гледа на събитията в дългосрочен план, а за неговите постижения не може да си затвориш очите\", сподели Джошуа.Непобеденият при професионалистите Флойд Мейуедър и Конър Макгрегър ще се бият в категория до 69 килограма в Лас Вегас на 26 август. Мачът не е за титла.Конър ще прибере около 75 милиона долара, като ще се отчете и на шефовете си в UFC. Американецът ще получи 100 милиона долара плюс процент от продажбите на кабелните оператори в САЩ.", "date": "2017.08.21", "title": "Антъни Джошуа: Да критикуваш битката между Мейуедър и Макгрегър е глупост"}
{"url": "https://offnews.bg/tenis/grigor-dimitrov-da-tcelta-mi-e-trofeiat-ot-us-open-663284.html", "text": "Григор Димитров излиза за титлата на US Open и не говори наизуст, тъй като явно се чувства перфектно на американска земя и играе най-добрия си тенис. След титлата в Синсинати, първа за него от турнир Мастърс 1000, българинът се прицели още по-високо.\"Този успех значи много за мен. Чувствам се уверен преди US Open, но съм здраво стъпил на земята. Щастлив съм, това е най-голямата ми победа. Ще се порадвам ден-два, но след това пак предстои здрава работа\", каза Гришо.Попитан какво за него ще е успех на US Open, дали се цели в трофея, той отговори: \"Да, това винаги е целта, но ще гледаме мач за мач. Там се играе в пет сета, което на мен ми харесва\".Българинът се придвижи с две позиции напред до №9 в света с 3,710 точки, а пред него в момента се намира Доминик Тийм с 4,030 т. Хасковлията ще бъде поставен под №7 в схемата на US Open, тъй като травми извадиха от турнира намиращите се пред него в ранглистата Новак Джокович и Стан Вавринка.Григор увеличи и сериозно шансовете си за участие във финалния Мастърс на ATP в Лондон. Рафаел Надал и Роджър Федерер вече са сигурни за турнира, а българинът в момента е шести с 3,060 т. Следват го Марин Чилич с 2,905 т., Новак Джокович с 2,585 т. и др.Иначе в Топ 10 има още куп важни промени. Александър Зверев се изкачва до рекордното в кариерата му шесто място с 4,470 т., след като взе два турнира Мастърс 1000!Има и разместване на върха. Рафаел Надал се завръща като №1 със 7,645 т., докато Анди Мъри отстъпва до №2 със 7,150 т.. Роджър Федерер е трети със 7,145 т.", "date": "2017.08.21", "title": "Григор Димитров: Да, целта ми е трофеят от US Open"}
{"url": "https://offnews.bg/stil/8-modni-tendentcii-za-esen-zima-2017-663312.html", "text": "След жаркото лято идва топлата есен, а с нея и втората част от модните тенденции за 2017 година. Представяме ви 8 течения от Париж, които ще бъдат част от гардероба през есенния сезон.1. Наситено червеноТази година на почит е не просто червеното, а наситеното, искрящото червено. Дизайнерите залагат на женствеността в цялото й величие.2. Ретро кожени палтаМиналата година животинският пух не бе актуален, но тази есен точно той е акцент във връхните облекла. Без много аксесоари, просто пух.3. Бляскави ботушиБлясък и само блясък е новата тенденция при обувките. Спомнете си за моделите на Риана и ще се почувствате като звезда!4. Този див, див ЗападКаубойските дрехи отново са на мода. Но този път са извън всякакви граници. Ботуши със стомани подметки, кожени жилетки, принтове, подобни на кравешки кожи и много кактуси.5. Каре от 70-те годиниКогато си представите каре, в главата ви по-скоро излиза образът на грънч стила от 90-те години, но този сезон не то ще залее витрините.6. Яка във викториански стилТази есен високите викториански яки са на мода. Те пренасят елегантния вид и строгото излъчване на епохата, като подчертават шията.7. Спортно горнище и долнищеТазгодишната мода залага сериозно на комфорта. Ангузите са на почит, но са украсени с пайети, ярки цветове и доста свободни кройки. Добра новина за феновете на този стил!8. ЦветяНе говорим просто за цветен десен. Дрехите тази година ще бъдат вдъхновени сякаш от драперията в къщата на леля и баба. Явно всеки елемент от живота ни може да се превърне в моден тренд.", "date": "2017.08.21", "title": "8 модни тенденции за есен/зима 2017?"}
{"url": "https://offnews.bg/ikonomika/400-orazhejnitci-ot-emko-na-protest-darzhavata-unishtozhava-zavoda-ni-663292.html", "text": "Работници от оръжейния завод \"Емко\" в Трявна протестираха днес с мирно шествие край международния път Русе - Свиленград, в района на село Вонеща вода. Провокира ги отнемането на лиценза на фирмата, което на практика означава край на производството.400-те души бяха спрени от кордон полицаи и протестиращите не успяха да блокират Прохода на Републиката.Хората се страхуват, че могат да останат без работа. Твърдят, че компанията умишлено се води към фалит.Лицензът на предприятието бе отнет в края на юли с решение на междуведомствения съвет по доклад на министъра на икономиката, след като МВР констатирало нарушения в производството, а решението се свързва с конфликта между Делян Пеевски и Цветан Василев.Без да коментира техните имена, директорът Славчо Демиев заяви:\"Явно има интереси, които са против дейността на фирма \"Емко\". Тези интереси са достатъчно силни и успяха да впрегнат държавната машина срещу фирма \"Емко\". От това вероятно е провокирано и решението на междуведомствения съвет\", коментира Демиев.На въпроса кой стои зад това той отговори: \"Ясно е - вносителят е министърът на икономиката по доклад на МВР\".Предписанията на вътрешното министерство вече са изпълнени и лицензът може да бъде възстановен, убеден е Демиев. Решението също трябва да бъде на съвета, в който влизат представители на министерствата на отбраната, на икономиката, на вътрешните и на външните работи.Надяваме се на мъдро решение, което няма да доведе до преустановяване на едно българско производство - отбеляза Демиев.\"В завода работят над 800 души. Ако те останат без работа в малък град като Трявна, ще има последствия за всички\", коментира Ваньо Лазаров, един от протестиращите работници.Ако няма решение през седмицата, ще се организират нови протести и ще бъдат затваряни пътища.Министърът на икономиката Емил Караниколов защити отнемането на лиценза с факта, че в дейността на завода са установени редица нарушения, които трябва да бъдат остранени. „Има неправилно съхраняване на боеприпаси и други вещества. Държат се такива и на производствена площадка. Констатирани са и проблеми с пожарната безопасност”, поясни Караниколов пред Нова тв.Той обеща лицензът да бъде възстановен при отстраняване на нередностите. ", "date": "2017.08.21", "title": "400 оръжейници от Емко на протест: Държавата унищожава завода ни"}
{"url": "https://offnews.bg/analizi/aleks-aleksiev-nashite-turtci-ne-se-podavat-lesno-na-radikalizatcia-663294.html", "text": "Идеята, че атентат като този в Барселона не може да се случи у нас, е абсолютно нелепа. Нелепа обаче е и идеята, че ще се случи. Но опасността за България е много по-малка. Това каза председателят на Центъра за балкански и черноморски изследвания Алекс Алексиев по бТВ. В Източна Европа има местен ислям, който не е радикализиран. Нашите турци например не се поддават лесно на радикализация, обясни Алексиев.По думите му предстоящото ни председателство на Европейския съвет едва ли има значение за терористите. Не знам даже дали знаят какво е това, заяви Алексиев и допълни, че по-голямо значение има радикализацията, която протича на места, и службите трябва да следят внимателно този процес. Трудно може да се говори за предотвратяване на тероризма, даже нещата стават по-лоши, смята Алексиев. Факт е, че в Европа атентатите вече са всекидневие. В последните две години в 13 държави, най-вече в Западна Европа, има 150 атентата или опита за атентати. Това е почти всяка седмица. В същото време радикализацията продължава, подчерта експертът. 20 хил. джихадисти отидоха от Европа в Близкия Изток, а не обратното, какво ви говори това? Фактически Европа става мястото, където се радикализират ислямистите, каза още той. ", "date": "2017.08.21", "title": "Алекс Алексиев: Нашите турци не се подават лесно на радикализация"}
{"url": "https://offnews.bg/drugi/man-siti-i-botev-vratca-priako-v-efira-dnes-663286.html", "text": "Футбол18.00 ч Ботев Вр - Несебър - „Диема спорт“20.30 ч Септември - Берое - Диема спорт21,15 ч Леванте - Виляреал - F+22.00 ч Манчестър С - Евертън - Диема спорт 2 Спорт9.45 ч - Универсиада в Тайван, скокове във вода - Eurosport 211.00 ч - Универсиада в Тайван, скокове във вода - Eurosport 213.45 ч - Колоездене, обиколка на Испания - Eurosport 114.30 ч - Снукър, шампионат на Китай - Eurosport 217.00 ч - Спидуей в Швеция - Mtel sport17,55 ч - Тото, теглене на тиража - bTV", "date": "2017.08.21", "title": "Ман Сити и Ботев Враца пряко в ефира днес"}
{"url": "https://offnews.bg/izvan-terena/gabi-petrova-pokaza-seksi-tialo-na-plazha-663323.html", "text": "Спортист номер 1 на България за 2015 година Габриела Петрова взе пример от Ивет Лалова исе отдаде на релакс след Световното първенство по лека атлетика в Лондон. Европейската вицешампионка от Прага 2015 година демонстрира страхотно тяло на плажа, което зарадва многобройните й последователи в социалната мрежа Инстаграм.Снимките на Петрова се харесаха много на нейните фенове, а един от тях написа култов коментар в рими: \"От морските вълни богинята на красотата се роди\".Припомняме, че 25-годишната лекоатлетка не успя да се класира за финала в дисциплината троен скок на шампионата на планетата в английската столица.Габи не покри нужния норматив в квалификациите - 14.20 метра, а резултатът й 13.90 метра не я нареди сред дванадесетте най-добри, които продължиха към битката за медалите.", "date": "2017.08.21", "title": "Габи Петрова показа секси тяло на плажа"}
{"url": "https://offnews.bg/112/po-130-pozhara-izbuhvat-vseki-den-u-nas-663287.html", "text": "Средно по 130 пожара са избухвали всеки ден през последната седмица, съобщи директорът на ГД \"Пожарна безопасност и защита на населението\" главен комисар Николай Николов пред bTV тази сутрин.Общият им брой надхвърля 1000.В момента няма пожар, който да не е поставен под контрол. Има три по-сериозни огнища, които не се разпространяват, но през нощта са били под наблюдение – в Ямбол, Стара Загора и Хасково.Този август се оказал по-тежък от миналогодишния. До края на месеца има още 10 дена, а пожарите вече са с 31 повече.От началото на годината са избухнали 23 хил. пожара, които са унищожили над 20 хил. гори и повече от 50 хил. други площи. Възстановяването на един декар гора струва около 1 милион лева, посочи Николов.Спасени са 1200 човешки живота, загинали са 91 души.Основните причини за тези инциденти са неправилно ползване на отоплителни уреди – ел. възглавници, неизправни газови котлони и пр.", "date": "2017.08.21", "title": "По 130 пожара избухват всеки ден у нас"}
{"url": "https://offnews.bg/112/katastrofa-zapushi-magistrala-trakia-663288.html", "text": "Поредна катастрофа направи тапа на автомагистрала \"Тракия\". Инцидентът е станал при 306-и километър, в посока Бургас. Там движението се осъществява само в изпреварващата лента, докато бъде разчистено пътното платно.През последното денонощие са станали 26 тежки катастрофи. Загинали са петима, а 35 са ранени. Трима от ранените са с опасност за живота.Само в София са регистрирани 5 тежки и 35 леки пътни произшествия, при които е загинал един човек и са ранени други петима.От началото на годината МВР отчита 4121 пътнотранспортни произшествия, с 91 жертви и 5193-ма ранени.", "date": "2017.08.21", "title": "Катастрофа запуши магистрала Тракия"}
{"url": "https://offnews.bg/izvan-terena/huligani-na-tcska-prebiha-bezhanetc-na-garata-v-bern-663289.html", "text": "Двама запалянковци на московския ЦСКА са набили жестоко емигрант от Тунис на гарата в Берн. Новината е на швейцарското издание 20 minuten.Не е ясно откъде прехвърчала искрата, но бежанецът хвърлил кошче по ултрасите и побягнал. Руснаците обаче го застигнали.Тунизиецът е настанен с много тежки травми в местна болница. И двамата фенове на ЦСКА са задържани. В материала не се съобщава какви са мерките им.  Двамата запалянковци са пътували след мача на ЦСКА с Йънг Бойс от плейофа за Шампионската лига на 15 август. Руснаците биха 1:0.\"Армейците\" спечелиха благодарение автогол на защитника Нуху Касим в последните секунди. За ЦСКА Москва игра и българинът Георги Миланов.Ултрасите на ЦСКА са известни със своя буен нрав. Те отстъпват като бройка на тези от Спартак Москва, но са далеч по-организирани. Структурите им наподобяват истинска армия.", "date": "2017.08.21", "title": "Хулигани на ЦСКА пребиха бежанец на гарата в Берн"}
{"url": "https://offnews.bg/112/zhestoko-ubijstvo-na-11-godishno-momiche-v-burgaskia-kv-meden-rudnik-663296.html", "text": "Тялото на убито по жесток начин 11-годишно момиче е било намерено вчера в бургаския квартал \"Меден рудник\".По непотвърдена информация то е открита от съседи в асансьора на блок 108 в комплекса.Първоначално информацията бе за убита млада жена. Малко по-късно от прокуратурата обявиха пред агенция \"Фокус\", че жертвата е дете. Извършителят е задържан. По информация на bTV той е 15-годишно момче.Очаквайте подробности.", "date": "2017.08.21", "title": "Жестоко убийство на 11-годишно момиче в бургаския кв. Меден рудник"}
{"url": "https://offnews.bg/futbol/nejmar-se-predstavi-na-parizh-s-gol-za-222-miliona-evro-video-663295.html", "text": "Струва ли Неймар 222 милиона евро? Дебатите продължават, макар че след като някой е платил толкова, значи отговорът е положителен. Бразилецът вкара гол като за 222 милиона евро при дебюта си на парижка земя. И със сигурност сделката си изглежда отлична.ПСЖ прие Тулуза на \"Парк де Пренс\", а зрителите се насладиха на истинско шоу. Черешката на тортата дойде в края, когато Неймар изигра истинска ламбада между половината отбор на гостите. След каскадата финтове той мушна топката в мрежата.Парижани сразиха 6:2 Тулуза, а Неймар вкара общо два гола. Адриен Рабио, Единсон Кавани, Хавиер Пасторе и Лейвин Курзава също бяха точни за домакините, които първи пуснаха гол. ПСЖ запази пълния си актив от точки и след третия кръг в Лига 1, като се изравни с Монако и Сент Етиен, но оглави таблицата заради по-добрата си голова разлика.Неймар направи още няколко страхотни финта, като дълго ще се коментира този на следващото видео:Преди началото на двубоя с минута мълчание беше почетена паметта на жертвите на атентата в Барселона. Неймар не можа да сдържи емоциите си и се разплака.Публиката на ПСЖ се сбогува със своя любимец Блес Матюиди. Френският национал премина в Ювентус и се появи на \"Парк де Пренс\", за да си вземе довиждане с феновете, които го аплодираха.", "date": "2017.08.21", "title": "Неймар се представи на Париж с гол за 222 милиона евро (видео)"}
{"url": "https://offnews.bg/medii/koj-shte-oglavi-bnt-viziata-na-sasho-jovkov-za-natcionalnata-televizi-663297.html", "text": "Няма как дългогодишният журналист на националната телевизия Сашо Йовков да не говори с емоция за БНТ след 27 години работа там. Така бе и по време на изслушването му пред Съвета за електронни медии (СЕМ) на финалния етап на конкурса за генерален директор на обществената медия. В малко повече от час Йовков представи своята концепция за управление на телевизията в следващите три години, а след това да отговори на въпросите на членовете на СЕМ.Йовков започна с това, че решението му да се яви на конкурса не е от вчера. Обмислял го от пет години.За един от основните си приоритети Йовков счита разбиването на клишетата и стереотипите, че БНТ е неефективна, с раздут щат и стара програма.В тригодишния си план за развитие на телевизията спортният журналист предвижда БНТ да бъде мултиканална и да излъчва на Full HD. В концепцията си Сашо Йовков залага създаването на нов спортен канал БНТ 3 и на нов канал за култура и образование - БНТ 4.Кандидатът посочи, че изработването на нов медиен закон това трябва да бъде приоритет не само на генералния директор на БНТ, но и на обществото и властта. Той трябва да обхваща не само обществените медии като БНТ и БНР, а и фалшивите новини и интернет медиите.Йовков мисли, че и мандатът на генералния директор на БНТ, и финансирането ѝ трябва да се увеличат. Понастоящем годишният бюджет на БНТ е около 65 млн. лева. Тази сума обаче е крайно недостатъчна, ако БНТ трябва да плати 9 милиона за права за олимпиада, каза той.В концепцията си Йовков е заложил техническо обновление на тв центровете извън София. С техническо обезпечаване на екипите на БНТ 2 ще се вдигне качеството на програмата, категоричен е кандидатът.Сред идеите на спортния журналист е и обща импресарска агенция между БНТ и БНР за създаване на съвместна качествена продукция за износ в чужбина. За пример той даде успешният сериал \"Под прикритие\".Йовков посочи, че моделът на финансиране на националната телевизия трябва да се промени. За пример той даде Би Би Си и германската обществена телевизия, за които гражданите плащат такса.На финала на своето изложение Йовков се обърна към политици с думите: \"Внимавайте с БНТ!\" - заради професионалистите, заради хората там, заради силата и доверието, което обществената телевизия има. ", "date": "2017.08.21", "title": "Кой ще оглави БНТ: визията на Сашо Йовков за националната телевизия"}
{"url": "https://offnews.bg/tenis/izvanzemen-grigor-dimitrov-balgarinat-vze-naj-goliamata-pobeda-v-kari-663277.html", "text": "Григор Димитров написа най-великата страница в историята си на професионален тенисист! Българинът победи Ник Кирьос на финала в Синсинати, САЩ и така взе първа за него титла от Мастърс 1000.Турнири от такъв ранг тази година досега бяха печелили само трима - Федерер, Надал и Саша Зверев. Направиха го по два пъти! Е, Гришо вече е в престижната компания.26-годишният българин взе финала с 6:3, 7:5 срещу австралиеца. Първата ни ракета изигра извънземен мач! Кирьос разчиташе само на единия сервис по правата. Във всички останали компоненти отсреща имаше истински Терминатор.Няма какво да разказваме мача, който беше наказателна акция на таланта от Хасково. Ник пробва традиционните си провокации, но Гришо не трепна. Публиката аплодираше бурно българина от самото начало. На трибуните в Синсинати имаше стотици нашенци с трибагреници, които празнуваха с Григор.Гришо им благодари специално, след като вдигна трофея. Той се поклони на семейството си, на треньора, на целия си екип. И поздрави сърдечно Ник и неговата майка, която беше в ложата. Кирьос се засмя, двамата се прегърнаха.\"Изключително интелигентен тенис, интелигентна седмица за Григор. Българинът се чувстваше комфортно в Синсинати! Треньорът му Дани е свършил отлична работа\", казаха американските коментатори на мача.Победата осигури завръщането на Григор в Топ 10 на световната раглиста. От днес той е №9 в класацията на ATP.", "date": "2017.08.21", "title": "Извънземен Григор Димитров! Българинът взе най-голямата победа в кариерата!"}
{"url": "https://offnews.bg/futbol/ludogoretc-shte-igrae-machovete-ot-liga-evropa-v-razgrad-663330.html", "text": "От Лудогорец публикуваха съобщениe на официалния си сайт, което гласи, че отборът е получил разрешение УЕФА да играе домакинските си мачове от Лига Европа на \"Лудогорец Арена\". Разградчани изградиха нов модерен сектор, който отговаря на всички изисквания на футболната асоциация. Припомняме, че още в началото на лятото представители от УЕФА инспектираха съоръжението и загатнаха, че \"зелените\" имат реален шанс да приемат европейските си мачове в Разград.Разградчани излизат срещу Судува в четвъртък от 20:30 часа в реваншa от плейофния кръг на Лига Европа, който ще се играе на стадион \"АРВИ Арена\" в литовския град Мариямполе. ", "date": "2017.08.21", "title": "Лудогорец ще играе мачовете от Лига Европа в Разград"}
{"url": "https://offnews.bg/futbol/hubchev-ne-povika-mihajlov-no-vze-starokin-za-shvetcia-i-holandia-663313.html", "text": "Селекционерът на \"А\" националния отбор Петър Хубчев обяви група от 25 футболисти за световните квалификации срещу Швеция на 31.08.2017 и Холандия на 03.09.2017.Изненадата сред избраниците на специалиста е футболистът на Черно море Орлин Старокин, който продължава да е обект на шеги и закачки сред привържениците. Отборът ще стартира лагера си за предстоящите квалификации на 27-ми август.Вратари: Пламен Илиев (Астра, Румъния), Божидар Митрев (Левски), Георги Китанов (ЦСКА-София).Защитници: Страхил Попов (Касъмпаша, Турция), Петър Занев (Амкар, Русия), Васил Божиков (Слован, Словакия), Антон Недялков (ЦСКА-София), Божидар Чорбаджийски (ЦСКА-София), Георги Терзиев (Лудогорец), Цветомир Панов (Ботев Пловдив).Полузащитници и нападатели: Атанас Зехиров (Черно море), Орлин Старокин (Черно море), Кристиян Малинов (ЦСКА-София), Тодор Неделев (Ботев Пловдив), Кирил Десподов (ЦСКА-София), Станислав Манолев (ЦСКА-София), Ивайло Димитров (Славия), Георги Костадинов (Макаби Хайфа, Израел), Александър Цветков (Черно море), Симеон Славчев (Спортинг, Португалия), Ивайло Чочев (Палермо, Италия), Георги Миланов (ЦСКА, Русия), Андрей Гълъбинов (Дженоа, Италия), Божидар Краев (Мидтиланд, Дания), Ивелин Попов (Спартак, Русия).", "date": "2017.08.21", "title": "Хубчев не повика Михайлов, но взе Старокин за Швеция и Холандия"}
{"url": "https://offnews.bg/obshtestvo/viatar-nosi-zahlazhdane-dazhd-sled-obiad-663279.html", "text": "Северозападен вятър носи хладен въздух, облаци покриват небето в цялата страна след обяд.Максималните температури ще са между 25 и 30 градуса, валежи с гръмотевици ще има в западна България, според прогнозата на НИМХ. В София средната максимална температура няма да надвиши 21 градуса.Край морето също ще е облачно, превелявания се очакват по-късно през деня. Вълните ще са около два бала, а термометрите на плажа няма да се качат над 28 градуса.Над планините ще бъде предимно облачно, на много места ще превали и прегърми. Ще духа силен вятър, по високите върхове температурите ще достигнат едва 10 - 15 градуса.", "date": "2017.08.21", "title": "Вятър носи захлаждане, дъжд след обяд"}
{"url": "https://offnews.bg/obshtestvo/na-10-mesta-v-stolitcata-niama-da-imat-voda-663278.html", "text": "\"Софийска вода” временно ще прекъсне водоснабдяването в части на столицата днес, съобщиха от дружеството. Във връзка с диагностика на уличен водопровод на ул. „Чавдар войвода” в с. Мировяне, се налага спиране на водоподаването от 9.00 до 18.00 ч. на ул. „Спортист”, ул. „Алеко Константинов”, ул. „Еделвайс”, ул. „Канала”, „Перуника”, ул. „Христо Ботев”, ул. „Мировско шосе”.Подмяна на водомерен възел на ул. „Неофит Рилски” налага спиране на водоподаването от 9.00 до 15.00 ч. на ул. „Княз Борис I” от ул. „Неофит Рилски” до ул. „Патриарх Евтимий”, ул. „Хан Аспарух” от ул. „Княз Борис I” до ул. „Цар Самуил”.Заради подмяна на сградно водопроводно отклонение на ул. „Цар Шишман” се налага спиране на водоподаването от 9.00 до 17.00 ч. на ул. „Цар Шишман”, от ул. „Аксаков” до ул. „Славянска”. След възстановяване на водоснабдяването е възможно временно повишаване мътността на водата.Ремонтни дейности при бл. 276 в жк „Обеля 2”, налагат спиране на водоподаването от 9.00 до 16.00 ч. на бл. 276, бл. 277 - висока зона.Поради подмяна на сградно водопроводно отклонение на ул. „Любен Каравелов” в с. Мрамор, се налага спиране на водоподаването от 10.00 до 15.00 ч. на ул. „Алеко Константинов”, ул. „Иван Вазов”, ул. „Мичур” и ул. „Хайдутин”.Без вода заради подмяна на сградно водопроводно отклонение на ул. 15 в с. Долни Богров, ще бъдат от 10.00 до 17.00 ч. живеещите в района между ул. 20, ул. 16, ул. 1, ул. 31.Във връзка с подмяна на сградно водопроводно отклонение на ул. 7 в с. Мърчаево, се налага спиране на водоподаването от 10.00 до 16.00 ч. на клиентите на „Софийска вода”, живеещи в района на ул. „Приморско” от №17 до №27, ул. 7, ул. „Бистра река”.Прекъсване на сградно водопроводно отклонение на ул. „Захари Зограф” в кв. „Драгалевци” налага спиране на водоподаването от 9.00 до 14.00 ч. на ул. „Захари Зограф”, от ул. „Герена” до ул. „Свети Горазд” и ул. „Герена”.Диагностика на ул. „Макгахан” в жк „Хаджи Димитър” налага спиране на водоподаването от 9.00 до 19.00 ч. на ул. „Макгахан” от ул. „Панайот Хитов” до ул. „Владимир Вазов”.Реконструкция на уличен водопровод на ул. „Борис Найденов” в с. Негован налага спиране на водоподаването от 9.30 до 19.30 ч. в района на кариера „Холсим”, градински център, бетонов възел и фирма „Станилов”.", "date": "2017.08.21", "title": "На 10 места в столицата няма да имат вода"}
{"url": "https://offnews.bg/obshtestvo/goliama-chast-ot-stolichani-bez-topla-voda-ot-utre-663291.html", "text": "Голяма част от столичани остават без топла вода от утре до 24 август. Причината е планови ремонти на  „Булгартрансгаз” ЕАД по газопреносната мрежа. През същия период „Топлофикация София”  ще ремонтира своите производствени съоръжения в ТЕЦ „София“, ОЦ „Земляне“ и ОЦ „Люлин“. ТЕЦ \"Изток\" ще продължи работа. „Люлин“ от 1-ви до 10-ти микрорайон, „Надежда“ от 1-ва до 6-та част, „Обеля-1“ и „Обеля-2“, ж.к. „Свобода“, ж.к. „Толстой“, кв. „Илиянци“, ж.к. „Захарна фабрика“, ж.к. „Овча купел-1“ , „Овча купел 2“, ж.к. „Гевгелийски“, ж.к. „Западен парк“, ж.к. „Илинден“, ж.к. „Сердика“, ж.к. „Разсадника“, ж.к. „Красна поляна“, ж.к. „Славия“, ж.к. „Бъкстон“, ж.к. „Борово“, ж.к. „Красно село“, ж.к. „Бели брези“, ж.к. „Стрелбище“, ж.к. „Мотописта“, ж.к. „Гоце Делчев“, ж.к. „Лагера“, ж.к. Хиподрума“, ж.к. „Иван Вазов“, ж.к. „Св. Троица“, ж.к. „Фонд. Жилища“, части от ж.к. „Лозенец“ между ул. „Д. Хаджикоцев“, ул. „ Бяла“, бул. „Арсеналски“, ул. „Славище“ и между бул. „Евлоги и Христо Георгиеви”, ул. „Крум Попов“, ул. „Акация“, ул. „Цанко Церковски“, ул. „Капитан Андреев“, бул. „Черни връх“ , района между бул. „История славянобългарска”, ул. „Заводска”, ул. „Индустриална”, ул. „Владайска река”, бул. „Данаил Николаев”, ул. „Проф. Милко Бичев”, бул. „Янко Сакъзов“, ул. „Кракра“, бул. Цар Освободител“, бул. „Евлоги и Христо Георгиеви”, бул. „България“, бул. „Акад. Ив. Гешов“, бул. „Константин Величков“, ул. „Габрово“, ул. „Скопие“ и бул. „Рожен“. ", "date": "2017.08.21", "title": "Голяма част от столичани без топла вода от утре"}
{"url": "https://offnews.bg/obshtestvo/samokov-praznuva-s-patriarha-i-prezidenta-663281.html", "text": "Православната църква отбелязва днес паметта на свещеномъченик Симеон Самоковски, който е небесен покровител на Самоков. В манастирския комплекс Бельова църква „Рождество Богородично“ край града, където е гробът на светеца, ще бъде отслужена архиерейска св. Литургия. Патриарх Неофит ще оглави молебен и празничен водосвет в центъра на Самоково довечера. Програмата на празника включва концерт на площада. Президентът Румен Радев ще посети Самоков по повод празника на града, съобщиха от \"Дондуков\" 2. ", "date": "2017.08.21", "title": "Самоков празнува с патриарха и президента"}
{"url": "https://offnews.bg/nauka/palno-slanchevo-zatamnenie-nad-sasht-dnes-za-parvi-pat-ot-99-godini-663282.html", "text": "На 21 август 2017 пълно слънчево затъмнение ще пресече континенталната част на САЩ от бряг до бряг за първи път от 99 години.Астрономичното явление, понякога наричано Великото американско пълно слънчево затъмнение, за кратко ще хвърли сянка. Здрач ще падне по обед (местно време), звездите ще заблещукат, а птиците ще замлъкнат в зловеща тишина. Преминаващата пред Слънцето сянка на Луната ще го закрие изцяло, оставяйки само ореола на слънчевата корона.Спътникът и звездата на нашата планета имат такива пропорции (диаметърът на Слънцето е 400 пъти по-голям от този на Луната, но е 400 пъти по-отдалечено от нас от нея), че от повърхността на Земята двете небесни тела са с почти един и същ видим размер. Затова жителите на Земята имат късмета да наблюдават пълни слънчеви затъмнения.Този завладяващ природен феномен рядко се случва в продължение на един човешки живот на едно и също място. Наистина почти всяка година се стават слънчеви затъмнения, но са предимно над океана, да не говорим за една от най-гъсто населени страни в света в разгара на лятото.", "date": "2017.08.21", "title": "Пълно слънчево затъмнение над САЩ днес, за първи път от 99 години"}
{"url": "https://offnews.bg/112/darvosekach-zagina-zatisnat-ot-darvo-663293.html", "text": "33-годишен мъж е загинал при инцидент по време на дърводобив в местността Бабугерова каба, от полицията в Смолян.Инцидентът е станал на 19 август.По време на дърводобив в землището на Чепеларе пада дърво и затиска мъжа, който е от Чепеларе. Човекът издъхнал на място.По случая е образувано е следствено дело.", "date": "2017.08.21", "title": "Дървосекач загина затиснат от дърво"}
{"url": "https://offnews.bg/futbol/real-s-shampionsko-nachalo-v-parvenstvoto-663276.html", "text": "Реал Мадрид стартира мощно новия сезон, след като победи Депортиво Ла Коруния с 3:0 в мач от първия кръг на испанската Ла Лига.Още в началото на двубоя футболистите на Зинедин Зидан демонстрираха, че са в подем що се касае до играта и психиката на тима.В 20-ата минута Марсело подаде към непокрития на дъгата Лука Модрич, неговият изстрел затрудни вратаря Рубен Мартинес, топката попадна в краката на Карим Бензема, а секунда по-късно Гарет Бейл я насочи в мрежата на празна врата.Само седем минути по-късно Марсело стреля прострелно в малкото наказателно поле и Каземиро сложи крак, което бе достатъчно за 0:2.В 62-ата минута \"белия балет\" стигна до трети гол. Гарет Бейл проби отляво и подаде назад към Тони Кроос, който отбеляза с помощта и на рикошет.В 88-ата минута съдията Хосе Луис Гонсалес даде дузпа за Депортиво, след като Даниел Карвахал връхлетя глуповато в краката на Бруно Гама. Флорин Андоне пропусна да реализира наказателния удар.В добавеното време капитанът Серхио Рамос бе изгонен, след като получи втори жълт и съответно червен картон за нарушение срещу Лопес.", "date": "2017.08.21", "title": "Реал с шампионско начало в първенството"}
{"url": "https://offnews.bg/kultura/pochina-komedijniat-aktior-dzheri-liuis-663285.html", "text": "Американският комедиен актьор Джери Люис почина на 91 години, предадоха световните агенции, като цитираха изявление на семейството.В него се казва, че той е починал от естествена смърт в дома си в Лас Вегас в неделя сутринта.Плод на 10-годишното партньорство на Люис с Дийн Мартин са 16 филма и достигането му до огромен успех. Той стана най-високо платеният актьор в Холивуд.Роденият на 16 март роден 1926 г. Люис започва кариерата си с хумористични скечове, които изпълнява в клубове. Започва дуета с Дийн през 40-те години, разделят се през 1956 г.Актьорът участва във филмите \"Аризонска мечта\" (Arizona Dream, 1993) на Емир Кустурица и \"Кралят на комедията\" (The King of Comedy, 1982) на Мартин Скорсезе. През 1960 г. прави режисьорския си дебют с \"Пиколото\" (The Bellboy). Три години по-късно става звезда с най-популярния си филм (на който е също така режисьор и съсценарист) - \"Смахнатия професор\" (The Nutty Professor).Носител е на много награди. Има и почетен \"Оскар\", както и две звезди на холивудската алея на славата.", "date": "2017.08.21", "title": "Почина комедийният актьор Джери Люис"}
{"url": "https://offnews.bg/sviat/natcionalisti-napadnaha-glavna-dzhamia-v-ispania-663283.html", "text": "Дни след терористичните нападения в Барселона и Камбрилс главната джамия в друг испански град - Гранада, беше атакувана вчера от група крайнодесни младежи, които хвърляха димки и скандираха ксенофобски и антиислямски лозунги, съобщиха испански медии, цитирани от БТА.В този момент в храма имало няколкостотин души.\"Този, който е финансирал тази джамия, е финансирал тероризма. Защо властите мълчат?\", пишеше на транспарант, който младежите носеха.Полицията пристигна 15 минути след началото на акцията и протестиращите се разбягаха. Надписи със заплахи срещу мюсюлмани се появиха на фасадите на джамиите в Логроньо (автономна област Риоха), в каталунския град Монтбланк и в Севиля (автономна област Андалусия).В същото време испански мюсюлмани организират акции в почит към жертвите от атентатите. Вчера стотици се събраха на площад Пуерта дел Сол в Мадрид. Подобни прояви имаше и в други градове.Испанската ислямска комисия заклейми насилието веднага след атентатите. Около сто мюсюлмански общини в Каталуния планират голяма акция против терора днес в Барселона.", "date": "2017.08.21", "title": "Националисти нападнаха главна джамия в Испания"}
{"url": "https://offnews.bg/medii/sem-izslushva-trima-ot-kandidatite-za-bnt-663290.html", "text": "Съветът за електронни медии изслушва днес презентациите на първите трима кандидати за генерален директор на БНТ.По регламент те имат два часа и половина да представят концепциите си за развитие на телевизията в следващите три години, а след това да отговарят на въпроси на регулатора.Първи пред членовете на СЕМ ще се представи Сашо Йовков, а след това медийните надзорници ще чуят концепциите на Валери Тодоров и Тома Иванов.Утре СЕМ ще изслуша останалите трима кандидати - Иван Гарелов, Константин Каменаров и Емил Кошлуков.Според регламента победителят ще бъде ясен на 23 август. Ако нито един кандидат не събере необходимата подкрепа, настоящият генерален директор може да продължи да изпълнява тази функция до избирането на нов.", "date": "2017.08.21", "title": "СЕМ изслушва трима от кандидатите за БНТ"}
{"url": "https://offnews.bg/sviat/22-godishen-marokanetc-e-izvarshil-atentata-v-barselona-663298.html", "text": "Юнес Абуякуб е мъжът, управлявал вана при терористичното нападение в испанския град Барселона.Властите обявиха името на 22-годишния мъж от Мароко днес, предаде \"Ройтерс\".На 17 август ван се вряза в хора на пешеходна улица, уби 13 и рани повече от 100 души. Първоначалната версия бе, че зад волана е бил 17-годишният Муса Укабир, но по-късно тя бе опровергана. Сега испанската полиция издирва Абуякуб - единственият от 12-те членове на терористичната клетка, който все още не може да бъде открит.Попитан дали Абуякуб е шофьорът, Йоахим Форн, който ръководи полицията в Каталония отговори: \"Това е една от версиите в разследването. Тя е основната. Всичко сочи това. Днес ще представим доказателствата и ще обясним защо направихме това заключение\".Останалите от групата терористи са мъртви или в ареста.", "date": "2017.08.21", "title": "22-годишен мароканец е извършил атентата в Барселона"}
{"url": "https://offnews.bg/sviat/amerikanski-boen-korab-se-sblaska-s-tanker-10-izcheznaha-petima-sa-r-663280.html", "text": "Американски боен кораб се сблъска с танкер източно от Сингапур, в Малакския проток. 10 души изчезнаха, петима са ранени, предадоха световните агенции. Днес в 05,24 ч. местно време (21,24 ч. по Гринуич в неделя) на 10-20 км от източния бряг на полуостров Пенгеранг, щата Джохор, Малайзия ракетният разрушител (ескадрен миноносец) \"Джон С. Маккейн\" се е сблъскал с танкера \"Алник Ем Си\" (Alnic MC) на път за рутинна визита в пристанището на Сингапур. По първоначална информация американският боен кораб е получил повреда на борда, но продължава да плава на собствен ход, съобщиха ВМС на САЩ.Четирима от ранените са откарани в болница, раните им не са животозастрашаващи. Петият не се нуждае от болнично лечение.В ход е издирвателно-спасителна операция в координация с местните власти. В нея участват влекачи от Сингапур, бойният кораб от флота на Сингапур \"Галант\", хеликоптери и полицейският кораб на сингапурската брегова охрана \"Баскинг шарк\", хеликоптери Ем Ви \"Оспри\" и Ес Ейч-60 \"Си хок\" от американския боен кораб \"Америка\".\"Алник Ем Си\" е 183-метров петролен танкер, плаващ под либерийски флаг, с водоизместимост 50 760 тона. Според данните от наблюдението на корабоплаването той е бил с баласт, тоест не е бил пълен с товар.Американският кораб е кръстен на Джон Сидни Маккейн старши и Джон Сидни Маккейн младши, и двамата адмирали от воения флот на САЩ - дядото и бащата на сенатора републиканец Джон Маккейн. Той изпрати туит, че се моли за американските моряци и високо цени работата на спасителните екипи.На 10 август същият американски кораб приближи един от изкуствените острови, построени от Пекин в Южнокитайско море. Той се доближи на шест морски мили от рифа Мисчийф, част от спорния архипелаг Спратли.", "date": "2017.08.21", "title": "Американски боен кораб се сблъска с танкер: 10 изчезнаха, петима са ранени"}
{"url": "https://offnews.bg/ikonomika/chez-investira-3-2-mln-leva-v-proekt-za-9-stolichni-rajona-663302.html", "text": "ЧЕЗ Разпределение България стартира най-големия си проект през 2017 г. – подмяна на ключов кабел 110 kV в София. Проектът е на стойност 3,2 млн. лева и с реализацията му многократно ще се подобри сигурността на електрозахранването в 9 столични района, съобщиха от компанията.В неговите рамки ЧЕЗ Разпределение ще подмени 3930 метра кабел, който захранва 39 000 домакинства и стопански клиенти в 45 квартала в районите Триадица, Красно село, Средец, Лозенец, Красна поляна, Възраждане, Илинден, Младост и Искър. Сред тях са държавни институции, болници, производствени и офис сгради, трамвайната и тролейбусна мрежа на градския транспорт. В резултат ще бъде намален рискът от възникване на аварии и ще се съкрати значително срокът за тяхното отстраняване.Ремонтните дейности ще продължат до края на октомври 2017 г. По време на реконструкцията кабелът ще бъде изключен и две подстанции ще преминат на едностранно захранване. Предвид сложността и мащаба на проекта, по време на ремонтните дейности са възможни временни прекъсвания и смущения на електрозахранването в същите райони.Подмяната на стария кабел стартира на 15 август и се очаква да приключи в края на октомври. Ремонтът ще протече на няколко етапа, тъй като трасето е разделено на части, за да се ограничат смущенията за клиентите. Компанията е създала план за реакция при евентуално прекъсване на едностранното електрозахранване вследствие на претоварване или намеса на трета страна и ще поддържа непрестанен контакт със Столична община и органите на МВР по време на ремонтните дейности.", "date": "2017.08.21", "title": "ЧЕЗ инвестира 3,2 млн. лева в проект за 9 столични района"}
{"url": "https://offnews.bg/tenis/boris-beker-pozdravi-grigor-za-titlata-663300.html", "text": "Тенис легендата Борис Бекер не пропусна да поздрави Григор Димитров за титлата на турнира от сериите \"Мастърс 1000\" на АТР в Синсинати.Димитров постигна първи успех от такава надпревара. Той победи на финала Ник Кирьос с 6:3, 7:5, като преди това съперникът му беше отстранил Рафаел Надал.\"Силно съм впечатлен от Григор Димитров. От това, което видях, мога да кажа, че вече съм му фен №1. Невероятен е! Да продължава в същия дух. Още не ни е показал най-доброто от себе си на корта\", каза Бекер.Бившият треньор на Гришо - австралиецът Роджър Рашийд, също отдаде заслуженото на най-добрия български тенисист и го поздрави за първата голяма титла в кариерата му.Интересното е, че на финала Григор срази австралиеца Ник Кирьос, с когото Роджър Рашийд искаше да работи преди време. \"Добра работа на Григор Димитров и отбора му. Насладете се!\", написа австралийският специалист в Туитър.Съперникът на хасковлията на финала - австралиецът Ник Кирьос пък не пропусна да похвали първата ракета на България и поздрави 26-годишния талант за големия му триумф.\"Поздравления, Григор! За мен е удоволствие да те видя в топформа, играеш великолепен тенис. Поздравления и за феновете, макар че повечето от вас бяха за Григор.Имах известни проблеми в последно време, той пък показа голяма свежест, още веднъж поздравления\", сподели по време на церемонията по награждаването Кирьос.", "date": "2017.08.21", "title": "Борис Бекер поздрави Григор за титлата"}
{"url": "https://offnews.bg/nashite-avtori/iz-delnitcite-na-edin-lud-14-18-avgust-663309.html", "text": "Понеделник, 14 августДнес, уважаеми читатели, ще четете тихичко и няма да мрънкате. Мрънкането е забранено. Не го казваме ние, каза го папата преди нещо като месец. Възможно е и той сам да го е измислил, но по-вероятно е да му е внушено отгоре. Бактън вече от мрънкачи!Позволяваме си да ви лишим от това национално удоволствие, защото докторът тази седмица е на дъното на Сатурновата дупка, а това е направо съсипващо. Мечта ни е една година поне да я изкараме тая дупка някъде по южните гръцки острови, може и испански. Малко, месец преди дупката и месец след нея. Убеден сме, че там, под топлото южно слънце, ще я понесем по-леко. Но пусто да опустее, трябва да се руча. От там тръгват всичките ни проблеми – че трябва да се руча. А както знаете, на сухо трудно се преглъща. Та трябва и да се пийне нещо. Ето тия трите работи ни отнемат цялата жизнена енергия и затова гиберясваме. Ако се научим да живеем правилно, може да живеем вечно. Ама не може…И като се обърна назад, какво да ви кажа… През половината живот градихме социализъм, през другата половина го събаряхме. Уж да построим демокрацията на негово място. И какво построихме?! Истинския комунизъм за другарите!Всъщност, демокрацията е въпрос на конвенция. Като всичко в тоя живот. Днес, 28 години след промяната, мога да кажа като еднорога от „Алиса в огледалния свят“: „Е, сега, когато се видяхме един друг, ако ти повярваш в мене, и аз ще повярвам в тебе. Съгласна ли си?“ И Алиса се съгласи. Но Алиса е малко момиченце, на седем години и шест месеца. А ние вече сме на… Всъщност, това не е ваша работа на колко сме. Вие ще гледате духа!Ох, ама той и духът не е вечен. И той се омаломощава. Един приятел ми написа пожелание и добави: „И, ако спреш да пишеш, да знаеш, че при нас, хамалите, винаги има място за теб…“ И се замислих. Тъй, де, ние и сега това правим. Местим едни камъни насам-натам… Ама нали знаете, че от преместването работите не се променят.Хамалин само в краен случай. Засега съм си намерил друга работа. Шотландската компания Grant`s търси трима ценители на качествено уиски, за да ги назначи за посланици по света. Работата им е направо мечта - ще летят по света, ще представят различните марки, ще пият и ще призовават останалите да правят същото. И за тоя кеф ще получават заплата, от която няма да се налага да отделят половината за пиене. Мисля да кандидатствам. Дано само образованието да не ми препятства. Щото има някакво предубеждение, че интелигентността пречи на консумацията. Но лично ние не сме забелязал. И в университета сме работил, и в една камара редакции, ватенките имат много да учат…Както и да е. Празници, празници, ама да си погледнем и Делниците. Да видим какво е станало из родината и дали изобщо е станало.Първо Валери Симеонов. Моля ви, не му викайте виц-президент. Верно, смешен е, но е и прав. Библията почва малко грешно. В смисъл, не почва от самото начало. Защото баш в началото: И беше Тишина! И после идват другите работи…Това, което прави, е напълно прогресивно и европейско. Ние сме на мнение, че трябва да се разшири още обхватът. Щото на курорт сме седмица-две, а дома сме си през цялото време. От 1-ви септември влиза в сила директива на ЕС, която забранява прахосмукачките над 900 вата, по-точно всички прахосмукачки, които вдигат повече от 80 децибела. Още на 2-и септември в 00.01 часа съм на вратата на комшийката. Тя по това време обича да прахосмукачи. Щото през деня спи и прахосмукачката ѝ пречи. Тя нейната вие като вързана овчарка. Ще я сезирам, па да видим. Едва ли ще ми уважи протеста, но ако се намеси господин Симеонов, нещата със сигурност ще се променят. На Слънчака как се промениха? Или бъркам?Като споменахме по-горе биографията на Христос, та се сетихме и за неръкотворния труд на Кристина Кръстева върху Борисов… Нали знаете, че на Христос му се губят 11-12 години. Никой не знае къде е бил през това време. По същия начин в биографията на Кристина се губи целият борчески период на Борисов. Няма го, няма СИК, няма Маджо, няма нелегални фабрики за цигари, няма унгарски период, нищо! От Магнаурската школа направо главен секретар.Чудя се на съпрузите на журналистките с ресор МС как спят спокойно. Славата на Борисов в много отношения е измислена, обаче това, че е барлив, никой не е отрекъл досега. И не само съпрузите на красавиците трябва да се притесняват. В книгата си колегата Иван Бакалов разказа как Бойко рекъл веднъж пред приближените си: „С Х всеки може, ама да видиш с Y…” Където „Х” била „известна млада журналистка, а „Y” – също известна, но възпълна и много далеч от сексапила медийна шефка на средна възраст”. Ако премиерът верно е праснал тая медийна шефка, шапка му сваляме! Това се доближава до подвига на Хашим Тачи с Мадлин Олбрайт. Може би малко преувеличавам, но не много… Според Бакалов, Бойко имал поведението на нереализиран в младостта си бройкаджия. И ние също сме склонен да се обединим около тази хипотеза.Обаче, ако питаш репортерките, една нема да си признае. Веднъж седнахме да попием с колежки в една кръчма. Така се случи, че те бяха шест жени и само ние мъж. Но то мъж, дето си работил десет години бюро до бюро с него, не е точно мъж. И пийнаха те по две-три питиета и я подкараха по женски. Кои от колежките били спали с Началника. Едната вика: А, бе, той и при мен се опита, ама не му се отвори парашутът…“ Втората: „И при мен се натискаше, ама видя, че нема да стане…“ И третата така, и четвъртата… Слушах, слушах, пък накрая се изнервих. А, бе, дами, човек като ви слуша, началникът кара само на чи… чик-чирик… Беше много нетактично. Разбрах го по тишината, която настана. И оттогава не пия с жени. И изобщо братя, не ви трябва да сядате с жена, ако не възнамерявате да лягате.Вторник, 15 августОт сайта \"Отворен парламент\" анализирали декларациите на депутатите и установили, че 112 от тях нямат нито лев в банкови сметки. Останалите 128 имали общо 29 711 590 лв. На човек се падали по 232 хил. лв. Обаче не им се падат, защото повече от половината от тия пари са се паднали на Пеефски - 16 377 112 лв. Като се извадят милионите на Вежди, Петър Кънев и още няколко по-дребни спестители, на останалите се падат средно по 30-40 хил. лева влог, което си е едно нищо. В Америка например тия ще са в Lower Middle Class. Даже и за там не знам дали ще им стигнат. Ако не вярвате, можете да идете калкулатора на Pew Research Center и лично да сметнете.Но ние не сме учуден, че повечето са бедни на входа на НС. Нали затова влизат в политиката! Защото са бедни. И, за да престанат да са бедни!Много тъпо е направена системата. Замислете се само. Полицията кога хваща крадеца? Когато влиза в обекта или когато излиза с откраднатото? Така, де, не е ли така?!Здравният министър проф. Николай Петров вика: „Въпросът с психичното здраве на нацията е много тревожен“. Затова сега министерството се е заело на първо време поне да преброи и регистрира лудите. Щял да се създаде единен регистър, който да е в услуга на всички служби, защото, вика министърът, има случаи, в които такива хора карат коли, сдобиват се с оръжие и стават бели. Та, вика, най-важното в този регистър е той да каже къде са тези хора в момента.Дано ги издири регистърът всичките, ама не вярваме. Някои от тях са се маскирали като депутати, като министри, управляват държавата! Мога и имена да посоча, но не ми се разкарва до ДАНС.Та нема да казваме кой е болен и от какво е болен. Обърнете внимание на снимката на Тома Биков. И не бързайте да го обвинявате, че е натегач, което, разбира се, не е лъжа. Но друго е по-важно - това е дължимо поведение в партията. Доста хора, разправят, били изгорели, щото нямали на видно място лика на вожда! Това си е направо култ към личността, ако че то каква личност е това…Пък във Враца, какво нещо е сиромашията (!), крадец влязъл в апартамента на едни хора. Повъртял се, повъртял се, но това, дето го търсил, те го били търсили много пъти вече, та и да го е имало, вече го нямало. И той, за да не е капо, откачил алуминиевата врата на банята. Но понеже, нали, с цяла врата се бяга трудно, та полицията го заловила. Пък в София хванали друг бандит, който откраднал очила с голям диоптър. Представяте ли си? Да влезе некой дома ви и да ви открадне очилата за четене! Накъде отива тоя свят?!", "date": "2017.08.21", "title": "Из делниците на един луд (14-18 август)"}
{"url": "https://offnews.bg/temida/sadat-poiska-oglasiavane-na-dannite-za-vazduha-v-sofia-chas-po-chas-za-663303.html", "text": "Публикуването на почасовите данни за качеството на въздуха в София за последните 4 г. поиска Административният съд в столицата от Изпълнителната агенция по околна среда.Решението е в отговор на жалбата на сдружението \"За Земята - достъп до правосъдие\", представлявано от адв. Александър Кашъмов и програма \"Достъп до информация\". Жалбата бе внесена след \"няколкомесечна изтощителна борба с институциите\", пишат от сдружението до медиите.Решението подлежи на обжалване, от което ИАОС са се възползвали. Предстои Върховният административен съд да се произнесе.\"Това показа за пореден път, че вместо да си партнират с неправителствените организации в борбата с мръсния въздух, Столична община и Изпълнителна агенция по околна среда предпочитат да си прехвърлят топката. Така на практика отказват достъп до информация с голямо обществено значение и директно нарушават няколко закона и Конвенцията от Орхус. Надяваме се, че Върховния административен съд, който ще гледа делото на следващата инстанция, ще реши бързо делото в полза на прозрачността\", пишат още от \"За Земята\".От сдружението коментират още, че \"за никого не е тайна, че столицата ни страда от системно замърсяване на въздуха, което често надхвърля допустимите норми\".Преди няколко седмици те пуснаха и онлайн калкулатор Смог, който показа, че е ключов начинът, по който се публикуват данните.\"Само с наблюдаване на почасовите данни можем да уловим степента на замърсяване, която отравя бавно градани и жителите му. Само среднодневните стойности не са достатъчни, защото високите стойности от деня се балансират с тези от нощта. Така резултатът за денонощието е в норма, което не предоставя пълната информация на гражданите. Архивните данни пък от своя страна могат да послужат на организации, изследователи, здравни експерти за различни изследвания и изготвяне на препоръки за подобряване на въздуха и опазване здравето на хората\" убедени са от \"За Земята\".Само като признаем, че има проблем, можем да намерим пътя към неговото решаване. С начина на публикуване институциите изкривяват истината, за да продължат да неглижират живота и здравето на хората. Решението на съда е стъпка в правилната посока”, коментира Ивайло Хлебаров от \"За Земята\".", "date": "2017.08.21", "title": "Съдът поиска огласяване на данните за въздуха в София час по час за 4 години"}
{"url": "https://offnews.bg/futbol/levski-chikago-s-poredna-titla-v-sasht-663307.html", "text": "Левски Чикаго 2014 стана шампион на САЩ. Най-титулуваният български отбор зад граница, влезе в историята на Илинойския футбол, пише chicago.bg. \"Сините\" станаха първият отбор от щата, вдигнал Националната купа на САЩ, при над 30-годишните. Турнирът за най-високото отличие се провежда от далечната 1984 г., а трофеят носи името на живата легенда на американския футбол – Герхард Менгел.Левски победи на финала с 3:1 единствения отбор, ставал трикратен шампион на САЩ – ФК Кристос 1997. Два гола за българите отбеляза Росен Каптиев, а от дузпа се разписа Владимир Вукайелович.Българите поведоха в 25-та минута с истинско бижу. Пристигналият специално от България – Христо Йовов, изведе по прекрасен начин между двама защитници Росен Каптиев, който с удар от воле разстреля вратаря за 1:0. Пет минути преди края на първата част, гърците изравниха за 1:1.На следващата атака Мирослав Николов навлезе от дясно в наказателното поле на противника и центрира, но кълбото срещна ръката на централния защитник и главният съдия посочи бялата точка. Сърбинът Владимир Вукайелович излъга вратаря и майсторски го хвърли в противоположния ъгъл, отбелязвайки за 2:1.През втората част \"сините\" владееха играта. Малко преди последния съдийски сигнал Мирослав Манолов отправи силен удар, който гръцкият страж изби. В този момент, най-добре пласиран се оказа голмайсторът Росен Каптиев, който отбеляза за крайното 3:1.Чикаго беше създаден от сини привърженици по случай 100-годишния юбилей на ПФК Левски София. Още с първото си участие в Премиерлигата, българите стават шампиони, носители на купата и Суперкупата.Също така вицешампиони на щата и на Среднозападните щати. На следващата 2015 година повтарят успеха в лигата – титла, купа и Суперкупа, и отново Вицешампиони на щата. През 2016 г. печелят отново титла, купа и Суперкупа.", "date": "2017.08.21", "title": "Левски Чикаго с поредна титла в САЩ"}
{"url": "https://offnews.bg/futbol/shef-na-tcska-sofia-napisa-gorchivo-za-dva-macha-na-ludogoretc-663304.html", "text": "Как човек въобще да гледа Първа професионална лига по футбол, като участниците в нея ни занимават с подобни постове. Спортният директор на ЦСКА-София Стойчо Стоилов директно намекна, че последните два мача на Лудогорец са съмнителни.В тях шампионите разбиха 5:0 Дунав и 3:1 Верея. Стоилов, дясна ръка на Гриша Ганчев, написа следния текст. Или продиктува на някой слуга да го направи: Съдейки  по стила, по-скоро е възложил писането в профила си на някой паж. Всеки нормален фен ще бъда отвратен, независимо дали постът е основателен или е пълна лъжа.Стойчо Стоилов прави неприятно впечатление, че оправдава абсолютно всеки неуспех на ЦСКА-София или със съдиите, или със задкулисни машинации. Усъмни се дори в решението на УЕФА, че клубът няма право да играе в Европа, тъй като е променил името и седалището на стария Литекс.", "date": "2017.08.21", "title": "Шеф на ЦСКА-София написа \"горчиво\" за два мача на Лудогорец"}
