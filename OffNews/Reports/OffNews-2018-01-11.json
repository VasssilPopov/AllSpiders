{"url": "https://offnews.bg/sviat/zemetresenie-s-magnitud-6-raztarsi-mianma-672754.html", "text": "Земетресение с магнитуд 6 бе регистрирано днес в Мианма, съобщи Геофизическият институт на САЩ, цитиран от Асошиейтед прес и БТА.Трусът е станал на 40 км от град Пю, разположен между столицата Найпидау и икономическата столица Янгон.Той е бил последван от два вторични труса с магнитуд 5,3.За момента няма информация за пострадали или нанесени материални щети. ", "date": "2018.01.11", "title": "Земетресение с магнитуд 6 разтърси Мианма"}
{"url": "https://offnews.bg/kultura/pochina-edi-klark-ot-motorhed-672744.html", "text": "Китаристът от \"Моторхед\" Еди Кларк почина на 67-годишна възраст. Музикантът е починал след усложнения от пневмония, заради които е бил приет в болница.\"Печални сме, че трябва да споделим новината, която научихме преди малко. Едуард Алън Кларк - или както всички го знаехме и обичахме, Фаст Еди Кларк, е починал вчера (10 януари)\", пише в съобщение, публикувано във Facebook страницата на групата.Еди Кларк е роден на 5 октомври 1950 г. в Лондон. Музикалната му кариера започва още докато е тийнейджър.През 1973 г. е част от прогресив рок групата Zeus на Къртис Найт. През 1977 г. участва в създаването на дебютния студиен албум на \"Моторхед\".Кларк участва в създаването на \"Overkill\", \"Bomber\", \"Ace of Spades\" и \"Iron Fist\". Той напуска групата през 1982 г.По-късно Еди Кларк и басистът Пийт Уей създават рок-групата Fastway, която издава 7 албума между 1983 и 2011 г.Фронтменът на \"Моторхед\" Леми Килмистър почина от рак в края на 2015 г. ", "date": "2018.01.11", "title": "Почина Еди Кларк от 'Моторхед'"}
{"url": "https://offnews.bg/futbol/doshliat-na-probi-v-levski-shampion-s-pszh-se-okaza-kontuzen-672755.html", "text": "Много шум за нищо. Така може да се определи новината, че в Левски е дошъл за подпис шампионът на Франция с Пари Сен Жермен Ервен Онгенда.Шефът на \"Герена\" Асен Букарев дори обяви, че клубът е изпреварил няколко други кандидати за неговия подпис. Такъв обаче няма да бъде положен под договор със сините, тъй като се оказа, че футболистът е с травма на коляното.Тя се е показала още на вчерашната тренировка, а направените изследвания са показали, че е нужно сериозно лечение. Така Онгенда е бил отпратен от лагера.В същото време стана ясно, че Станислав Костов е ново попълнение на Левски. Нападателят вчера разтрогна договора си с Пирин (Благоевград), а днес се появи в офисите на \"сините\" на улица \"Тодорини кукли\" в София и подписа със \"сините\".Бившият футболист на ЦСКА вече е преминал успешно медицински прегледи, които са му били направени по-рано. Договорът му е за 2,5 години.", "date": "2018.01.11", "title": "Дошлият на проби в Левски шампион с ПСЖ се оказа контузен"}
{"url": "https://offnews.bg/obshtestvo/nova-valna-na-migranti-kam-balgaria-i-gartcia-672737.html", "text": "Над 230 мигранти опитали да влязат нелегално в България само за два дни. Те са били заловени близо до Одрин, съобщи БГНЕС. При контролна акция на съвместни екипи от гранични войски, жандармерия и пехотна механизирана бригада в района на Ипсала и две села са открити 75 мигранти от Сирия, Палестина, Афганистан, Мароко, Пакистан и Иран.Вчера в същия район при опит да преминат незаконно границата са заловени 160 души от Сирия, Палестина, Бангладеш, Афганистан, Алжир, Мароко, Ирак, Испания и Непал.След проверките всички са предадени на одринската дирекция по миграцията.През миналата година само на граничната бразда с България и Гърция са спрени, заловени и върнати 20 014 нелегални мигранти. В рамките на 6 години специализираната част към командването на пехотата „Граничните орли“ са заловили 116 936 души при опит да се прехвърлят незаконно в България и Гърция.Най-големият брой е регистриран през 2011 г. – 22 664 души, през 2012 г. намаляват до 17 448, 2013 г. те са 16 383 души, 2014 г. – 13 443, 2015 г. – 14 826, 2016 г. – 12 158 души. ", "date": "2018.01.11", "title": "Нова вълна на мигранти към България и Гърция"}
{"url": "https://offnews.bg/kultura/interaktivna-izlozhba-posreshta-gostite-na-predsedatelstvoto-snimki-672742.html", "text": "Интерактивна изложба с фотографии и картини на големи български художници посреща официалните гости за откриването на европредседателството.Изложбата се намира в специално изграденото пространство на площ от 700 кв. м в палатка до Народния театър „Иван Вазов“ в София, където ще бъде официалното откриване на председателството.Мултимедийната експозиция ще бъде прожектирана върху разнообразни по размери и форми прожекционни площи. Картините и фотографиите представят осем различни образа на страната, които допълват изречението „България е…“Първата серия изображения представя мистиката по българските земи с ритуалите на нестинари, лазарки, кукери, коледари, дъновисти.Хилядолетната история на страната ще бъде пресъздадена чрез ювелирните артефакти от Варненското, Панагюрското и Преславското съкровища, както и с картини на останките от древни крепости и светилища в Татул, Преслав, Сердика, Средец, Перперикон, Старосел, Царевец, Хисаря.Друга част от изложбата поставя акцент върху религията и показва различни архитектурни паметници на християнското изкуство като Боянската църква, Ивановските скални църкви, Свещарската гробница, Рилския манастир.Tематичните линии на втората част от интерактивната изложба водят зрителите в модерната епоха. В нея ще бъдат показани елементи от специфичната българска архитектура в Копривщица, Стария Пловдив, Созопол, Несебър.Следващата серия картини насочва вниманието към природното богатство на България с минералните извори, Райското пръскало, Чудните мостове, водопадът край Триград, Ягодинската пещера, Магурата, Леденика, Белоградчишките скали. Следват спиращи дъха пейзажи от най-красивите места в България – Рилските езера, Родопите, Странджа, Пирин, Камен бряг, с пейзажи от всички сезони.За финал е представена колекция от емблематични произведения на големи български художници, които олицетворяват различните епохи в развитието на българската култура.", "date": "2018.01.11", "title": "Интерактивна изложба посреща гостите на председателството (снимки)"}
{"url": "https://offnews.bg/obshtestvo/mazh-napadna-s-nozh-na-50-godishna-zhena-v-sofia-672743.html", "text": "Служители на Столичната дирекция на вътрешните работи издирват 52-годишния Пепи Христов Стоянов от София за нападението с нож 50-годишна жена в столицата.Нападението е станало около 8.35 часа днес. Жената е приета в тежко състояние в болница, с прободни рани по тялото.Мъжът е висок около 185 см, със зелени очи.Придвижва с лек автомобил \"Ситроен Ксара\", червен металик, С8389 НК.Умоляват се всички, които имат информация за мъжа, да се обадят на тел.112 или в най-близкото районно управление на МВР. Анонимността им е гарантирана.По-късно от МВР обявиха, че мъжът сам се е предал на полицията. ", "date": "2018.01.11", "title": "Мъж нападна с нож на 50-годишна жена в София"}
{"url": "https://offnews.bg/politika/borisov-momchetata-ot-mvr-sa-vazhni-za-darzhavata-672735.html", "text": "Правителството ще отдели 100 млн. за заплати за служителите в МВР, но срещу резултати. Това подчерта министър-председателят Бойко Борисов днес по време на срещата си с представители на седемте синдикални организации към МВР, на която присъства професионалното и политическото ръководство на ведомството. Премиерът уточни, че сумата е за периода от 1 януари до 31 декември, съобщиха от Дондуков 1. Борисов допълни, че при добра събираемост през настоящата година, има възможност за увеличаване на полицейските заплати с 10% от 2019 година.„Изборите като дойдат политическите партии правят програми и излизат с обещания и приоритети. Нашите приоритети са били образованието, инфраструктурата, здравеопазването, никой от нас не е обещал да вдига полицейски заплати, в същото време света става лош и още по-лош ще става“, заяви Борисов и допълни, че обществото очаква резултати и повишаване на доверието в МВР.„В края на краищата тези момчета са ни важни за държавата, те самите трябва да са мотивирани, да разбират това, което прави един полицай, се гледа под лупа от обществото“, каза още министър-председателят. Той поясни и че няма нищо против протеста на служителите от МВР, като апелира средствата, които сега допълнително ще се предоставят за заплати на служителите, да не се разглеждат като стимул за прекратяването му", "date": "2018.01.11", "title": "Борисов: Момчетата от МВР са важни за държавата"}
{"url": "https://offnews.bg/protesti/hiliadi-na-protest-v-tcentara-na-sofia-za-i-protiv-promenite-v-pir-672739.html", "text": "Хиляди излязоха на протест в центъра на София във вечерта, когато официално се открива Българското председателство на Европейския съвет.Протестното шествие под надслов \"Искаме да караме ски в България\", организирано от сдружението „Бъдеще за община Банско“, започна в 18 ч. от паметника на Алеко Константинов на бул. \"Витоша\".Върху якетата си демонстрантите сложиха бели фланелки с надпис \"Аз обичам да карам ски в България\".Те издигнаха плакати с надпис \"Искаме ски в България\", \"Не посягайте на зимните спортове\", \"Бойко, ние те подкрепихме, подкрепи ни и ти\".Сред участниците в шествието са и Ути Бъчваров, треньорът Валери Григоров, Владимир Каролев, кметът на Банско Георги Икономов, евродепутатът Ангел Джамбазки, вицепремиерът Валери Симеонов.Крайната точка на шествието беше площад „Александър Невски”, където имаше концерт с участието на Елица Тодорова, братя Пищолски и Тита.\"В деня, в който започва Българското председателство на Съвета на ЕС, в деня, в който Европа ще гледа към нас, ние искаме да защитим правото си да се развиваме, правото на България да има зимни спортове, да защитим Правителственото решение за Национален парк \"Пирин\" - категоричен е кметът на Банско Георги Икономов.Днес показваме силата на Пирин и на всички обединени българи, които са дошли да защитят своите интереси, заяви вицепремиерът Валери Симеонов пред демонстрантите.Същевременно протестът под надслов \"Да спасим Пирин! Да спасим България!\" започна в 18.30 ч. на площад \"Патриарх Евтимий\". Природозащитниците настояват решението на Министерския съвет за НП \"Пирин\" да бъде отменено.Те издигнаха плакати с надпис \"Горите са на България, а не на кмета!\", \"We stand strong. Корупцията прави силата\", \"Спасете Национален парк \"Пирин\".Демонстрантите скандират \"Оставка\" и \"Мафията вън!\".\"Хубава си моя, горо\" и \"Петко льо, капитанине, Петко льо, командирине\" озвучаваше пътя на множеството.Шествието премина по бул. \"Левски\" и след това по ул. \"Раковски\", а крайната му точка беше НДК.Към края на протеста част от демонстрантите преминаха по бул. \"Витоша\" и край Съдебната палата като скандираха \"Оставка!\".Протести под надслов \"Да спасим Пирин! Да спасим България!\" се проведоха тази вечер и в Пловдив, Русе, Варна, Бургас, Стара Загора, Шумен.", "date": "2018.01.11", "title": "Хиляди на протест в центъра на София 'за' и 'против' промените в Пирин (снимки)"}
{"url": "https://offnews.bg/obshtestvo/svivat-priema-za-studenti-po-it-otvariat-go-v-8-drugi-napravlenia-672738.html", "text": "Приемът на студенти в специалности от професионалните направления \"Информатика и компютърни науки\" и \"Комуникационна и компютърна техника\" ще бъде ограничен, а по осем други направления - ще бъде разширен. Те са: \"Математика\", \"Педагогика на обучението по…\", „Религия и теология“, „Физически науки“, „Химически науки“, „Енергетика“, „Материали и материалознание“ и „Химически технологии“.Това предвиждат промени в правителствено постановление, внесени днес от министъра на образованието и науката Красимир Вълчев за едномесечно обсъждане.Държавата ще разреши по цитираните осем направления университетите да приемат толкова студенти, на колкото имат право според капацитета си. Бройките няма да бъдат строго фиксирани от МС, ще може да се запълни целият капацитет.Досега по този ред се приемаха студенти в компютърните специалности и тези от направление \"Математика\" заради необходимостта от повече специалисти. При първите целта е изпълнена, но се очаква сериозен недостиг на специалисти по математика и останалите 7 направления, заради което се правят и промените.На база сегашния списък с 32 приоритетни професионални направления ще се обособят 4 групи и ще има още по-детайлно определени критерии за диференцирано финансиране. Сред тях сега са акредитационна оценка, реализация на пазара на труда, първо място според комплексната оценка за качество и потребност на пазара на труда или уникалност на висшето училище, както и очакван недостиг от съответните специалисти.С предложенията във формулата за изчисление на допълнителната диференцирана сума се въвеждат два допълнителни коефициента. Първият е за приоритетни професионални направления с намаляващ прием през последните 5 г. Вторият се отнася до определени области на страната с нисък икономически статус: Видин, Враца, Кърджали, Смолян и Ловеч. Филиалите на висшите училища там ще получават по-голямо финансиране с цел висшето образованието там да се съхрани, обясни министърът на образованието Красимир Вълчев.С предложените промени се утвърждава политиката на концентриране на финансирането в професионалните направления и висшите училища, получили по-висока оценка за качество и съответствие с потребностите на пазара на труда, преструктуриране към професионални направления, за които сe очаква бъдещ недостиг от кадри на пазара на труда, и насърчаване на профилната оптимизация, се казва в доклада на министъра до МС.Ако предложенията бъдат одобрени, ще бъде спрян приемът на студенти и докторанти по професионални направления, в които максимално допустимият брой е под 15 души.Ще се увеличат бройките за студенти - професионални бакалаври - в направление \"Туризъм\" в колежите във Варна и Бургас.СтипендииВ друго правителствено постановление (№90 от 2000 г.) се предвиждат промени по отношение стипендиите за студенти и докторанти.Европейските стипендии, които досега бяха месечно по 150 лв., а сумата се отпускаше по европроект с финансиране по оперативна програма, вече ще се отпускат с държавни пари, които са добавени към субсидиите на университетите. Размерът на месечната стипендия вече няма да е фиксиран на 150 лв. Университетът сам ще определя сумата в зависимост от това дали иска да даде стипендии на повече хора, или да даде по-големи стипендии, но на по-малко обучаващи се.65% от общата сума за стипендии ще се разпределя между всички студенти, които отговарят на критериите. Останалите 35% ще отиват за тези, които учат в специалности от приоритетните професионалните направления, независимо дали те получават първия вид стипендии. При тях единственият критерий дали да получат стипендия ще е средният им семестриален успех.Месечните стипендиите за редовните докторантите по държавна поръчка ще се увеличат от 450 на 500 лева.ОбщностиДвойно се увеличават бройките за прием в университетите ни на сънародници в чужбина (ПМС 103). От 1000 те стават 2000 (за степените \"бакалавър\" и \"магистър\"). Местата за докторанти се увеличават от 20 на 40.За първенците на националните олимпиади по български език и литература и на випуски на средни и висши училища ще има 30, а не 15 места, а за докторанти те се увеличават от 20 на 40.Стипендиите за общностите ни в чужбина също се повишават.75 вместо 50 лева ще получават те в Тараклийския държавен университет, Молдова (I курс на обучение). Студентите след първи курс ще вземат 90, а не сегашните 60 лв. 10-те студенти с най-висок успех ще получават 105 лева, при 70 лв. сега, ако не получават друг вид стипендия. За особени постижения вече ще се дават 135 лв., а не 90 лв. Петима докторанти ще се класират за стипендии по 225 лв. Друга промяна е, че МОН ще осигурява 30, а не 15 места за пълен курс на обучение на редовни студенти в български държавни висши училища, предназначени за чужди граждани от българска народност, които са:1. класирани на първо място на национални олимпиади по български език и литература в съответните страни, завършващи средно образование в годината, в която се провежда олимпиадата;2. завършващи средно образование в годината на кандидатстване и са първенци на випуски на:а) Болградската гимназия „Г. С. Раковски\" - гр. Болград, Одеска област, „31-во Общообразователно училище – гр. Одеса“ и Приморския украинско-български многопрофилен лицей - гр. Приморск, Запорожска област, Украйна;б) Българския теоретичен лицей „Васил Левски\" - гр. Кишинев, и Музикалния колеж „Щефан Няга\" в с. Твърдица, Република Молдова;в) Гимназията „Св. св. Кирил и Методий\" - гр. Димитровград, и Гимназията в гр. Босилеград, Република Сърбия;г) Българския теоретичен лицей - гр. Букурещ, и Теоретичния лицей - с. Дудещи Веки, окръг Тимиш, Румъния;д) Училището за национално възраждане - гр. Павлодар, Република Казахстан;3. първите трима абсолвенти, завършили с най-висок успех Тараклийския държавен университет „Григорий Цамблак\" - гр. Тараклия, Република Молдова, на образователно-квалификационна степен „бакалавър\", за обучение в образователно-квалификационната степен „магистър\".Тук промяната в списъка е включването на 31-во Общообразователно училище в гр. Одеса с преподаване на български език към училищата в Украйна.Във връзка с разширяването на мрежата от училища в чужбина с преподаване на български език и литература, история на България, география на България и др. се предлага увеличаване броя на преподавателите, изпращани от МОН в горепосочените училища, от 30 на 50.", "date": "2018.01.11", "title": "Свиват приема за студенти по IT, отварят го в 8 други направления"}
{"url": "https://offnews.bg/temida/tcatcarov-niama-samnenie-che-rosen-angelov-e-ubietcat-ot-novi-iskar-672741.html", "text": "\"За прокуратурата не съществува съмнение, че извършителят на шесторното убийство в Нови Искър е Росен Ангелов и че той се е самоубил\", заяви днес главният прокурор Сотир Цацаров по време на изслушването си на заседание на Вътрешна комисия.По думите му в публичното пространство са били изнесени множество версии \"от хора, които са експерти, и от такива, които твърдят, че са експерти\".\"Задават се много въпроси, но съпоставката на фактите и на целия доказателствен материал не опровергава тези два извода“, коментира главният прокурор, цитиран от \"Фокус\".\"Шесторното убийство и последвалото самоубийство на Росен Ангелов в Нови Искър, защото за нас то не подлежи на съмнение, се разглеждат в едно цяло\", пък заяви вчера шефът на следствието и зам.-главен прокурор Борислав Сарафов на брифинг в Съдебната салата.Тогава стана ясен и мотивът за жестокото престъпление, отнело шест човешки живота. Освен, че е бил отхвърлен любовник, причината за разрива в отношенията му с Кети Кюхова е, че той е искал от нея да му даде кодовете за алармата и ключове в някои от домовете на богати хора, които тя е почиствала, а той искал да ограби.", "date": "2018.01.11", "title": "Цацаров: Няма съмнение, че Росен Ангелов е убиецът от Нови Искър"}
{"url": "https://offnews.bg/sviat/asandzh-poluchi-ekvadorsko-grazhdanstvo-672745.html", "text": "Еквадор предостави гражданство на основателя на сайта \"Уикилийкс\" Джулиан Асандж, който живее от повече от пет години в еквадорското посолство в Лондон.Еквадорското министерство на външните работи заяви, че властите са решили да позволят Асандж да бъде натурализиран, докато търсят начини да уредят ситуацията му, съобщи Асошиейтед прес, цитирана от БТА.Еквадор предостави политическо убежище на основателя на \"Уикилийкс\", след като през 2012 г. той потърси убежище в посолството на страната във Великобритания, за да избегне есктрадиция в Швеция заради разследване за сексуално посегателство.Шведските власти по-късно прекратиха делото, но Асандж остана в посолството, защото все още може да бъде арестуван във Великобритания за нарушаване на гаранцията, под която беше пуснат.Днес британското министерство на външните работи заяви, че е отхвърлило искане на еквадорската страна да предостави дипломатически статут на Асандж, който е роден в Австралия.", "date": "2018.01.11", "title": "Асандж получи еквадорско гражданство"}
{"url": "https://offnews.bg/medii/bta-i-kosovskata-informatcionna-agentcia-podpisaha-sporazumenie-za-sat-672749.html", "text": "Генералният директор на Българската телеграфна агенция Максим Минчев и изпълнителният директор на Косовската информационна агенция Скъндер Красничи подписаха договор за сътрудничество.Минчев и Красничи подписаха споразумението днес в Прищина.То предвижда обмен на информация между БТА и Косовската информационна агенция.", "date": "2018.01.11", "title": "БТА и Косовската информационна агенция подписаха споразумение за сътрудничество"}
{"url": "https://offnews.bg/politika/tusk-v-rech-na-balgarski-predsedatelstvoto-shte-bade-rezultatno-kato-672748.html", "text": "Председателят на Европейския съвет Доналд Туск отправи на български език пожеланията си за българското председателство.Туск започна речта си по време на официалното откриване на председателството, рецитирайки \"Отечество любезно\" на Иван Вазов. Тези думи на Иван Вазов, чието име носи този театър, улавят духа на днешното тържество. Като поляк, аз добре разбирам колко кураж и решимост ви е струвало на вас, българите, да постигнете тези европейски успехи за вашето отечество. Никой не ви е дал нищо даром, вие на първо място сте творците на този исторически обрат, на тези \"нови, по-нови красоти\", каза Туск. По-младите поколения вероятно свързват театъра, в който се намираме, по-скоро с известния актьор ЗахариБахаров и ролята му в култовия сериал „Игра на тронове“, отколкото с поезията на Вазов\", отбеляза той.Туск допълни, че \"историята на България е по-драматична от \"Игра на тронове\", макар че в нея няма дракони, но всички искат сценарият на Балканите да е стабилност, сигурност и благоденствие. \"Кой друг, ако не вие, потомците на Спартак, наследниците на най-старата държава в Европа, вие, които никога не сте губили бойно знаме в битка, кой друг би бил на висотата на тази важна и изключително трудна задача да се поднови европейската перспектива за целия регион\", заяви председателят на Европейския съвет. \"Вие винаги сте били решителни и смели, което потвърдихте и през последните години. Ето защо аз вярвам, че вашето председателство ще бъде толкова резултатно, колкото преди четвърт век беше Христо Стоичков в световната купа. С министър-председател, който би могъл да сплаши не един тракийски войн, ще се справите\", подчерта Туск.", "date": "2018.01.11", "title": "Туск в реч на български: Председателството ще бъде резултатно като Стоичков преди 25 години (видео)"}
{"url": "https://offnews.bg/politika/balgaria-ofitcialno-poe-evropredsedatelstvoto-672747.html", "text": "България официално пое председателството на Съвета на ЕС на церемония в Народния театър \"Иван Вазов\". Церемонията започна с химните на България и ЕС, както и с речи на президента Румен Радев, на премиера Бойко Борисов, председателя на Народното събрание Цвета Караянчева, министъра на председателството Лиляна Павлова, председателя на Европейската комисия Жан-Клод Юнкер, председателя на Европейския съвет Доналд Туск и председателя на Европейския парламент Антонио Таяни. Най-изненадваща се оказа речта на Туск, който беше изцяло на български език и започна с цитат от \"Отечество любезно\" на Иван Вазов. В речите си всички похвалиха България и вмъкнаха по няколко думи за единство, като споменаха и мотото на председателството \"Съединението прави силата\". \"От 1-ви януари поехме председателството на Съвета на Европейския съюз. От 11 години ние сме член на съюза, но от 13 века България е югоизточната порта на континента. Това е скъпо платен исторически опит. На Балканите знаем, че от разделението покълват трагедии. Европа е твърде голяма, за да бъде монолитна, но и твърде малка, за да бъде разделяна. Затова и мотото на нашето председателство е „съединението прави силата“, заяви в речта си президентът Румен Радев.Той подчерта, че поемаме европредседателството в труден момент, като спомена проблемите с миграцията и тероризма. \"Вярвам, че през следващите шест месеца всички вие, нашите гости от Европа, ще се чувствате у дома си сред римските руини и православните църкви на България. Особено в София, където православна църква, католическа катедрала, джамия и синагога са само на няколкостотин метра една от друга. Това е историческа даденост, която ще напомня на всички нас, че Европа не е само икономическо пространство, а територия на свободата, вкоренена в историята, културата и хуманизма, които не бива да загърбваме\", каза той.Премиерът Бойко Борисов първо помоли за благословията на патриарха, а след това обяви, че след речта на български на Туск всички изказвания са неуместни. \"Ние като българи действително трябва да оценим, че председателят на Съвета си е положил толкова труд, за да покаже уважението на европейските институции към нашата история, към всички вас, които толкова усилия са положили\", подчерта Борисов.Той изброи събития, които ще започнат, ще се развият или ще завършат по време на европредседателството, като спомена кохезионната политика, големите проблеми в региона, земеделската политика, киберсигурността, общата европейска отбрана и миграцията.Борисов подчерта необходимостта да има максимална приемственост с председателството на Австрия, което е във втората половина на тази година.Да ни е успешно председателството, да направим нещо и за Европа, и за България, пожела Борисов и допълни, че всеки българин трябва да усети, че ЕС прави нещо за него.Речта на Юнкер също беше в духа на похвали към България, като посочи, че много харесва шопската ни салата и луканката ни. Той заяви, че има особена слабост към България. \"Вашето място е в Европа, в еврото и ние си сътрудничим с вас по този въпрос. Комисията е на страната на България\", каза още Юнкер.", "date": "2018.01.11", "title": "България официално пое европредседателството"}
{"url": "https://offnews.bg/obshtestvo/vitosha-ski-naj-posle-s-dsb-i-zelenite-imame-obshta-vizia-za-turizma-672736.html", "text": "Витоша ски изразява радост от факта, че след 10-годишни разговори с тези две партии имаме обща визия за туризма във Витоша. Това се казва изявление на Витоша ски по повод дадената днес пресконференция от общински съветници на ДСБ и Зелените в Столичен общински съвет.В текста на дружеството се казва още: Пред медиите, г-жа Марта Георгиева от ДСБ, поиска „цялостен план за развитието на ски и други спортове, проучване на възможностите за нови писти и връзка между съществуващите без излишна сеч и премахване на морени“. Витоша ски от десет години предлага идентични стъпки за развитието на туризма в парк Витоша като сме разработили и цялостен план за създаване на ски зона „Алеко“. Той включва всичко, описано от съветник Георгиева.Проектът не е реализиран, тъй като първоначално беше блокиран в съда от зелени неправителствени организации, а впоследствие изменения в Закона за горите де факто забраниха всяко ново развитие на туризма в парка. По-специално, това са изискванията за смяна на предназначение на земята под спортната инфраструктура, която е изрично забранена от действащия план за управление на парк Витоша – своеобразен параграф 22.От Витоша ски многократно сме призовавали законодателната, изпълнителната и местната власт да изчистят нормативната рамка като приемат добрите европейски практики за изграждане на спортни съоръжения, но към този момент ситуацията не е променена. С оглед високия обществен интерес, преди две години отправихме и публична покана към всички експерти в сферата, че сме готови да приемем всяко юридически издържано решение за модернизиране на съоръженията в парк Витоша. Към днешна дата, не е постъпило нито едно такова предложение, включително от редица политически партии и НПО-та, заявяващи, че знаят как това да се случи. И днес препотвърждаваме готовността си да приемем всяка юридически валидна идея и да развием планинската инфраструктура в рамките на закона.В редица срещи на работната група в Столичен общински съвет, ние сме изложили гореспоменатото си становище. В случай, че съветник Георгиева или друг общински съветник впоследствие е открила начин за модернизацията на съоръженията във Витоша и реализиране на предложения от нея план за създаване на нови писти, връзки и съоръжения за други спортове, ние сме готови да я изслушаме и заедно да работим за превръщането на парк Витоша в европейско място за отдих и спорт с модерна инфраструктура.", "date": "2018.01.11", "title": "Витоша Ски: Най-после с ДСБ и Зелените имаме обща визия за туризма на Витоша"}
{"url": "https://offnews.bg/sviat/putin-nareche-kim-chen-un-gramoten-i-zrial-politik-i-razkritikuva-sa-672753.html", "text": "Руският президент Владимир Путин похвали лидера на Северна Корея и разкритикува САЩ.Путин нарече Ким Чен-ун \"съвсем грамотен и вече зрял политик, който е решил \"своята стратегическа задача\", създавайки ядрено оръжие и ракети с голям обсег, предадоха Ройтерс и БТА. На среща днес с ръководители на руски печатни издания и информационни агенции Путин подчерта, че по тази причина \"трябва да се изхожда от реалностите\" и въпросът за денуклеаризация на Корейския полуостров да се решава само чрез преговори. Путин нарече \"пълни глупости\" всички обвинения към Русия за намеса в президентските избори в САЩ. Той подчерта, че ограничаването на работата на руски медии в САЩ е \"агресивна и злобна\" реакция на Вашингтон на недостоверните данни за руска намеси в изборите. Путин обобщи, че Русия не се намесва в изборите на никоя страна, включително и в предстоящите през март в Италия и че подобни твърдения целят да саботират руско-италианските икономически връзки.По думите му с критиките си за отказаната регистрация за изборите на опозиционера Алексей Навални Вашингтон е дал израз на предпочитанията си към него. \"Те се издадоха, по-добре да си бяха мълчали\", отбеляза той, без да назовава Навални. В отговор на въпрос Владимир Путин каза, че отношенията между Русия и САЩ ще се подобрят, само ако Вашингтон прояви \"мъжество и здрав смисъл\".Руският президент изрази готовност на Украйна да бъдат върнати \"десетките военните кораби и самолети\", останали на територията на Крим, но отбеляза, че те са в много лошо състояние.", "date": "2018.01.11", "title": "Путин нарече Ким Чен-ун 'грамотен и зрял политик' и разкритикува САЩ"}
{"url": "https://offnews.bg/izvan-terena/sobstvenikat-na-levski-pretarpia-operatcia-672746.html", "text": "Собственикът Левски Спас Русев се е контузил в коляното, стана ясно от публикувана от бизнесмена снимка в Инстаграм.На кадъра се вижда, че на контузеното му коляно е поставен и дренаж, което означава, че проблемът не е безобиден. По-късно от болничното заведение, където Русев е бил приет, разкриха подробности около състоянието му. Той е претърпял интервенция на менискуса след контузия. \"Всичко продължи около 30 минути. Г-н Русев се чувства добре\", каза доц. д-р Антони Георгиев – началник на Клиниката по артроскопска хирургия, който извърши операцията. Спас Русев предстои утре да бъде изписан.Босът на \"сините\" прекара празниците на карибския остров Мустик. Оттам той публикува снимки как се забавлява с местни работници, облечени с екипи на Левски с имената им.Междувременно стана ясно, че Левски ще подкрепи Борислав Михайлов за пореден мандат като шеф на БФС. Не е изключено дори Левски да бъде един от клубовете, които ще издигне кандидатурата на Михайлов. Това ще стори и Славия.", "date": "2018.01.11", "title": "Собственикът на Левски претърпя операция"}
{"url": "https://offnews.bg/drugi/skandal-v-basketbola-treniorskata-komisia-hvarli-ostavka-672752.html", "text": "Националният селекционер Любомир Минчев подава оставка като председател на Треньорската комисия на БФБаскетбол, съобщи той за BGBasket.com.Заедно с него своите позиции в комисията напускат и останалите членове - Георги Божков, Тони Дечев, Явор Аспарухов, Йордан Колев, Христо Ценов, Спас Натов, Евладия Славчева и Людмил Хаджисотиров.Националният селекционер обоснова причините за решението си, като предостави пълния текст на оставката, предоставена на президента на БФБ Георги Глушков.\"Г-н Глушков, информирам Ви, че подавам оставка като председател на Треньорската комисия, а и всички членове също напускат комисията.Поводът за това наше действие е изборът на национални треньори в подрастващите възрасти, но причините са много по-дълбоки и много по-съществени.Мислейки върху нещата, които се случиха на последния УС на БФБ и избора на национални треньори в подрастващите възрасти, се сетих за думите на Нихат Изич в една от лекциите му в първата ми година във FECC: “Най-важното нещо е президентът да ви вярва и подкрепя!“ С вашите действия преди и по време на УС на БФБ, Вие демонстрирахте липсата на вяра и подкрепа към ТК. Това е и една от основните причини да подам оставка. Тази липса на подкрепа не остана незабелязана и от вашите служители. Петър Клечков си позволи „сам да се назначи“ за старши треньор на отбора 16-годишните момичета за Балканиадата. Когато разбрах от медиите за това, лично се обадих на Деси Ангелова да попитам дали това действие е съгласувано с нея. Оказа се, че не е говорено с нея, а не е съгласувано и с ТК. Защо Стефка Славова, която бе помощник-треньор на Деси Ангелова последното лято и ще бъде такава и следващото лято, не води отбора? Аз не виждам логично обяснение помощник-треньорът да не води отбора при отсъствието на старши треньора. Така излиза….., че всеки може да си прави каквото си поиска!Друга основна причина е липсата на визия, стратегия и последователност в решенията на БФБ. Миналата година спряхте 20-годишни мъже и жени от участие на Европейско първенство, а тази година взимаме домакинство на Европейско първенство за 20-годишни мъже с цел да се класираме за дивизия А. Дори ще натурализираме играчи!!!Ако ще се прави натурализация, не трябва ли той да е готов и изграден играч? Кой може да каже как ще се развие кариерата на даден млад играч в следващите 5 години? Предложих Ви също, който и треньор да изберете из между Тони Дечев и Константин Папазов, да бъде за следващите две години. Според повечето баскетболни хора набор 98-99г е най-талантливият след поколението 93-94г. и според мен не е правилно да се работи с тях „на парче“. Трябваше да се знае отсега, че треньорът, който ги поеме ще ги води и догодина. Вие и това не взехте под внимание и го подминахте.Основният акцент на ТК в работата с националните отбори беше да наложи система, при която да има последователност и приемственост. На 08.12.2016г. като Председател на ТК представих пред УС на БФБ системата и критериите за избор на национални треньори, които искахме да наложим. Доколкото си спомням никой от УС не изказа несъгласие.Сега ще Ви я припомня:Избраният старши треньор на националния отбор до 15г. автоматически е един от помощниците на 16г. На следващата година той става старши треньор на 16г., а досегашният отива като един от помощниците на 18г. На следващата година пак се местят и вървят нагоре. И така треньорът върви с набора, който е взел на 15г. докато стигне 18г. Там решихме да се преценява дали да си продължи същия треньор или да се сложи треньор, който е от мъжки или женски представителен отбор от лигата. Причината е, че 20г. е вече възраст мъже и жени и там трябва да е такъв треньор. С налагането на този модел сме целели да има приемственост и последователност в работата с националните отбори. Не отричам, че е можело да има леки отклонения, както с Деси Ангелова (разбрахме се с нея да бъде две години на 16г. и две години на 18г.), но генерално сме се ръководили да има последователност в работата.При избора на старши треньор на 16г., Вие не се доверихте на предложението на ТК - Теди Буков. Не се вслушахте и в препоръките на Крис Дайъл (главен ментор на FIBA YOUTH DEVELOPMENT PROGRAM), който работи с българските треньори последните няколко години и който „силно препоръчва да се инвестира в него“. Вие гласувахте за двойната кандидатура на Даниел Клечков и Стойо Чолаков. Добре, но Даниел Клечков, когото избрахте да е водещия треньор от двамата, кара курсовете на ФИБА Академията – FECC.Това лято той трябва до ходи на курсовете на FECC, трябва е старши треньор на 15г. и да е помощник-треньор при 16г. на ЕП. Дори и да съумее да съчетае всички тези ангажименти, то следващото лято не може. През 2019г. той трябва да е старши треньор на 16г. (ако се следва тази система) и трябва да държи изпити във FECC, които са по времето на финалите на ЕП 20г. Тези дати застъпват времето, през което той трябва да е на подготовка с националния отбор до 16г. За мен е голям проблем старши треньорът да отсъства от подготовката около десет дни, а ако за вас не е, то тогава налагате нова тенденция в треньорската професия – треньорът да не присъства на лагерите и тренировките в подготовката. Ако решите да избегнете този проблем следващата година и не го изберете за треньор на 16г., то следва въпроса: Защо го избрахте сега на 15г.?Т.е. Вие разрушавате системата, която искахме да наложим и това е третата основна причина, поради която си подавам оставка.ТК е изготвила програма до края на сезона за регионалните семинари и вашите служители могат да я следват до избирането на нова ТК.На последното ни заседание сме изготвили препоръки които са:Да се участва с национален отбор жени 16 год. в Адриатическа лига през 2018/19 год.Да се търсят контролни срещи със силни отбори за националните отбори.Препоръка за играта в защита при подрастващите – лична пресираща защита на цяло игрище при 12, 14 и 16 год. и феърплей от страна на треньорите.Препоръчва да се направи трети кръг в А група Запад на 16г., като ЦСКА, Рилски спортист и Академик Пловдив да приемат по едно домакинство.Препоръка за смяна на правилото за ползване на играчи за един клуб, който участва с повече от един отбор в една възраст.Препоръки за работа за физическа работа с подрастващи в клубовете.Накрая ще си позволя да Ви препоръчам на следващото ОС на БФБ да предложите промяна в устава на БФБ. Не е нормално председателят на ТК да няма право на глас при избора на национални треньори. Казвам Ви го сега, когато си подавам оставката.Стара Загора С уважение: Любомир Минчев11.01.2018 г.", "date": "2018.01.11", "title": "Скандал в баскетбола, треньорската комисия хвърли оставка"}
{"url": "https://offnews.bg/zimni/sekssimvolat-na-biatlona-s-parva-pobeda-za-sezona-672750.html", "text": "Италианският секссимвол на биатлона Доротея Вирер спечели индивидуалната дисциплина на 15 километра от Световната купа по биатлон в германския зимен център Руполдинг.27-годишната Вирер повали всичките 20 мишени и измина трасето за 41.29.0 минути. Италианката постигна първа победа за сезона и общо четвърта в кариерата си. Втора на 12.7 секунди с една грешка в стрелбата финишира Кайса Мекерейнен (Финландия).Канадката Розана Кроуфорд записа първи подиум в кариерата си, след като се нареди трета. Тя беше безпогрешна в стрелбата и остана на 21.2 секунди след победителката.От българките с най-предно класиране е Емилия Йорданова, която се нареди 49-а с две грешки и изоставане от 4:04.3 минути.В класирането за Световната купа след 11 старта начело е Анастасия Кузмина (Словакия) с 454 точки. Втора е Кайса Мекерейнен с 429 точки, а на трето място се изкачи Доротея Вирер с 378 точки.", "date": "2018.01.11", "title": "Секссимволът на биатлона с първа победа за сезона"}
{"url": "https://offnews.bg/obshtestvo/romi-pochti-prebiha-ot-boj-konia-si-biagajki-ot-opit-za-krazhba-v-ov-672732.html", "text": "Роми нахлуха в апартамент, после се опитаха да избягат, подгонени от ядосания собственик, но по време на гонката, на пряка на бул. \"Монтевидео\" в столичния квартал \"Овча купел\" конят им припада, тъй като е бил бит с верига, за да бяга по-бързо.Това разказа пред репортер на OFFNews очевидец на случилото се.\"Днес към 10.45 часа млада ромка, която се оказа бременна, и малкото ѝ дете - на около 10 г., пришпорваха впряга на каруцата си, биейки коня с верига. На кръстовището с бул. \"Монтевидео\" конят не издържа и припадна. След това до тях спря кола (черната кола от снимката - б. р.). От нея слезе мъж по халат, който се оказа, че ги гони, защото влезнали в апартамента му на 1 ет. докато се къпе\", разказва свидетелят, който качи снимки на припадналото животно във Фейсбук групата \"Забелязано в София\". Други двама роми, участвали във влизането с взлом, избягали пеша.Свидетелят на ужасното отношение към животното и други граждани освободили коня от каруцата и го свестили. Те се обадили на тел. 112 и на място пристигнал патрул на Шесто РПУ. Те задържали ромите и повикали зоополиция и \"Екоравновесие\".\"Беше доста измършавял и целият в рани\", разказва Росен Иванов, \"но вече беше добре\", завърши историята си пред OFFNews Иванов.", "date": "2018.01.11", "title": "Роми почти пребиха от бой коня си, бягайки от опит за кражба в 'Овча купел'"}
{"url": "https://offnews.bg/temida/obvineniat-za-ubijstvoto-na-11-godishnata-nikol-ne-e-nevmeniaem-sochi-672734.html", "text": "15-годишният Иван, обвинен за убийството на 11-годишната Никол, не е невменяем. Това сочи назначената от съда експертиза, съобщи bTV, позовавайки се на информация от прокуратурата. Никол беше намушкана с нож в асансьор на жилищен блок в бургаския квартал \"Меден рудник\" през август миналата година. Според прокуратурата Никол и Иван са се запознали в социалните мрежи и са решили да се срещнат, за да пушат наргиле, а спорът къде да се случи това е един от мотивите за убийството. Резултатът от експертизата говори, че Иван може да носи наказателна отговорност. Тъй като е непълнолетен обаче, той ще получи по-леко наказание.Според анализите в кръвните проби на младежите не са открити упойващи вещества.Бащата на убитата Никол изрази съмнение в обявения мотив, тъй като според него има данни, че убийството е планирано. Той настоя Иван да бъде съден като пълнолетен и поиска доживотна присъда. ", "date": "2018.01.11", "title": "Обвиненият за убийството на 11-годишната Никол не е невменяем, сочи експертиза"}
{"url": "https://offnews.bg/politika/desnite-zovat-sofiantci-da-si-poiskat-vitosha-672711.html", "text": "ДСБ, Да,България и Зелените искат да бъде разтрогнат или ревизиран приватизационният договор с Витоша ски, така че да се осигурят функциониращи лифтови съоръжения в планината. Това стана ясно от думите на Марта Георгиева, общински съветник в София, на брифинг в централата на ДСБ. Десните настояват още Столична община да предвиди средства в бюджет 2018 за: за евентуалното премахване за сметка на собственика на съоръженията, за които след проверка бъде установено, че са опасни и за които собственикът отказва да се погрижи и подобряване на автобусните маршрути с по-редовно разписание и връзки, както и с използването на автобуси на природен газ или най-добре електрически превозни средства. Десните искат и \"да започнат публична дискусия за цялостно развитие на туризма, която да включва следните мерки:- разработване на цялостен план за интегриран достъп до планинаната и ангажимент на общината в поддържането на туристическата и комуникационна инфраструктура;- разработване на цялостен план за развитието на ски и други спортове на Витоша с приоритет детския и масов спорт;;- оценка, за целите на следващия план, на възможностите за връзки между съществуващите писти и трасиране на нови, без излишна сеч и премахване на морени, както и за възстановяването на съществуващите по-малки трасета;Сегашното положение, при което достъпът до планината е силно затормозен, ски се карат на една сериозна писта, а практически всички съоръжения са опасни и/или неработещи, е крайно недопустимо. И отговорността е споделена между управляващата номенклатура на ГЕРБ и \"Витоша ски ЕАД“. Затова ние, насърчавайки софиянци да си поискат Витоша обратно, започваме подписка за връщането Витоша на нашия град и ще организираме публична платформа за дискусия, която да предложи визия за развитието на Витоша, заявяват от ДСБ, Да,България и Зелените. Елен Герджиков, шеф на СОС във фейсбук: През последните два дни в публичното пространство се разпространява една лъжа, която се чувствам длъжен да опровергая. Твърди се, че решението за приватизация на \"Въжени линии\" ЕАД през 2007 г. е гласувано от групата на ГЕРБ в Столичния общински съвет. Да, гласувано е през 2007 г., но през месец юли (26.07.2007), когато в СОС все още няма нито един представител на ГЕРБ. За сметка на това там са БСП (19 човека), СДС (10), ССД (9), Гергьовден (6), ДСБ (6), Демократи за София (5), НДСВ (4) и 2-ма независими. В изпълнение на това решение агенцията за приватизация извършва процедурата и нейният тогавашен директор подписва договора. В опитите си да намеря изход от безумната ситуация със съоръженията на Витоша и достъпа до планината съм чел този договор многократно и винаги съм казвал, че той е обида за здравия разум. Първо, всеки договор за наем на гарсониера е по-дълъг и подробен от въпросния приватизационен договор. Второ, той не задължава дружеството „Витоша ски“ да предоставя услугата, т.е. те могат да работят или не, когато си поискат. Трето, задължението за инвестиции е всъщност пожелание. И най-важното, няма клауза, неизпълнението на която да е основание за разваляне на договора. ", "date": "2018.01.11", "title": "Десните зоват софиянци да си поискат Витоша"}
{"url": "https://offnews.bg/sviat/kradtci-s-bradvi-otmaknaha-bizhuta-za-4-mln-evro-ot-hotel-ritc-v-pari-672713.html", "text": "Крадци, въоръжени с брадви, отмъкнаха бижута за милиони евро от магазин в прочутия парижки хотел \"Риц\" (Ritz), предадоха световните агенции, цитирани от БТА.Трима от петимата мъже проникнали в луксозния хотел в късния следобед от задния вход, съобщиха източници от силите на реда. Били с качулки и ръкавици, въоръжени с пистолети и използвали брадви, за да счупят стъклените витрини с бижута в главното фоайе. Двамата им съучастници чакали отвън.Откраднатите скъпоценности се оценяват на 4,5 милиона евро (5,38 долара).Трима от предполагаемите бандити са задържани, останалите двама все още се издирват, съобщи министърът на вътрешните работи Жерар Колон в Туитър.Част от плячката е намерена - бижутата се пръснали при залавянето на тримата, съобщи по-късно полицейски източник без да уточни стойността на възстановените скъпоценности.Според източника на френската агенция тримата взломаджии се опитали да напуснат Риц отново през задния вход, но вратата вече била блокирана. Тогава те подали плячката през един прозорец на своите помагачи. Един от двамата избягал с кола, другият - с мотоциклет, като изпуснал според източника сак с още една част от откраднатото - бижута и часовници.Хотел \"Риц\" в Париж е открит през 1898 г. и е първият във френската столица, който навремето предлагал електричество на всички етажи и бани в стаите.Някога дом на модната икона Коко Шанел и писателя Марсел Пруст, хотелът е любимо място за по питие на американския писател Ърнест Хемингуей. Разположен близо до площад \"Вандом\" в центъра на Париж, хотелът е заобиколен от луксозни и бижутерийни магазини в район, който през последните години бе арена на зрелищни обири.Всички бутици са оборудвани с модерни системи за сигурност и са със засилена охрана, а подстъпите към площада и магазините се наблюдават с камери. Въпреки това обирите продължават, особено в периоди около големи празници. Престъпниците не се смущават дори от факта, че на същия площад, до \"Риц\", е сградата на френското министерство на правосъдието с многобройната си охрана.", "date": "2018.01.11", "title": "Крадци с брадви отмъкнаха бижута за 4 млн. евро от хотел Риц в Париж"}
{"url": "https://offnews.bg/liubov-i-seks/riki-martin-se-omazhi-za-shvedskia-hudozhnik-dzhoan-iuzef-672722.html", "text": "Рики Мартин се врече във вечна любов на шведския художник Джоан Юзеф.46-годишният певец съобщи, че подписването е било преди няколко месеца, но събирането с близки и приятели ще бъде след няколко месеца.Вчера певецът и неговото семейство дебютираха и на корицата на списание OUT. Заедно с Джоан отглеждат две момчета близнаци – Матео и Валентино, които са от сурогатна майка.Мартин и Юзеф са двойка от 2016 година, а съобщиха за годежа си през ноември миналата година.", "date": "2018.01.11", "title": "Рики Мартин се омъжи за шведския художник Джоан Юзеф"}
{"url": "https://offnews.bg/obshtestvo/novata-sgrada-za-su-po-goliama-ot-otnetata-universitetat-se-nanasia-n-672708.html", "text": "Сградата, с която Министерският съвет вчера компенсира Софийския университет заради отнетото здание на бул. \"Ал. Стамболийски\" в София, е по-голяма и с по-добро местоположение. Предоставеният имот на бул. \"Черни връх\" 37, точно до метростанция, е терен с площ 9830 кв. м, ведно с построената в него четириетажна масивна сграда със застроена площ 1175,74 кв. м. Взетата сграда е с площ 8020 кв. м, заедно с обособена част от построената в имота учебна сграда.Четириетажната сграда на \"Черни връх\" се отнема от Професионалната гимназия по облекло \"Мария Луиза\". На партера има физкултурен салон, десет стаи, шест учебни кабинета и три тоалетни. На първия етаж има шест учебни кабинета и шест стаи, на втория - девет кабинета, на третия - също девет. В кулата има още четири стаи.Имотът се предоставя безвъзмездно на \"Св. Климент Охридски\", считано от 15 септември 2018 г.Директорът на гимназията и ректорът на СУ трябва да организират приемането и предаването на имота в едномесечен срок от предоставяне правото на управление. Ако до 15 септември гимназията не е преместена другаде, предаването ще стане в едномесечен срок от приключване на преместването ѝ.Сградата е предназначена за предклинично обучение на студентите по медицина от Медицинския факултет, които трябваше да учат на \"Стамболийски\".Как тя бе отнета от СУ, прехвърлена на бившата Правителствена болница, а след това - неочаквано взета за нуждите на съда и прокуратурата вижте .", "date": "2018.01.11", "title": "Новата сграда за СУ по-голяма от отнетата, Университетът се нанася наесен"}
{"url": "https://offnews.bg/politika/deputatite-podhvanaha-nebostargachite-v-sofia-672727.html", "text": "В центъра на София ще се строят сгради с височина най-много до 50 метра. За небостъргачи в столицата ще има две зони - край бул. \"Цариградско шосе\" след 7-ми километър и в Люлин, където бул. \"Царица Йоана\" пресича Околовръстното шосе. Това предвиждат промените в Закона за устройството и застрояването на Столична община, които депутатите приеха на първо четене. Те регламентират височината на сградите в различните части на столицата.Сгради по-високи от 75 метра няма да могат да се строят в пространството между бул. Цар Борис III, бул. \"Евлоги и Христо Георгиеви\", бул. Драган Цанков, бул. \"Александър Малинов\" и Южната дъга на Околовръстното. Отвъд него пък позволената височина на сградите ще е до 15 метра. Целта е да не се скрива гледката към планината, обясни главният архитект на София Здравко Здравков през октомври, след като обяви, че проектът за изменение на Закона за устройство и застрояване на Столичната община е бил представен пред депутати от ГЕРБ и ще бъде внесен в пленарна зала от Александър Ненков. Въвежда се изискване подробният устройствен план на сградите с височина над 75 м. задължително да включва и работен устройствен план. И двата плана ще се одобряват от СОС. Зелените площи в междублоковите пространства в София няма да могат да се застрояват или превръщат в паркинги, предвиждат още промените в закона. Урегулираните като озеленени площи за широко обществено ползване в междублоковите пространства терени няма да могат да променят предназначението си, защото стават част от зелената система на СО. Предлага се и изменение в Закона за териториалното деление на СО с цел конкретизиране на границите между районите „Витоша“ и „Панчарево“, както и „Люлин“, „Овча купел“ и „Банкя“. Искрен Веселинов от ОП призова в пленарна зала периодът между двете четения да бъде максимално дълъг, за да може всички заинтересовани страни да вземат участие по темата. Срокът между двете четения беше удължен.", "date": "2018.01.11", "title": "Депутатите подхванаха небостъргачите в София"}
{"url": "https://offnews.bg/obshtestvo/zatvornik-obra-zatvora-v-stara-zagora-izbiaga-hvanaha-go-sled-shemet-672714.html", "text": "Полицията в Стара Загора залови избягал затворник от местния зандан. Престъпникът \"духнал\" вчера. Операцията по задържането на мъжа днес е продължила няколко часа. Тази сутрин лека кола \"Роувър\" не спира на полицай, който подал сигнал със стоп с палка. Вместо да спре, затворникът настъпал газта и навлязъл в насрещното движение в индустриалната зона на града.Беглецът дори успял да излезе от града, а органите на реда хукнали подире му. Последвала гонка по пътя към Казанлък. За зла беда на пандизчията, край село Сливито колата му аварирала.Тогава затворникът тръгнал да бяга и малко по-късно бил задържан.Не е ясно защо мъжът се опитал да избяга от затвора, след като излежава едва едногодишна присъда за каране без свидетелство за управление на МПС.В колата на злополучния беглец са открити крадени ВиК части от работилницата към затвора, съобщи бТВ.", "date": "2018.01.11", "title": "Затворник обра затвора в Стара Загора, избяга, хванаха го след шеметна гонка"}
{"url": "https://offnews.bg/112/pak-signal-za-bomba-na-letishte-sofia-672715.html", "text": "Сигнал за взривно устройство на Летище София е подаден и днес, съобщи БГНЕС.Във връзка със злоумишлено обаждане, получено днес в 12:10 часа, на Летище София веднага са предприети действия и е започнала стандартна проверка, уточняват от МВР.Няма да има евакуация на хора. Вчера двата терминала на летище София бяха евакуирани заради фалшиви сигнали за бомби. Час преди сигналите министър Лиляна Павлова представи близо до Терминал 2 електромобилите, с които ще се придвижват делегациите за събитията на Българското председателство на Съвета на ЕС.", "date": "2018.01.11", "title": "Пак сигнал за бомба на летище София"}
{"url": "https://offnews.bg/ikonomika/bnb-odobri-prodazhbata-na-obshtinska-banka-672730.html", "text": "Управителният съвет на БНБ взе решение за издаване на предварително одобрение за пряко придобиване от „Новито Опортюнитиис Фонд АГмвК“ (Novito Opportunities Fund AGmvK) на 3 880 388 броя безналични акции, представляващи 67.646407 % от вписания акционерен капитал, в размер на 57 362 810 лева на „ОБЩИНСКА БАНКА“ АД. Заявителят е дружество, учредено съгласно законодателството на Княжество Лихтенщайн и регистрирано в Търговския регистър на Лихтенщайн. Дружеството представлява алтернативен инвестиционен фонд съгласно законодателството на Княжество Лихтенщайн, лицензиран и надзираван от Financial Market Authority - Орган за надзор на финансовите пазари на Княжество Лихтенщайн. Всички акции от капитала на заявителя са собственост на „КАИАК Фонд Мениджмънт АГ“ - дружество, учредено съгласно законодателството на Княжество Лихтенщайн, представляващо алтернативен инвестиционен фонд, лицензиран и надзираван от Органа за надзор на финансовите пазари на Княжество Лихтенщайн. Предварителното одобрение е издадено след анализ за съответствието на заявеното намерение на критериите по чл.28а, ал. 3 от Закона за кредитните институции и на представени от заявителя документи и допълнително поискана информация, проведени консултации с Органа за надзор на финансовите пазари на Княжество Лихтенщайн, разполагаемата информация в публичните регистри, в регистрите, поддържани от БНБ, както и предоставената от Държавна агенция „Национална сигурност“ информация.Установено е, че емитираните от заявителя инвестиционни дялове без право на глас са придобити от дружеството „Инса Ойл“ ООД. Заявителят е уведомен, че конвертиране на инвестиционни дялове без право на глас, емитирани от заявителя, в акции с право на глас в „Новито Опортюнитиис Фонд АГмвК“, като лице, упражняващо контрол и влияние върху придобиваната банка, може да се извършва само след предварително одобрение от БНБ. ", "date": "2018.01.11", "title": "БНБ одобри продажбата на Общинска банка"}
{"url": "https://offnews.bg/futbol/ofitcialno-penev-i-iliev-shte-svaliat-bobi-el-goleador-prizova-krale-672719.html", "text": "Тандемът Любослав Пенев - Николай Илиев ще атакува президентския пост в БФС на предстоящия на 16 февруари конгрес, стана официално известно днес.Присъствието на бившия защитник в екипа на Ел Голеадор е голямата изненада. В екипа на Пенев влизат още юристът Радостин Василев, финансистът Любомир Дацов и Атанас Стоилов.“Вече не сме на дъното. Вече сме на дъното на дъното. Когато бях национален селекционер, казах, че ще се работи. Ние работихме, но управляващите хвърлиха целия този труд в боклука. Футболиният съюз в момента е една пирамида обърната надолу. Аз ще я обърна обратно.Готвим проект, съставен от три части - краткосрочен - три години, средносрочен - 7 години и дългосрочен - 10 години. Подготвили сме 10-годишна страгегия.След като се кандидатирах за президент, много хора започнаха да коментират. Къде са сега тези хора? Нещо не ги виждам. Нека сега да се покажат. Странно е, че примерно един отбор като ЦСКА все още не е обявил кой ще подкрепи. На феновете шапка им свалям.Твърдо съм против президентите на футболните клубове да участват в Изпълкома на БФС.Призововам министърът на спорта Красен Кралев да не взима страна, защото той представлява държавата. Ще искам от държавата един добър партньор и нов стадион\", каза Пенев, който се обяви за ограничаване на броя на чужденците. Той добави, че не знае да е подкрепен от ЦСКА, каквито слухове витаеха.", "date": "2018.01.11", "title": "Официално: Пенев и Илиев ще свалят Боби, Ел Голеадор призова Кралев да стои настрана"}
{"url": "https://offnews.bg/sviat/studen-dush-vtori-referendum-za-brekzit-niama-da-ima-672721.html", "text": "Британската министър-председателка Тереза Мей няма да свиква втори референдум за членството в Европейския съюз, заяви днес неин говорител, цитиран от Ройтерс.Изявлението беше направено в отговор на засилващите се призиви за ново гласуване за Брекзит.Поддръжникът на излизането на Великобритания от ЕС Найджъл Фараж каза по-рано, че се приближава до идеята за втори референдум. Според него евентуално ново гласуване пак ще бъде спечелено от привържениците на излизането на Великобритания от ЕС и ще сложи край на дебатите.Много поддръжници на оставането на Великобритания в ЕС също подкрепят идеята за нов референдум. Те настояват, че британците не са били достатъчно информирани при първото гласуване и че общественото мнение се променя.", "date": "2018.01.11", "title": "Студен душ: Втори референдум за Брекзит няма да има"}
{"url": "https://offnews.bg/politika/kurumbashev-ek-da-uvelichi-s-pone-120-mlrd-evro-biudzheta-za-nauchni-672723.html", "text": "Европейската комисия да улесни достъпа и навлизането на пазара, както и финансирането, за малките и средни предприятия и стартъпи.Това е едно от предложенията на Петър Курумбашев по отношение на седемгодишния бюджет на ЕС след 2020 г., които бяха приети от Комисията по промишленост, изследвания и енергетика в Европейския парламент (ITRE). Днес депутатите от ITRE приеха становище относно Многогодишната финансова рамка след 2020 г., в което бяха включени по голямата част (12 от общо 13-те) от измененията, инициирани от българския евродепутат.Курумбашев призова Европейската комисия да осигури финансиране на иновациите за развитие на инфраструктурата, решенията за присъединяване и съхранение на енергия за водородни и електрически превозни средства. Евродепутатът смята, че Комисията трябва да продължи да подкрепя развитието на инициативи като Europe-wide electromobility (Електрическа мобилност в цяла Европа) и Fuel Cells and Hydrogen Joint Undertaking (Съвместното предприятие „Горивни клетки и водород\").Според българския евродепутат парламентът трябва да повтори призива за увеличаване с поне 120 млрд. евро на бюджета на рамковата програма за научни изследвания иновации (FP9). \"Иновациите са пътят към пазарен пробив на компаниите и стимулирането им има огромно значение, особено за малките и средни предприятия\", смята Курумбашев. По думите му Комисията, съвместно с агенциите на ЕС, трябва да окуражава и координира прилагането на европейски структурни и инвестиционни фонда на ЕС (ЕСИ фондове), Механизма за свързване на Европа (Connecting Europe Facility), програмите Creative Europe и \"Хоризонт 2020\" за дейности в сферата на научноизследователската и развойна дейност - особено в икономически изоставащите региони.Сред останалите предложения на Курумбашев са повишаването на ролята и капацитета на Европейския консултантски център по инвестиционни проекти, чиято цел е да консултира инвеститорите, организаторите на проекти и публичните управляващи органи по отношение на подбора, подготовката и разработването на проекти.\"Много е важно Комисията да оцени ясно ефективността на прилаганите досега политики и фондове, в т.ч. в сферата на енергетиката, и да използва изводите от тези резултати в подготовката на следващия бюджет на Съюза\", смята Курумбашев.Докладът, приет днес от комисията ITRE, предстои да бъде гласуван по време на пленарно заседание на ЕП в Страсбург, след което да бъде предоставен на Европейската комисия.", "date": "2018.01.11", "title": "Курумбашев: ЕК да увеличи с поне 120 млрд. евро бюджета за научни изследвания и иновации"}
{"url": "https://offnews.bg/ikonomika/do-iuni-kandidatstvame-za-chakalniata-na-evrozonata-672725.html", "text": "До месец юни тази година се очаква страната ни да кандидатства за присъединяване към Европейския валутен механизъм - ERM 2, като предварителна стъпка към присъединяването ни към Еврозоната. Това заяви министърът на финансите Владислав Горанов, цитиран от \"Ройтерс\".\"Готови сме да подадем официална молба, дори ако не сме убедени, че отговорът ще бъде \"да\", каза Горанов пред чуждестранни кореспонденти в София.\"Кандидатстването показва нашата готовност да се интегрираме в структурите на Съюза. Ако отговорът е негативен, това ще ни покаже какво да направим, за да стигнем целта си\", каза той.Министърът бе категоричен, че България не може да представлява риск за Еврозоната, добавяйки, че левът и еврото са обвързани с валутен борд вече 20 години, а икономиката ни има здрави основи. Представител на Европейския съюз заяви, че подкрепя страната ни като кандидат за зоната на еврото, но изрази опасения, че не всички 19 страни членки подкрепят България в нейното решение. Според \"Ройтерс\" няма да има решение за приемането ни към Европейския валутен механизъм преди Германия да сформира правителство.", "date": "2018.01.11", "title": "До юни кандидатстваме за чакалнята на Еврозоната"}
{"url": "https://offnews.bg/sviat/pakistan-na-protest-sled-zhestoko-iznasilvane-i-ubijstvo-na-8-godishno-672731.html", "text": "Хиляди пакистанци се събраха днес на протестен митинг в град Касур, в централната провинция Пенджаб, настоявайки за съдебна справедливост за 8-годишно момиченце, което бе изнасилено и убито, а тялото му - захвърлено на бунище, предаде ДПА, цитирана от БТА.В шествието участваха ученици, студенти, активисти на гражданското общество и юристи.Полицията откри тялото на детето върху купчина боклуци в центъра на града във вторник - седмица след неговото отвличане. Аутопсията констатира, че момичето е било изнасилено, след което е било удушено най-малко шест дни преди намирането на трупа му.Протести избухнаха и в други пакистански градове като Карачи и Пешавар, съобщи местната телевизия \"Дуня\".Участниците в тях настояха за публично обесване на извършителя на престъплението, който остава неизвестен.Говорител на местната полиция в Касур каза, че само през изминалата година в града са регистрирани над десет подобни случая на отвличания на деца, които после са били изнасилени и убити. Според него ДНК тестове, включително и от последния инцидент, са показали, че почти всички от тези убийства са дело на \"побъркан сериен убиец\".", "date": "2018.01.11", "title": "Пакистан на протест след жестоко изнасилване и убийство на 8-годишно момиченце"}
{"url": "https://offnews.bg/psihologia/triagalnikat-na-karpman-koga-igraem-nesaznavano-na-zhertva-agresor-672726.html", "text": "Понякога отношенията ни с другите са трудни. Имаме чувството, че се въртим в омагьосан кръг. Възможно е в такива случай несъзнателно да играем едни и същи роли, с които да предизвикваме съответното поведение у другите. Понякога само влизайки в роля успяваме да изкомуникираме собствените си нужди. Всяка роля има свой собствен език, свои вярвания и поведение през което се изиграва в реалността.Една интересна психологическа теория, идваща от перспективата на транзакционния анализ, е триъгълникът на Карпман. Той е наречен на името на своя създател американския психотерапевт Стефан Карпман. Самият той го нарича още“триъгълникът на драмата”.Според него в процеса на общуване с другите ние несъзнавано преиграваме болезнени теми от своето минало. В триъгълника на Карпман хората играят три основни роли - Жертва, Спасител и Агресор (Преследвач). Всяка роля има “ първичен вход”, през който влизаме в триъгълника. Това е ролята, с която най-много се идентифицираме и която стои в основата на нашата Аз-концепция. Веднъж завъртяни в динамиката на триъгълника, ние превключваме автоматично и към другите роли в него. Централно място във всяка роля заемат вътрешните вярвания, които са се изградили по време на детството ни. Тях Карпман нарича “теми на живота”.Когато влизаме в триъгълника в ролята наЖертва,в нас говори главно нараненото вътрешно дете. То се чувства абсолютно безпомощно и уязвимо, за да се справи само с предизвикателствата на живота. Ролята на жертва ни води автоматично до зависим тип поведение. В нея несъзнавано търсим силна фигура, която да се грижи за нас. В ролята на жертва ние не сме способни сами да носим отговорност за живота си. Затова несъзнавано чувстваме сигурност, единствено, когато се подчиняваме на авторитети. В същото време обаче, изпитваме силен гняв от това, че те не винаги успяват да се погрижат добре за нас.Ролята на жертва много често предизвиква другите да влизат в общуването с нас или като агресори, или като спасители. Жертвата привлича агресорите с това, че те самите са склонни да контролират живота на другите. В това общуване през чувството на вина, което жертвата предизвиква в агресорите, тя успява да получи емоционални и материални изгоди. В същото време чувството за самосъжаление, което жертвата изпитва в общуването с агресори, ѝ помага да не чувства отговорност за своя собствен живот. Тя стои заклещена в едно нещастно настояще, в което постоянно обвинява другите за проблемите си, и практически не прави никакви крачки в реалността. Тя постоянно чака някой да я спаси и да се погрижи за нея. В тази роля ние никога не порасваме и не поемаме живота в собствените си ръце.Когато влизаме в триъгълника в ролята наАгресори (Преследвачи),ние се опитваме изцяло да контролираме отношенията с другите. В нея ние несъзнавано възприемаме света като опасно място, в което отвсякъде ни дебнат невидими заплахи. Тази вътрешна логика ни кара, за да се защитим, да действаме винаги първи. Правим това, като доминираме над другите, използвайки всякакви ултиматуми и заплахи, за да ги подчиним. Основното ни оръжие в тази роля са обвиненията към другите. Те никога не правят нещата по начина, по който ние искаме. Склонни сме да направим скандал за най-дребните детайли от ежедневието. За нас гневът става основното гориво, което ни зарежда с енергия.В ролята на Агресори имаме особена нужда другите постоянно да заявяват своето уважение и респект към нас. Чувството ни за превъзходство над останалите често е компенсанция за собственото ни усещане за безсилие. В тази роля въобще не търпим и уважаваме чуждото мнение. То трябва чрез всички възможни методи да бъде елиминирано още в самото начало. И едно от най-опасните вътрешни вярвания, които управляват тази роля е, че другите са заслужили с поведението си агресията, с която ежеминутно ги заливаме. За да влезем в тази роля, най-вероятно самите ние сме имали в детството си родители, които са се държали агресивно с нас и не са уважавали собствените ни граници. И сега самите ние не сме склонни по никакъв начин да изпускаме контрола, независимо каква цена плащаме в живота си за това. За да играем тази роля, ние имаме нужда от жертви, чийто живот да контролираме изцяло, създавайки им илюзорното чувство, че се грижим за тях.В ролята наСпасители в триъгълника на Карпмам влизаме, когато преживяваме себе си като безкористни помагачи. Да спасяваме другите е нашата главна мисия в живота. Зад тази роля често стои едно наше древно вярване, че самите ние не заслужаваме да бъдем обичани. Единственият начин това по някакъв начин да се случи е като правим другите емоционално зависими от нас. Зад нашето безкористно на пръв поглед помагачество стои желанието ни да подчиним хората, в чийто живот влизаме като спасители. Най-големият ни несъзнаван страх в ролята на спасители е, че можем някога да останем сами на този свят. Самите ние страдаме от ниско самочувствие, което повдигаме единствено като се грижим за проблемите на другите. Възможно е обаче в тази роля, когато не получим нужната оценка за действията си, да развием депресивни симптоми и самооценката ни да се сгромоляса. Като спасители ние не уважаваме чуждите граници. Понякога се опитваме да помагаме даже там, където не са ни повикали.Как можем да излезем, когато сме заседнали в някоя от ролите в омагьосания триъгълник? Като начало е важно да се научим да разпознаваме чувствата и поведенията си, когато сме в някоя от ролите. Когато сме в ролята на Жертва, вътрешният ни глас повтаря една и съща мантра: горкият Аз. Винаги другите са виновни за нашите емоции и се държат несправедливо спрямо нас. Чувстваме се вечно адски нещастни и потиснати. Когато сме в ролята на агресори, ние винаги сочим с пръст грешките на другите. Повтаряме им постоянно “ти си виновен” и \"ще си получиш заслуженото\". В ролята на спасители много често използваме изречения като: \"Сега ще ти помогна\", \"Всичко ще бъде под контрол\".След като се научим да идентифицираме специфичния език, през който ролята заживява в нас, е важно да се научим да разпознаваме вярванията, които мотивират съществуването на всяка една от ролите. За Жертвата това е вярата в заучената безпомощност. Локусът на контрол за Жертвата е външен, което означава, че тя вярва, че нищо в собствения ѝ живот не зависи от нея. Тя винаги е жертва на съдбата, обстоятелствата и другите. За да излезем от тази роля е необходимо с времето да пораснем. Да извървим отново пътя от малкото дете до пълноценния възрастен. Затова е много важно да получаваме от другите обич, но в същото време да ни поставят ясни граници. Да ни отправят посланието, че те самите не са отговорни за нашия собствен живот. В началото можем да се бунтуваме от нежеланието им да се грижат за нас. Но единственият начин, през който можем да случим по нов начин собствения си живот, е като започнем да поемаме отговорност за действията си. И тогава пред нас се открива непозната, но толкова красива перспектива. Можем сами да се изненадаме от всички умения за справяне, които с лекота придобиваме.Излизането от ролята на Агресор е много трудно, защото е свързано с това да пуснем целия контрол, който скрепява света ни. За тази цел в тази роля трябва да си признаем нещо много трудно, а именно, че самите ние сме много уязвими същества. Да видим болката и страха, които ни карат да имаме нуждата постоянно да господстваме над другите. И едва тогава можем да се научим да постигаме целите си по нов начин, убеждавайки другите с доводи за собствената си правота. В началото можем да се чувстваме уязвими пред останалите, но с времето ние за първи път виждаме истинските лица на останалите. Сякаш досега сме били слепи за техния свят, виждайки в тях единствено сянката на пълното подчинение.За да излезем от тази роля, другите могат много да ни помогнат, като се научат да се противопоставят на нашия гняв и постоянни обвинения, като поставят ясни граници и се отстояват по един градивен начин.За да излезем от ролята на Спасителя, е необходимо да си признаем най-дълбокото си вярване, че самите ние не заслужаваме любов. Това осъзнаване може да бъде болезнено, но през него ние можем да намерим изход от вечното си неудовлетворение, че другите не оценяват нашите действия и не ни се отблагодаряват за тях. Ние самите трябва да се научим да разпознаваме и уважаваме чуждите граници. Да разберем, че правейки другите зависими от нас, ние всъщност не им помагаме, а често задълбочаваме техните собствени проблеми. Когато помагаме на жертвата, ние всъщност не ѝ даваме шанс да порасне и да поеме живота си в свои ръце. Едва тогава ние осъзнаваме, че ние самите имаме качества извън това да помагаме, които да карат другите да ни обичат и да искат да се свързват с нас. Накрая, най-големият ни страх, че ще останем завинаги сами и изоставени, се стопява.Отношенията ни с другите зависят от отношението ни към самите нас. Влизането в роли не ни приближава към другите, а ни отдалечава от тях. А всъщност ние можем да заявяваме собствените си нужди по един автентичен начин. За тази цел е нужно да си позволим да бъдем честни пред самите себе си. Когато си признаем собствените си страхове, ставаме по-силни. Когато сме в роли, ние не ставаме истински близки. Истинската близост е плетеница от емоции. В нея има й доза уязвимост, но има и безкрайната радост от взаимното откриване на нас самите като уникални създания. Защото няма два свята, които да се преповтарят по един и същи начин. И истинският смисъл е точно в тази среща между световете. Среща отвъд ролите, които несъзнавано играем.", "date": "2018.01.11", "title": "Триъгълникът на Карпман - кога играем несъзнавано на Жертва, Агресор и Спасител"}
{"url": "https://offnews.bg/sviat/dokladat-za-ruska-namesa-v-evropa-vredi-na-otnosheniata-ni-sas-sasht-672724.html", "text": "Докладът, публикуван от американски конгресмени от Демократическата партия, обвиняващ Русия в намеса в изборите, вреди на двустранните отношения и на самите Съединени щати, заяви Кремъл.\"Що се отнася до тази кампания, всичко, което можем да направим, е да изразим своето съжаление и да повторим, че тези обвинения остават безпочвени\", обяви говорителят на Кремъл Дмитрий Песков, цитиран от Ройтерс и БТА.Докладът критикува президента Доналд Тръмп, че не е взел мерки срещу растящата руска намеса, като посочва, че действията на Русия засягат националната сигурност на САЩ. В доклада се описват руски операции в 19 европейски страни още преди да е излязъл докладът на двупартийното разследване на сенатската комисия за разузнаването за ролята на Русия в президентските избори в САЩ от 2016 г.В изявление сенатор Бен Кардин от щата Мериленд, по чиято инициатива е направен докладът обясни, че целта му е била американците да видят \"истинските измерения и обхват\" на усилията на руския президент Владимир Путин да подкопава демокрацията по света.Песков отхвърли твърдението на САЩ, че Москва се меси в мексиканската политика преди президентските избори там.\"Това е неправилно . . . и безпочвено\", каза Песков по повод коментар на американския съветник по национална сигурност Хърбърт Р. Макмастър, който заяви в разпространен на 15 декември видеоклип, че има \"първоначални признаци\", че Русия се меси в изборите в Мексико.Макмастър не даде подробности как Русия се опитва да окаже влияние върху гласуването през юли, на което мексиканците трябва да изберат нов президент на мястото на Енрике Пеня Нието.Някои анализатори разглеждат водещия кандидат Андрес Мануел Лопес Обрадор като фаворит на Москва, имайки предвид положителното отразяване, което той получава от подкрепяни от Кремъл медии като \"Спутник\" и РТ.", "date": "2018.01.11", "title": "Докладът за руска намеса в Европа вреди на отношенията ни със САЩ, обяви Кремъл"}
{"url": "https://offnews.bg/obshtestvo/fajnenshal-tajms-izleze-s-8-statii-za-balgaria-za-otkrivaneto-na-pre-672689.html", "text": "Британският вестник \"Файненшъл таймс\" публикува поредица от статии за България на политически и икономически теми в деня, в който у нас официално се открива българското председателство на ЕС.Заглавията гласят:\"България се бори с изтичането на мозъци\"\"Икономическият растеж в България замаскира нуждата от освежаване на управлението\"\"България отлага реформите, за да наблегне на председателството на ЕС\"\"България иска да използва председателството на ЕС за разширяване към Западните Балкани\"\"Български стартъпи правят CubeSats и детектори за пчели\"\"Компании се насочват към България\"\"Увеличаването на посетителите помага на българските фестивали да процъфтяват\"\"Шефът на БНБ иска да предотврати завръщането на кризата\"Между отделните партии в управляващата коалиция, както и между правителството и опозиционните социалисти цари своего рода негласно примирие. Никой не иска да клати лодката и да злепоставя страната, докато тя е заела централно място на европейската сцена, пише авторът Тони Барбър в е единия от материалите. Според цитирани от вестника експерти през следващите шест месеца ще се избягва всичко, което би предизвикало недоволство или би довело до улични протести.\"Това спокойствие е от полза за премиера Бойко Борисов, който многократно е подчертавал, че най-важна за него е стабилността на държавата. Този социален мир обаче има своята цена. Партньорите на България в ЕС например биха искали да видят повече напредък в съдебната реформа, борбата с корупцията и модернизацията на полицията, здравеопазването и образованието, добавя \"Файненшъл таймс\".В статията със заглавие \"България иска да използва председателството на ЕС за интеграция на Западните Балкани\" се посочва, че българското правителство иска председателството му да бъде запомнено на първо място със застъпването за страните от Западните Балкани, които искат да влязат в ЕС. Правителството също иска напредък в амбициите на България да се присъедини към еврозоната и Шенгенското пространство за свободно движение, макар и да разбира, че тези цели са отделни от председателството на ЕС, пише Тони Барбър.За сметка на това политическите лидери във Франция и Германия, подкрепяни от Брюксел, през тези шест месеца ще се съсредоточат върху изграждането на рамка за по-тясна интеграция между 19-те страни членки на еврозоната. Очаква се това да включва идеи за осъществяването на банковия съюз на ЕС и превръщането на Европейския стабилизационен механизъм в Европейски валутен съюз. Макар и България да има очевиден интерес от изхода на тези разисквания, гласът й няма да тежи много, защото в момента тя е извън еврозоната и банковия съюз, отбелязва вестникът.ИкономикаРъстът на иокономиката в страната е факт, отбелязва ФТ, като цитира данни в подкрепа на това твърдения и казва, че страната особено добре се развиват туризмът и IT секторът. Вестникът допълва, че стандартът на живот се е повишил чувствително за 10-те години членство в ЕС, но все още страната е най-бедната в съюза. Вестникът цитира български икономисти, които казват, че ако не се проведат сериозни реформи, страната може и да не развие пълния си потенциал въпреки добрите икономически показатели. Издателят и шеф на \"Алфа финанс холдинг\" Иво Прокопиев например е цитиран да казва, че половиината от годишния растеж сега се дължи на еврофинансирането и не е ясно какво ще се случи, когато то спре. Изданието допълва, че се е обърнало за коментар по тези теми и към икономическото и финансовото министерство, но не е получило отговор.В друга статия се разказва как западни компании се насочват към България и защо страната ни е привлекателна за тях. Посочени са конкретни примери със западни компании, дошли в България. Техни представители казват, че идването на компаниите им в България е било огромен успех и че потенциалът на страната за чуждите компании се дължи на ниските заплати и данъци, както и на евтините цени за земята и на тока.", "date": "2018.01.11", "title": "'Файненшъл таймс' излезе с 8 статии за България за откриването на Председателството"}
{"url": "https://offnews.bg/lajfstajl/10-te-naj-dobri-snimki-ot-dron-za-2017-a-godina-galeria-672720.html", "text": "Красотата на фотографията от дрон е, че ни позволява да видим нещо, което е много необичайно за човешкото око - изследва различни ъгли и перспективи на дадени обекти от високо. Всяка година общността на Dronestagram провежда конкурс за най-добрите снимки от предишната година и днес те обявиха ТОП 10 на най-завладяващите изображения за 2017-а. Dronestagram е общност, която събира снимките на хора от цял свят, които са влюбени в дроновата фотография. Получавайки хиляди снимки всеки ден, този сайт позволява на всички да споделят своите изображения и да видят най-добрите снимки на други хора, които имат подобна страст.От големия мегаполис до девствената природа, вижте красивите снимки.", "date": "2018.01.11", "title": "10-те най-добри снимки от дрон за 2017-а година (галерия)"}
{"url": "https://offnews.bg/obshtestvo/nevazpitanite-karikaturisti-poiskaha-ot-borisov-tri-bezplatni-bilborda-672691.html", "text": "Органът на невъзпитаните карикатуристи \"Прас Прес\" официално поиска от премиера Бойко Борисов да им предостави безплатно три от билбордовете, които той щедро предложи на протестиращите полицаи.Според карикатуристите не е редно само господин министър-председателят да си чете вестника им, за който е абониран, но и да могат гостите от ЕС да се запознаят с творчеството им.Ето и официалното писмо на карикатуристите до Борисов, публикувано на страницата на Прас Прес във фейсбук.", "date": "2018.01.11", "title": "Невъзпитаните карикатуристи поискаха от Борисов три безплатни билборда"}
{"url": "https://offnews.bg/medii/zhurnalist-se-zakani-da-izpravi-liliana-pavlova-pred-sada-v-belgia-672716.html", "text": "Базираният в Белгия български журналист Георги Готев се закани да съди министър Лиляна Павлова за клевета. Той съобщи, че обмисля да я изправи пред белгийския съд заради това, че пред група чуждестранни журналисти днес тя обвинила неговия новинарски сайт  в разпространение на фалшиви новини и език на омарзата.\"След консултация с юристи мога да изправя Павлова пред белгийски съд (не пред български) за клевета. Аз съм също белгийски гражданин, моят сайт оперира от Белгия и смятам нейните твърдения за увреждащи моята работа\", обяви журналистът, който от години пише и за популярния сайт с новини от Брюксел .Тази сутрин министърът по европредседателството Лиляна Павлова се срещна с 56 чуждестранни репортери. На въпрос на финландския журналист Пека Миканен за сайта на Готев, тя отговорила, че дори не ѝ се говори за това, защото медията разпространява фалшиви новини, използва език на омразата, а авторът му \"работи срещу страната си\". Въпросът на репортера засягал темата с незавидната позиция на България в международните класации за свободата на словото.Като инициатор на сайта мога да кажа, че основният ми мотив да го създам бе лошата ситуация със свободата на словото, посочва в свое писмо журналистът Георги Готев. Той коментира, че не работи срещу държавата си, а предоставя услуга в неин интерес, пишейки свободно и независимо за председателството. \"Смятам това за мой дълг като журналист и гражданин\", казва Готев.Той цитира и дословно изказването на Павлова:", "date": "2018.01.11", "title": "Журналист се закани да изправи Лиляна Павлова пред съда в Белгия"}
{"url": "https://offnews.bg/temida/sadat-opravda-sina-na-tcenko-chokov-za-poboj-672693.html", "text": "Районният съд във Враца оправда Мартин Чоков за побой и причиняване на средна телесна повреда на Радослав Илиев. Обвинението срещу сина на бившия кмет на Галиче Ценко Чоков бе за престъпление по хулигански и расистки подбуди. Мотивите за решението на съда ще бъдат оповестени по-късно, решението може да бъде обжалвано пред окръжния съд, съобщи местният \"Конкурент\". ", "date": "2018.01.11", "title": "Съдът оправда сина на Ценко Чоков за побой"}
{"url": "https://offnews.bg/politika/prioritetite-na-gerb-v-parlamenta-za-2018-ta-red-sigurnost-obrazova-672698.html", "text": "За 2018-та година приоритетите на ГЕРБ в парламента ще бъдат свързани с инициативи в сферата на реда, сигурността, здравеопазването, образованието и пазара на труда. Това каза в декларация от името на ГЕРБ зам.-председателят на партията Цветан Цветанов.Бившият вътрешен министър изрази готовност за дебати около ветото на президента за антикорупционния закон. Повторното разглеждане на проектозакона ще бъде утре, 12 януари.„Всяко протакане на антикорупционното законодателство, обаче, по същество работи в полза на корупцията и отлага във времето ефективната съдебна реформа. И тук започва да става за пореден път ясно кои са проводниците на стратегии за отлагане на антикорупционното законодателство“, заяви Цветанов.„Българското общество трябва да е наясно, че за корупцията няма предпочитана партийна окраска. Хората у нас обаче помнят откъде тръгнаха корупционните практики и кои бяха техните лица. Сега същите хора превръщат темата за корупцията в политически инструмент, с който се надяват да постигнат целите си за смяна на властта“, посочи председателят на ПГ на ГЕРБ.Приоритетите ни в сферата на външната политика са присъединяването на България към Шенген и еврозоната, както и отпадането на Механизма за сътрудничество и проверка. Неизменно ще отстояваме и позицията си, че присъединяването ни към Шенген би допринесло за по-добрата защита на външните граници на Европа, заяви още Цветанов. ", "date": "2018.01.11", "title": "Приоритетите на ГЕРБ в парламента за 2018-та: ред, сигурност, образование и здраве"}
{"url": "https://offnews.bg/zimni/biorndalen-vse-oshte-s-shans-za-pionchan-no-ne-darzhi-sadbata-v-sobst-672700.html", "text": "Малко прибързано се оказа заключението, че легендата на биатлона Оле Ейнар Бьорндален категорично няма да участва на предстоящите олимпийски игри в Пьончан. Ветеранът се провали в Руполдинг, където завърши 42-и на 20 км и не покри критериите за попадане в тима на Норвегия за олимпиадата.За целта Бьорндален трябваше до този етап на сезона да запише едно класиране в топ 6 или две в топ 12, но най-доброто от него засега е едно 18-о място. Така в състава на Норвегия сигурни са Йоханес и Тарей Бьо, Емил Хегле Свендсен, Ларс Биркелан, а фаворит за петото място е Хенрик Л'Абе-Лунд.Кралят на биатлона може да получи още един шанс в предстоящия последен преди олимпиадата уикенд за Световната купа в Антхолц от 19 до 21 януари, но участието му в него зависи от решението на треньорите на Норвегия, което трябва да бъде взето с единодушие.Настроенията към Бьорндален в лагера на Норвегия не са еднозначни. Единият от двамата треньори - Зигфрид Мазе го подкрепя, докато колегата му Егил Кристиансен вече е загубил търпение и е на мнение, че не трябва да се дават шансове на Бьорндален заради минали заслуги.В едно от интервютата си Мазе каза, че е готов да даде още един шанс на Бьорндален в Антхолц и едва след това да се реши кой отива и кой не в Пьончан, но не може да вземе еднолично решение, а трябва да го обсъди с колегите си. В същото време Кристиансен е в обтегнати отношения с Бьорндален, макар и да му симпатизира заради духа, който показва на 43 години. Медиите също не са единодушни в отношението си към легендата. В Норвегия много държат да се спазва спортният принцип, а в момента с най-големи шансове да заеме последното място в състава на Норвегия е, както вече споменахме, Хенрик Л'Абе-Лунд.Вариант за попадането му на олимпиадата е и мястото на шести член в отбора, т.е. резерва с вероятност да не участва в нито един старт, но старият лъв едва ли ще приеме тази роля.Така стартът в Антхолц след малко повече от седмица се оказва изключително интересен, тъй като там Бьорндален може да завърши кариерата си при неудачно представяне. Любопитното е, че именно в Антхолц за него започна всичко на едно световно първенство, когато завърши четвърти. В Норвегия припомнят, че Краля е изпаднал в ситуацията на Ейрик Квалфос отпреди 24 години. Кумирът на Норвегия в биатлона от 80-те години беше изпратен в пенсия именно от Бьорндален.", "date": "2018.01.11", "title": "Бьорндален все още с шанс за Пьончан, но не държи съдбата в собствените си ръце"}
{"url": "https://offnews.bg/obshtestvo/shte-sadim-evrokomisiata-zaradi-ekonormite-za-tetc-ovete-672699.html", "text": "България ще се присъедини към заведената от Полша жалба в Съда на Европейския съюз срещу определените от Еврокомисията емисионни нива, които трябва да постигат големите горивни инсталации, реши днес Министерският съвет. Те засягат дейността на въглищните централи в държавите от Евросъюза.Кабинетът смята, че България трябва да се присъедини към жалбата на Полша, тъй като страната ни е сред най-засегнатите от приетия регламент, според който, ако до 2021 г. въглищните централи не покрият поставените изисквания за нива на пречистване от серен двуокис, азотни окиси, живак и др., трябва да прекратят дейността си. \"Топлоелектрическите централи са от стратегическо значение за българската енергетиката, тъй като произвеждат над 40% от енергията\", заяви министърът на енергетиката Теменужка Петкова. Ако големите горивни инсталации прекратят дейността си заради новите правила, цели региони от страната ще останат без препитание и ще се създаде социално напрежение, става ясно от съобщение на сайта на КНСБ.След днешното решение на Министерския съвет страната ни ще консолидира позицията си с тази на Полша и ще предприеме общ подход при следващи действия, допълни енергийният министър.Варшава иска от съда да отмени решението на Еврокомисията от 31 юли 2017 г. В него се посочва какви емисионни нива трябва да покриват големите горивни инсталации в Европа, за да отговарят на приетия по-рано регламент за най-добрите налични техники, на които да отговарят предприятията. Според Полша определянето на разрешените нива за замърсяване на въздуха е извършено въз основа на погрешни и непредставителни данни. В жалбата се посочва още, че са приети твърде високи нива за пречистване на вредните газове, които не са подходящи и годни за постигане на очакваните ползи и предвидените цели.Освен това според Полша не е изготвена оценка на последиците от обжалваното решение. Страната претендира и за нарушения при гласуването на решението, което станало без предварително обсъждане.Към жалбата на Полша и България ще се присъедини и Унгария.", "date": "2018.01.11", "title": "Ще съдим Еврокомисията заради еконормите за ТЕЦ-овете"}
{"url": "https://offnews.bg/kuhnia/bi-bi-si-kak-balgaria-dade-na-sveta-kiseloto-mliako-672694.html", "text": "България е страната, която даде на света киселото мляко. Историята ѝ не само е свързана с него, а и може да се проследи чрез него, пише Би Би Си в голям материал за страната ни в деня на откриването на българското председателство на ЕС.\"В България киселото мляко е навсякъде. Ще го откриете върху фалафелите, в мусаката, по рафтовете в супермаркетите. То е в основата на редица традиционни български ястия като таратор и салата \"Снежанка\". Хората пият напитки от кисело мляко по улиците, а в заведенията го похапват в соса за пържени тиквички\", пише авторът Мадхви Рамани.Той разказва, че киселото мляко има дълга история. Според някои тя датира от преди 4000 години, когато номадски племена се населили по тези земи, носейки мляко в животински кожи. В тях се развивали бактерии, водещи до ферментация на млякото. България е изиграла ключова роля за въвеждането на йогурта в менюто на западните страни и превръщането му в популярния продукт, който днес познаваме, добавя авторът. Той припомня, че през 1904 г. българският професор Стамен Григоров занесъл домашно приготвено кисело мляко от трънския край в лабораториите на Женевския медицински университет и така идентифицирал бактерията lactobacillus bulgaricus, отговорна за ферментацията на млякото. В чест на това откритие в трънското село Студен извор, откъдето бил родом професорът, сега се намира единственият в света музей на киселото мляко. По-късно в свое изследване руският учен и носител на Нобел Иля Мечников свързал дълголетието на българите в Родопите с консумацията на кисело мляко. Тезата, че йогуртът удължава живота, довела до бурен интерес към продукта във Франция, Швейцария, Германия, Великобритания и Испания, допълва Рамани.", "date": "2018.01.11", "title": "Би Би Си: Как България даде на света киселото мляко"}
{"url": "https://offnews.bg/kultura/chestvame-140-godini-ot-rozhdenieto-na-iavorov-s-flaeri-sas-stihovete-672703.html", "text": "София ще чества 140 години от рождението на знаменития български поет Пейо Яворов, раздавайки флаери с негови произведения, безплатен вход за експозицията в къщата му на ул. \"Г. С. Раковски\" и рецитал на поети и актьори.На 13 януари от 11.30 до 13.00 часа в двора на къщaта-музей „П. К. Яворов” студенти-поети от Софийския университет ще представят свои творби, посветени на Яворов. Също така стихове на поета ще звучат в изпълнение на актрисата Силвия Лулчева и украинската поетеса Анна Багряна. В програмата ще участва и актрисата Йоана Буковска-Давидова.Експозицията на къща-музей „П. К. Яворов” може да бъда разгледана в рамките на работното време в съботния ден - от 10.00 ч. до 17.00 ч., а входът ще е безплатен.Днес в Големия салон на БАН ще се проведе официалното честване на годишнината от рождението на поета.Ще бъде представена изложбата „Път, на който не съзирам края…” и ще бъде открита конференцията „Между денят и тмата…”, организирана от Националния литературен музей и Института за литература към БАН.", "date": "2018.01.11", "title": "Честваме 140 години от рождението на Яворов с флаери със стиховете му и рецитал"}
{"url": "https://offnews.bg/offtopic/noviat-hit-za-sadebna-reforma-sekira-no-vsichko-e-tochno-zashtoto-672695.html", "text": "Своя версия на нашумелия хит \"Всичко е точно\" на Папи Ханс разпространи шоуменът Слави Трифонов на личния си профил във фейсбук.Ето текста на творбата:\"Защото днес поехме ЕС\"КаТеБе-то фалира, но всичко е точно.За съдебна реформа - секира, но всичко е точно.\"Демокрацията отне ни много\", но всичко е точно.По цензура бием и Того, но всичко е точно.Защото днес поехме ЕС, ЕС, ЕС, ЕС, ЕС, ЕС. (2)Баба метна пари от балкона, но всичко е точно.Смог дишаме, дори да сме дОма, но всичко е точно.Заплатата не стига за сметки, но всичко е точно.Убийствата тук не са редки, но всичко е точно.Защото днес поехме ЕС, ЕС, ЕС, ЕС, ЕС, ЕС. (2)Дрийм тим краде общините, но всичко е точно.Поръчки петима въртите, но всичко е точно.Във властта - ксенофоби и расисти, но всичко е точно.Осъзнах безсмислеността на политическата класа и илюзорността на Слави, че ще приемат решенията от референдума. Но всичко е точно.Защото днес поехме ЕС, ЕС, ЕС, ЕС, ЕС, ЕС. (2)Брашно, захар, олио, яйца, мляко, вода - поскъпнаха, поскъпнаха...\"Булгартабак\". \"Дунарит\". КОНПИ. Болтове. Втори лифт. Трети пол. Трети мандат. Борис Три.ЦУМ-гейт. Кум-гейт. НДК-гейт. \"Грипен\"-и. \"МИГ\"-ове. Мораториум. Цесия. Концесия. Саниране. Усвояване.Ограда. \"Козият рог\". Петохуйник. Пожар. Клошар. Убийства. Самоубийства. Дебили. Чеп за зеле. Буда. Луцифер. Шушана. Субсидия. Кеш кръстословици. Суджуци, още суджуци, тонове суджуци...Защото днес поехме ЕС!", "date": "2018.01.11", "title": "Новият хит: За съдебна реформа - секира, но всичко е точно. Защото днес поехме ЕС (видео)"}
{"url": "https://offnews.bg/112/verizhna-katastrofa-na-stolichnia-bul-balgaria-672706.html", "text": "Пешеходец пострада леко при верижна катастрофа на столичния бул. „България“. В сблъсъка са участвали шест автомобила, инцидентът е станал при спирка на градския транспор, съобщи бТВ.Пострадалият е бил на спирката. Тя е снабдена с предпазни колчета, но едно от тях се е счупило при инцидента.", "date": "2018.01.11", "title": "Верижна катастрофа на столичния бул. България"}
{"url": "https://offnews.bg/futbol/ludogoretc-se-pritceli-v-bosnenski-natcional-672690.html", "text": "Босненски национал може да е първото зимно попълнение на шампиона и лидер в Първа лига Лудогорец.Новината съобщава словенското издание Ekipa/SN, цитирано от \"Меридиан Мач\". Въпросният футболист се казва Ясмин Мешанович и е сред най-силните играчи на шампиона Марибор.Той се е отчел с 9 гола в 31 мача до момента през сезона, като един от тях е впечатляващ - срещу Спартак (Москва) за 1:1 в Русия. Това попадение изхвърля Ивелин Попов и компания от Шампионската лига преди това да се официализира с поражението 0:7 от Ливърпул.Мешанович може да играе на всеки пост в атака. Единственият футболист на Марибор, който има повече голове от него през сезона, е легендата Маркос Тавареш.26-годишният футболист има договор със словенците до 2020 година, което означава, че Лудогорец ще трябва да плати сума, за да го вземе. Според Transfermarkt.de цената му е около 1 млн. евро.", "date": "2018.01.11", "title": "Лудогорец се прицели в босненски национал"}
{"url": "https://offnews.bg/zvezdi/majkal-daglas-komentira-nepublikuvano-obvinenie-v-seksualen-tormoz-sre-672705.html", "text": "Майкъл Дъглас отрече твърдение за  преди то дори да стане публично достояние. Холивудската звезда заяви, че е почувствал необходимостта да разкрие ситуацията и да сподели своите притеснения преди публикуването на историята в медиите.Той каза, че бивша служителка го обвинява в сексуален тормоз. а историята е от преди повече от 30 години. Адвокатът му се е свързал с него през декември, като му казал, че медия планира да разкаже историята на въпросната служителка.Жената твърди, че след като я е уволнил, дълго време не е успяла да си намери работа. Тя разказала, че Дъглас е използвал неподходящ език пред нея и говорил на приятелите си по телефона мръснишни по неин адрес.„Това е изключително болезнено и е пълна лъжа и измислица. Няма нищо истинско в думите на тази жена“, коментира Дъглас, описвайки ситуацията като „кошмарна“.„Гордея се с репутацията си в този бизнес, да не споменавам дългата история на баща ми. Нямам скрити тайни. Искрено учуден съм защо, след 32 години, се случва нещо подобно“, казва Дъглас.Той добавя, че имал избор да изчака историята да излезе и да се опита да се защити или да сподели с обществеността всичко, включително мислите и притесненията си.Според американски медии жената е писател, но все още не разкриват името ѝ. „Смятам, че тази ситуация е създадена с цел да нарани някого или някой да се възползва от скандала, за да може да напише глава за мен в книгата си“, каза актьорът и добави, че срещу него няма никакви доказателства.„Подкрепям движението  с цялото си сърце. Но подобно нечестно поведение може да бъде стъпка назад за организацията“, смята Дъглас.„Да бъдеш обвиняван, без шанс да се защитиш в съда, да не разполагаш дори с информацията пред теб, за да можеш да се бориш или да се защитиш, да нямаш подходящ процес, никакъв шанс да видиш доказателствата на своя обвинител, е много тъжно. Чувствам се наранен и обиден и се чудя дали хората осъзнават, че когато правят нещо подобно, биха могли да наранят много повече един човек\", добави той.Съпругата на Дъглас Катрин Зита-Джоунс и баща му Кърк Дъглас присъстваха на церемонията по връчването на наградите „Златен глобус“, но самият актьор не присъстваше.", "date": "2018.01.11", "title": "Майкъл Дъглас коментира непубликувано обвинение в сексуален тормоз срещу него"}
{"url": "https://offnews.bg/obshtestvo/miting-za-istanbulskata-konventcia-za-pravoto-na-mazhete-da-praviat-s-672710.html", "text": "Тук съм, защото не подкрепям четенето без разбиране. Това заяви един от младежите на демонстрацията в подкрепа на Истанбулската конвенция пред парламента. На площада пред Народното събрание видимо има повече жени, отколкото мъже. \"За правото на мъжете да правят салата\", \"Не на насилието\", \"Любовта не боли\" са част от плакатите, издигнати на митинга. Организатори на протеста са 16 неправителствени организации, които настояват за ратификацията на Истанбулската конвенция.", "date": "2018.01.11", "title": "Митинг за Истанбулската конвенция: За правото на мъжете да правят салата"}
{"url": "https://offnews.bg/obshtestvo/shte-plashtame-po-malki-neustojki-pri-razvod-s-mobilen-operator-672709.html", "text": "Доставчикът на мобилни услуги \"Теленор\" променя размера на неустойките, дължими при предсрочно прекратяване на срочни договори за мобилни и фиксирани услуги на частни лица и на допълнително споразумение към такива договори.От 12 януари 2018 г., клиентите на компанията вече ще заплащат като неустойка за предсрочно прекратяване на договор максимум три стандартни месечни абонамента, независимо от срока на договора, който са подписали (12 или 24 месеца), вместо всички оставащи стандартни месечни абонаменти до края на срока на договора.В случаите, в които клиент е ползвал отстъпка от месечния абонамент, той ще дължи и възстановяване на такава частот нея, която съответства на оставащия срок на договора.В случай на предсрочно прекратяване на договор, клиентите, които са се възползвали от покупка на устройство на преференциална цена, ще дължат и частот отстъпката, която са получили, съответстваща на оставащия срок на договора. Отстъпката се равнява на разликата между стандартната цена на устройството вброй, без абонамент към датата на покупката и цената (в брой или общата лизингова цена), която клиентът е заплатил при сключването на договора.Промените са валидни за частни клиенти, сключващи нови договори за мобилни или фиксирани услуги, както и за вече сключени договори, чийто срок къмдатата на промяната все още не е изтекъл.С цел по-голяма яснота и прозрачност, в договорите на клиентите вече ще са описани стойностите на всички параметри, които участват в образуването на неустойката и които са валидни към датата на сключването на договора, а именно – стандартен месечен абонамент за избрания от клиента абонаментен план и месечният абонамент с приложена промоционална отстъпка, ако има такава, стандартна цена на устройството (в брой, без абонамент), цена на закупеното устройство (в брой или обща лизингова цена) с избрания от клиента абонаментен план, съответстващата отстъпка от стандартната цена на устройството, както и срок на договора.Новите правила за изчисляване на неустойките при прекратяване на срочен договор за мобилни и фиксирани услуги не важат за плановете \"Джуниър\" и \"Любимец\", в случаите, в които съгласно договора са предвидени фиксирани суми като неустойки за предсрочното му прекратяване.", "date": "2018.01.11", "title": "Ще плащаме по-малки неустойки при развод с мобилен оператор"}
{"url": "https://offnews.bg/politika/volen-siderov-vsichki-izdania-po-sveta-izpalniavat-porachki-stabilni-672696.html", "text": "\"Пожелавам за новата година да се излекуваме от най-лошите болести. Това са завистта, злобата и мазохизмът. Защото напоследък чувам такива мазохистични изказвания, че просто ми става лошо. Това самооплювание никой не може да го направи, както сами си го правим. Че сме най-лошите, най-корумпираните\"Това заяви председателят на ПГ на „Обединени патриоти“ Волен Сидеров в декларация от името на групата в Народното събрание.Той призова да не се позоваваме на вестници и издания, в които българи от неправителствени организации дават мнение и това мнение се тиражира:Волен Сидеров заяви още, че днес започваме председателството на ЕС с невиждано до момента управление:Според Сидеров намеците за нестабилност и несигурност на управлението не са верни. Той добави, че България следва световните тенденции в политиката.", "date": "2018.01.11", "title": "Волен Сидеров: Всички издания по света изпълняват поръчки. Стабилни сме"}
{"url": "https://offnews.bg/na-tozi-den/pochitame-sv-teodosij-veliki-chestito-na-imennitcite-660978.html", "text": "На днешната дата почитаме Преподобни Теодосий Велики. Именници са Теодосий, Богдан, Богдана, Богомил, Богдана, Доско, Дочка, Дочо.Свети Теодосий се е родил в село Магарион в Кападокия, а родителите му посрещнали явяването му на света, като дар на Провидението и затова го нарекли Теодосий – „от Бога даден“, Богдан.През 650 г. той основал своя знаменит манастир, който и днес носи неговото име и се намира на 7 км от Йерусалим.Св. Теодосий Велики пръв въвел общежитийната форма на монашеския подвиг и затова е наречен „началник на общежитието“. Така го наричат житиеписците още и затова, защото в 493 г. йерусалимският патриарх го назначил за общ архимандрит на всички общежитийни манастири в Палестина.Св. Теодосий бил погребан във Витлеемската пустиня.", "date": "2018.01.11", "title": "Почитаме Св. Теодосий Велики. Честито на именниците!"}
{"url": "https://offnews.bg/politika/bsp-vnasia-vota-na-nedoverie-sama-kolednata-rech-na-dogan-spanala-pre-672707.html", "text": "БСП ще внесе вота на недоверие към правителството на Бойко Борисов на 17-ти януари. Социалистите обаче ще трябва да си повторят няколко пъти фразата \"И сам воинът е воин\", тъй като партията на Нинова няма да търси подкрепата на ДПС, въпреки че очакванията бяха партиите да играят заедно срещу Борисов. Лидерът на БСП уточни пред журналисти, че една от причините за това е речта на Ахмед Доган пред елита на ДПС преди празниците.Решението на БСП да играе с вота на недоверие сама е мнението на Доган и ДПС, че няма кой да управлява. \"Преди 6 месеца се явихме на избори с готова управленска програма, готови да спечелим изборите\", каза Нинова.Също така, тя не смята, че е правилно да се изчаква с вота на недоверие, само за да се запази стабилността и сигурността.\"За БСП сигурността и стабилността също са важни, но за нас несигурността идва именно от правителството на Бойко Борисов\", каза Нинова. Мотивите на БСП за вота вече са готови - както е ясно, той ще бъде за провал в борбата с корупцията. Нинова не се нае със задачата да каже дали ДПС ще ги подкрепят в гласуването и дебатите. \"Това е тяхно решение\", допълни лидерът на социалистите. ", "date": "2018.01.11", "title": "БСП внася вота на недоверие сама, коледната реч на Доган спънала преговорите"}
{"url": "https://offnews.bg/politika/karadaja-shte-iskame-preformatirane-na-upravlenieto-672702.html", "text": "„Против сме управлението с националистите, защото ерозират институциите и поставят под въпрос сигурността на страната“, заяви лидерът на ДПС Мустафа Карадайъ в декларация от парламентарната трибуна. Той добави още, че включването на националисти във властта официализира езика на омразата по най-опасната ос – етнорелигиозната.Карадайъ се обяви за преформатиране на управлението, но това не означава задължително влизане на ДПС във властта. Според лидера на ДПС България се нуждае от програма за ускорено развитие, включваща дълбоки реформи на най-важните сфери.Мустафа Карадайъ заяви, че не може да бъде постигнато трайно стабилизиране на Балканите без включване на Турция в общоевропейските процеси, колкото и трудно да изглежда това към този момент. ", "date": "2018.01.11", "title": "Карадайъ: Ще искаме преформатиране на управлението"}
{"url": "https://offnews.bg/nashite-avtori/da-se-vkopchish-v-zhivota-672639.html", "text": "От топ 30 на най-продаваните български книги съм прочел само 4, добре ли е? От тях мои фаворити са Чудомир и Георги Божинов, все автори, които не са между живите. Димитър Чорбаджийски умира през 1967 на 77 години, а Божинов си отива през 2004 на 80. Горе-долу това е продължителността на живота ни тук, 77 – 80. Преполовиш ли ги, гайките ти почват да прискърцват, горивопроводите губят еластичност, почват да се чуват разни странни звуци от двигателя понякога, съединителят чат-пат буксува, увеличават се и козметичните белези. Тези, които могат да си го позволят, се подлагат на основен ремонт, но резултатът е, че преко сили успяват и те да добутат до 77 – 80… Е, Исур Даниелович Демски, известен и като Кърк Дъглас, вече е на 101, Господ здраве да му дава, но и той няма да литне с орлите. Така мисля. Опитите на човек да стане безсмъртен продължават, не знам какво ще стане, когато успеят. Нурсултан Назърбаев отдавна се скара на учените да побързат, щото вече и той навъртя 77 на километража, а така му се ще поне още век да посултанства. Да нурсултанства.Малко преди да си тръгне от тоя бял и красив свят, Чудомир в болницата се шегува: „Чудех се, като остарея, какво ще правя. А аз щял съм да развъждам раци.“, „Че ще се мре – ще се мре, но най-смешното е, че преди три месеца си купих нов костюм, има да се карат наследниците.“, „Види се, са усетили, че скоро ще почна да изстивам, за да ме нагряват. Първо ще ме нагряват в Берлин, след това ще ме изстудяват в София, после ще ме опяват в Казанлък.“ Човекът е много смъртен. При това внезапно смъртен и никой от нас не знае дали някоя Анушка не му е подляла нейде там олиото. Какво друго му остава на същия тоя смъртен човек, освен да се пошегува преди заминаване. „Искам да ме нарисуваш прав у ковчег“, майтапеше се един приятел, когото изпратихме преди няколко години. „Леле, мамо, колко хубаво си го изкопал! Като умра, ще те викам да ми изкопаеш и на мен!“, възхищаваше се една баба на гробокопача в Бяла Слатина. Ама и той не ù остана длъжен: „Като правиш нещо, го прави с кеф. Копая ти го с гаранция. Доживотна.“Много са творбите, посветени на старостта и смъртта. След старостта следва смърт. Това е една тема, така излиза. Бенджамин Бътън, който върви по обратния път от старец към бебе, е възможен само на филм. С напредването на времето все повече се замислям за това как жестоко изтичат дните и годините ни от ръцете ни като вода в пясък. Трябва да има и друго, нали? Не може да е само това. Само че мнозина смятат, че може. И че е само това. Нищо повече. Колкото си поживял, толкова, край на мача. И се сблъскват двете идеи, на хората, които вярват, и на скептиците, за които няма нищо отвъд видимото и осезаемото. Това са двата типа възприятия на околната среда. Умът, който вярва, и умът, който е така сюрреалистично мрачен, че отрича всяко нематериално и невеществено съществуване на живота. На душата.Обичам концептуалното, експерименталното и провокативното кино. Но сега ще ви спомена само за 3 обикновени много добри нови филма − от един иранец, превърнат в американец, един италианец и един французин. Филмите отразяват идеите на режисьорите. Паоло Сорентино направи през 2015 „Младост“ със 76-годишния Харви Кайтел и 82-годишния Майкъл Кейн в главните роли. Старостта и всичките ù прелести са показани в близък план. Не е спестено нищо. И тая човешка телесност, в която всички са впили зъби и нокти, е така натраплива, толкова важна, че 45-годишният Сорентино, волно или неволно, се издава колко много го потиска това негово лично преваляне на върха, след което следва само спускане надолу. Колко го е страх от безсмислието… Красивите швейцарски планини, младите женски тела – как да изоставим всичко това, пита човекът. Казвам ви, не може да е само то, няма как да е така жестока подигравката. Убеден съм до смърт, че има и Друго. И То е повече от всичко видимо.Наскоро изпратиха в последния му път, както се казва, и Джони Халидей, когото сме свикнали да изписваме Холидей. През тази финална за него 2017-а старият рокаджия участва за последно в един филм като себе си, „Рокендрол“ на Гийом Кане. Франсетата винаги са правели нещата с финес. Филмът е комедия, която не се съобразява много с жанровите граници и на места прелива в пародия и мюзикъл, но съвсем за кратко, колкото да не ни изгуби като зрители, с точната мярка. Няма да ви го преразказвам, само ще ви съобщя, че старият Джони даде съвет на изпадналия в криза на средната възраст актьор, с който той се превърна в карикатура на себе си, направи мускули и актьорската му кариера продължи шеметно, но не във Франция, а на едно друго място, където борбата със старостта е много по-напреднала.И да завърша с „Папа Хемингуей в Куба“, филм на Боб Яри от 2015-а, който БНТ излъчи на 26 ноември 2017. Последните години на големия Папа, в които той беше показан сразен, слаб, разкаял се за това, че се е разделил с първата си жена… А сигурно и за много други неща. Колко болезнено се е подхлъзнал старият Хем. Казват, че било фамилна обремененост, че неговият баща също се е самоубил. Повече не можел да пише и да прави секс, това го угнетявало, мачкало… Той цял живот само на това ли е разчитал, на секса? Колкото и гениален писател да е бил, не е ли подозирал, че някой ден просто ще трябва да стане стар? И когато този ден дойде, ще трябва да бъде достоен. Но не с фалшиво човешко достойнство, а с Божествено. Знам, наясно съм какво ще ми кажат българските интелектуалци… и Калин Терзийски. Все едно нарочно някой ги подстрекава да твърдят най-либерално, че човекът е толкова напълно свободен, че може да си избере дали да живее или да спре да го прави и всички, които смятат самоубийството за грешка, грях, непреодолима гордост, са просто селски тъпаци. Ами добре, пичове. Селски тъпак съм. И не приемам самоубийството като решение. Смятам го за нищо повече от проява на слабост. Породена от най-свирепия човешки недъг – гордостта.За какво твориш? За да обезсмъртиш името си? Ама че нелепост. На никой от обезсмъртените не му е пукало особено дали ще се обезсмърти сред човеците. Не с тази цел е пишел и Хемингуей. А на едни по-други обезсмъртени им е пукало да се обезсмъртят в Твореца, който ги е създал. Старостта е просто коректив на тия турбуленции от годините ни на телесни удоволствия. И един последен изпит преди финала тук долу.Това е. Бъдете здрави. Повече физзарядка и само био, еко натурални здравословни храни. Може пък някой от вас все пак да успее да литне с ония мъдри тристагодишни орли.", "date": "2018.01.11", "title": "Да се вкопчиш в Живота"}
{"url": "https://offnews.bg/politika/11-ianuari-parvi-raboten-den-na-deputatite-za-2018-ta-672659.html", "text": "11 януари е първият работен ден на депутатите в парламента.Очаква се в ден едно на работа за 2018-та на Народното събрание да се разгледа наложеното вето от президента Румен Радев на закона за борба с корупцията по високите етажи.От председателския съвет в парламента зависи дали още в първия му работен ден ще се разгледа ветото.Като за начало на политическия сезон също така се очакват декларации от управляващи и опозиция относно старта на европредседателството и актуалната политическа и обществена обстановка.В утрешния ден ще заседават и две комисии - тази по вътрешна сигурност и обществен ред, както и тази за наблюдение на приходните агенции и борба със сивата икономика и контрабандата.В 19 часа председателят на НС Цвета Караянчева ще участва в церемонията по откриването на Българското председателство на Съвета на Европейския съюз на 11 януари 2018 г. в Народния театър „Иван Вазов“.", "date": "2018.01.11", "title": "11 януари - първи работен ден на депутатите за 2018-та"}
{"url": "https://offnews.bg/sviat/tv-vodeshtata-opra-uinfri-s-lekota-bi-pobedila-tramp-na-izbori-672682.html", "text": "Известната американска телевизионна водеща Опра Уинфри с лекота би удържала победа над Доналд Тръмп, ако президентските избори, планирани за 2020 година, се проведат сега. Това сочат публикуваните днес резултати от анкета на социологическа агенция \"Расмусен рипорт\".Близо половината избиратели или 48 процента биха гласували за Опра спрямо 38 процента за Тръмп. Други 14 процента са заявили, че все още нямат мнение по този въпрос. В изследването са обхванати 1000 души, а вероятността за грешка е до 3 процента.Уинфри биха подкрепили 76 процента от демократите, 22 процента от републиканците и 44 процента от избирателите, които не се числят към нито една от водещите партии. Гласа си за Тръмп биха дали 66 процента сред републиканците, 12 процента от демократите и 38 процента от \"независимите\" избиратели.Повечето жени - 52 процента - биха предпочели водещата начело на Белия дом. Анкетата сочи също така, че за първата милиардерка от афроамерикански произход като цяло биха гласували избиратели до 40-годишна възраст. Уинфри има собствена киностудия, телевизионен канал и списание.По-рано нейната близка приятелка, телевизионната водеща Гейл Кинг заяви по телевизия Си Би Ес, че Уинфри е \"заинтригувана\" от идеята да се състезава в президентските избори. Американските медии започнаха да обсъждат вероятността 63-годишната звезда да се включи в надпреварата за Белия дом след речта й на церемонията за връчване на наградите \"Златен глобус\" в неделя, съобщава БТА.", "date": "2018.01.11", "title": "Тв водещата Опра Уинфри с лекота би победила Тръмп на избори"}
{"url": "https://offnews.bg/obshtestvo/na-6-mesta-v-stolitcata-bez-voda-dnes-672625.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Във връзка с подмяна на спирателен кран на ул. „Академик Дмитрий Лихачов“ в кв. „Обеля“ се налага спиране на водоподаването от 9:00 до 21:00 ч. в района на ул. 24, ул. 20, ул. „Рила“, ул. 14, ул. 11, ул. „Академик Дмитрий Лихачов“ и ул. 4 .Инвестиционен проект за реконструкция на уличен водопровод на ул. „Люляк“ в с. Кокаляне налага спиране на водоподаването от 9:00 до 21:00 ч. на ул. „Люляк“ от ул. „Падинето“ до ул. „Батийница“, ул. „Батийница“ от ул. „Люляк“ до ул. „Йованец“, ул. „Латинка“, ул. „Явор“, ул. „Еделвайс“След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.Подмяна на сградно водопроводно отклонение на ул. „Голо бърдо“ в жк „Лозенец“ налага спиране на водоподаването от 10:00 до 21:00 ч. на ул. „Голо бърдо“ от ул. „Капитан Тодор Ночев“ до бул. „Черни връх“, ул. „Любата“ №14, бул. „Черни връх“ №34.Разкриване на уличен водопровод до бл. 2 в жк „Гевгелийски“ налага спиране на водоподаването от 10:00 до 17:00 ч. по ул. „Попчево“ от ул. „Мировци“ до ул. „Иван Карасулски“.Монтаж на пожарен хидрант на ул. „Захари Стоянов“ в Банкя налага спиране на водоподаването от 9:30 до 19:30 ч. на ул. „Захари Стоянов“.Изграждане на сградно водопроводно отклонение на ул. „Борис Руменов“ в кв. „Кръстова вада“ налага спиране на водоподаването от 10:00 до 18:30 ч. по ул. „Борис Руменов“ от ул. „Черни връх“ до ул. „Сашо Николов-Сладура“ и ул. „Хага“ №4 и №6", "date": "2018.01.11", "title": "На 6 места в столицата без вода днес"}
{"url": "https://offnews.bg/politika/spored-plevneliev-protestite-pokazvali-che-oshte-imame-robska-psihika-672687.html", "text": "\"С тези 9 протеста показваме нещо - че още не сме се освободили от робската си психика, че все очакваме някой друг да ни освобождава\", заяви екс президентът Росен Плевнелиев в сутрешния блок на Нова телевизия.Според него от времето на Бай Ганьо до наши дни българите успяваме да покажем най-лошото на света.Все пак Плевнелиев призна, че протестите са в резултат на ниското доверие на гражданите в институциите, което е напълно заслужено.Според него втори лифт в Банско трябва отдавна да е построен, защото всички райони в страната имат право да развиват туризма.Според  него някои от ползите от българското председателство на ЕС вече са видими.Той призова \"да покажем най-доброто от себе си, да се мобилизираме, да сложим край на партизанския подход и да сме обединени всички”.", "date": "2018.01.11", "title": "Според Плевнелиев протестите показвали, че още имаме робска психика"}
{"url": "https://offnews.bg/politika/bsp-poiska-borisov-da-se-iavi-ne-go-prieha-672686.html", "text": "С химна на България и Европейския съюз бе даден стартът на политическия сезон за 2018-та година. 11 януари е първият работен ден на депутатите за новата година. Заседанието откри председателят на НС Цвета Караянчева, от опозицията пък поискаха в парламента да бъде изслушан премиерът Борисов относно \"криминогенната обстановка\" в страната.„Солисти търсят в операта, българският парламент е крайно време да се държи като добре сработен оркестър. Нека да е доброплодна и благопреуспяващата новата 2018 г.“, пожела още председателят на парламента.Червеният депутат Драгомир Стойнев остана крайно недоволен от речта на Караянчева в частта за проповедите и нарече изказването „неуместно“.Стойнев обясни желанието на БСП Борисов да се яви на изслушване в парламента с това, че националната сигурност била под заплаха и човекът отговорен за нея е именно премиерът.Атаката на \"червените\" обаче бе отбита от шефа на правната комисия Данаил Кирилов, който каза, че който иска, днес може да отиде на комисия по вътрешна сигурност и ред и да се запознае с материала.Включване отникъде направи Веселин Марешки. Той поиска процедура по начина на водене, а от трибуната заговори за това, че Стефан Данаилов е виновен за ниските пенсии у нас. С това искал да каже, че за днешните протести в София не са виновни само управляващите, ами целият преход. Марешки бе изпратен бързо от Цвета Караянчева.В крайна сметка предложението на БСП Борисов да дойде в парламента бе отхвърлено. \"За\" гласуваха 100 депутати, \"против\" - 69, а \"въздържал се\" - 38.", "date": "2018.01.11", "title": "БСП поиска Борисов да се яви - не го приеха"}
{"url": "https://offnews.bg/sviat/asandzh-mozhe-bi-e-poluchil-grazhdanstvo-v-ekvador-672692.html", "text": "Основателят на \"Уикилийкс\" Джулиан Асандж, който от над пет години се укрива в посолството на Еквадор в Лондон, е получил граждански идентификационен номер от южноамериканската страна, съобщиха ДПА и Ройтерс, цитирани от БТА.Номер 1729926483 отговаря на провинция Пинчинча в централната част на Еквадор.Според изданието на Асандж може да е бил издаден и паспорт.Ройтерс е открил регистрация на \"Джулиан Пол Асандж\" в гражданския регистър на Еквадор, който включва само еквадорски граждани. Говорител на регистрационните служби отказа да коментира дали това означава, че той е получил гражданство.След публикуването на информацията еквадорското министерство на външните работи заяви, че няма да отговаря на \"слухове, изкривена или извадена от контекста информация\" по случая на Асандж.Австралиецът живее в малък кабинет в еквадорското посолство, след като Кито му даде убежище през 2012 година, когато Швеция го разследваше за сексуални престъпления.Шведските власти оттеглиха обвиненията, но Асандж посочва, че се страхува да не бъде арестуван и екстрадиран в САЩ заради публикуването на поверителни документи за войните в Ирак и Афганистан на онлайн платформата си.", "date": "2018.01.11", "title": "Асандж може би е получил гражданство в Еквадор"}
{"url": "https://offnews.bg/politika/kornelia-ninova-10-problema-i-edin-shans-za-balgaria-672688.html", "text": "10 дни, 10 проблема - с такъв списък от точки реши да започне политическия сезон на 2018-та лидерът на БСП Корнелия Нинова. След като депутатите отхвърлиха предложението на нейната партия премиерът Борисов да се яви в парламента за изслушване, тя изчете декларация от името на социалистите.Отделно от тези 10 проблема, които изказа от парламентарната трибуна, Нинова вижда и един шанс - Европредседателството.Какви са проблемите на България според нея:1. Народът изчезва - демографската криза е в пика си, 2017-та е печална година, смята Нинова.2. Болници фалират - 40 болници излизат на протест. И никакви приказки колко много пари се дават за здравеопазване не могат да решат проблема, каза лидерът на БСП.3. Ученици разбраха, че са учили периода на Възраждането без да са учили за 10-те века преди него. За това учители обвиняват новият закон за училищното образование.4. Токът поскъпва, стоките също. Народът обеднява.5. \"Тече. Всичко тече\", каза Нинова и продължи: \"Саниран блок за 3 млн. лева тече. Оградата на границата падна пак. Дали не става дума за корупция в санирането и строителството? Само питам.\"6. Корупция - водещи медии ни заляха с оценките на Европа, каза Нинова.7. Екзотично и изненадващо - решиха да организират подписка 3 български области да се присъединят към Румъния.8. Правителството се разцепи. Освен по оста ГЕРБ - Патриоти, така и вече по новата оста Част от ГЕРБ - срещу част от ГЕРБ и Патриоти. \"Колкото и да говорите, че правителството е стабилно, давате повод да се съмняваме\", каза Нинова.9. Започнахме годината така - 8 дни 8 трупа. Семейства, стрелба по данъчен и крупен бизнесмен. И властта не реагира...10. Народът е на улицата. Протести, протести, протестиВъв връзка с всички тези точки, Нинова се зарече, че БСП започва нова политика и да бъде алтернатива.\"Предлагаме да се съсреодоточим върху коренната промяна на съществуващия модел\", каза тя.\"Нека председателството да е шанс и да постигнем 2 цели: накрая и партньорите ни да кажат - корупцията намаля и второ, народът да каже, че стандартът на живот се е приближил. Не мислете, че ще мълчим\", завърши Нинова.", "date": "2018.01.11", "title": "Корнелия Нинова: 10 проблема и един шанс за България"}
{"url": "https://offnews.bg/politika/dps-shte-podkrepi-vota-na-nedoverie-na-bsp-no-sas-svoi-argumenti-672712.html", "text": "\"Ще подкрепим вота на недоверие и ще гласуваме против правителството. Разбира се, с нашите аргументи и мотиви\", заяви зам.-председателят на ДПС Йордан Цонев в Народното събрание. По-рано днес Корнелия Нинова заяви, че БСП ще внесе вота на недоверие към правителството на Бойко Борисов, но няма да търсят подкрепа от ДПС, заради думите на Ахмед Доган, че няма партия, която е готова да управлява. Според Цонев това действие на БСП доказва правотата на Ахмед Доган, защото ако нямаш коалиционна култура в опозиция, то няма да имаш такава и в управлението.Вотът ще бъде внесен на 17 януари от социалистите, а мотивите за него вече са готови. Повече . ", "date": "2018.01.11", "title": "ДПС ще подкрепи вота на недоверие на БСП, но със свои аргументи"}
{"url": "https://offnews.bg/obshtestvo/predsedatelstvoto-se-otkriva-s-tarzhestvena-tceremonia-i-masovi-protes-672678.html", "text": "Тържествената церемония по откриванена Българското председателство на Европейския съвет ще започне днес от 19:30 в Народния театър \"Иван Вазов\".Тя ще бъде открита с изпълнение на българския химн от Детски хор на Българското национално радио. Очаква се министърът за Българското председателство на Съвета на ЕС Лиляна Павлова да изнесе встъпилена реч. Веднага след нея официални речи ще изнесат президентът Румен Радев, председателят на Народното събрание Цвета Караянчева, председателят на Европейския парламент Антонио Таяни, председателят на Европейския съвет Доналд Туск, както и председателят на Европейската комисия Жан-Клод Юнкер и премиерът Бойко Борисов. Церемонията ще продължи с музикални и танцови изпълнения. Сред изпълнителите са Българската инструментална формация „Булгара”, Националният фолклорен ансамбъл „Българе”, вокалната акапелна формация „Ева Квартет”, камереният ансамбъл „Йоан Кукузел-Ангелогласният” и ансамбъл „Чинари”.В денят на откриването на Европредседателството се очакват масови протестни действия. По информация на зам.-директора на СДВР Антон Златанов са планирани общо 9 протеста. За 11 януари сутринта е заявен протест в защита на Истанбулската конвенция, който ще се проведе в 11:00 часа пред Народното събрание, където пак днес депутатите ще заседават за първи път през 2018 г.Синдикална федерация на служителите в МВР също обяви, че ще протестира. Те планират да затворят новооткритото кръстовище на бул. \"Брюксел\" и бул. \"Цариградско шосе\" и кръстовището на Орлов мост. Това ще стане между 16:30-17:00 часа. След това протестните действия ще продължат в 18:15 часа в района на Народния театър \"Иван Вазов\". Исканията им са за увеличение от 15% на основните възнаграждения на работещите в МВР, обвързване на заплатите със социалноизмерим показател и нов Закон за МВР.Най-масови протести се очакват във връзка с решението на Министерския съвет да промени плана за управление на Национален парк \"Пирин\".Еколози и граждани излизат на протест в защита на Пирин от 18:30 ч. Сбореният пункт е площад \"Патриарх Евтимий\", като шествието ще премине по бул. \"Левски\" и след това по бул. \"Раковски\", за да завърши пред НДК. Техните искания са решението на Министерския съвет за НП \"Пирин\" да бъде отменено. Сдружението „Бъдеще за община Банско“ организира контрапротест, който е \"за\" изграждането на втори лифт в курорта. Той ще започне от 18:00 ч. и ще премине по бул. \"Витоша\" и ул. \"Партиарх Евтимий\". Около 19 ч. се очаква шествието да достигне крайната си цел – площад „Александър Невски”, където ще има концерт с участието на Елица Тодорова, братя Пищолски и Тита, заедно със Skiller & Atesh, DJ Sprite и брейкденсърите от Pachoville Crew и Sofia City Breakers.", "date": "2018.01.11", "title": "Председателството се открива с тържествена церемония и масови протести"}
{"url": "https://offnews.bg/sviat/polskiat-parlament-othvarli-smekchavane-na-zakona-za-abortite-672683.html", "text": "Полският парламент отхвърли либерализиране на строгия закон за абортите късно снощи и гласува да продължи работата по разработване на още по-консервативни правила, предаде Асошиейтед прес.Противоположните предложения бяха направени в два отделни законопроекта, внесени от различни граждански сдружения.Действащият закон разрешава абортите само в извънредни случаи и единствено до 12-ата седмица от бременността. Аборти са разрешени, когато животът или здравето на жената са в опасност, при бременност, резултат от престъпление, или при тежки увреждания на плода.След разгорещен дебат депутатите гласуваха да изпратят за доразработване от специална парламентарна комисия предложение за забрана да се абортират болни зародиши, което е подкрепяно от консервативната управляваща партия \"Право и справедливост\" и президента Анджей Дуда.Законодателите отхвърлиха предложение за вдигане на всички ограничения за аборти през първите 12 седмици от бременността.През 2016 г. протести на жени в цялата страна принудиха правителството да се откаже от плановете си за пълна забрана на абортите, припомня БТА.", "date": "2018.01.11", "title": "Полският парламент отхвърли  смекчаване на закона за абортите"}
{"url": "https://offnews.bg/obshtestvo/liliana-pavlova-triabva-da-sprem-da-govorim-za-koruptciata-ima-ia-va-672685.html", "text": "Всеки ден, това е тенденция и стратегия, на всяко едно предаване, независимо по коя тема, се споменава думата корупция. Трябва да спрем. Сами се принизяваме по този начин. Това заяви министърът по европедседателството Лиляна Павлова в сутрешния блок на бТВ.На забележката на тв водещия Антон Хекимян, че корупцията е факт, министърът отговори:Павлова коментира и насрочените за днес протести и великодушно разреши на хората да протестират:По думите ѝ броят на днешните протести в София вече е набъбнал до 11 и се пошегува, че това е знак, че „искаме да дадем най-доброто от себе си“.Според нея „е прекалено“ да се протестира в момента за проблеми във вътрешнополитически план, но отново заяви:По думите ѝ тези демонстрации, заедно с криминалните инциденти от последните дни, са вътрешен проблем и те няма да повлияят на имиджа ни пред гостите за европредседателството.Павлова посочи още, че опитите за дискредитиране на правителството по директен и индиректен начин са факт.Помолена да коментира убийството на бизнесмена Петър Христов тя посочи, че „прикачването му към председателството, търсенето на дълбока конспирация е контрапродуктивно“. И призова да оставим органите да си свършат работата.Спокойствието и сигурността на държавата не са под въпрос и не трябва да се насажда притеснение. Нека не всяваме паника, призова Павлова.Министърът изтъкна, че за официалното откриване на българското европредседателство у на идват и председателят на Европейския парламент Антонио Таяни, и председателят на Европейския съвет Доналд Туск, и председателят на Европейската комисия Жан-Клод Юнкер, заедно с еврокомисарите.", "date": "2018.01.11", "title": "Лиляна Павлова: Трябва да спрем да говорим за корупцията. Има я във всички държави"}
{"url": "https://offnews.bg/politika/borisov-ukroti-politcaite-sas-100-miliona-za-zaplati-672697.html", "text": "Сто милиона лева допълнително ще отпусне правителството, за да бъдат увеличени заплатите в МВР. Протести днес ще има, утре обаче заседание на Управителния съвет на СФС на МВР ще решава за прекратяването им при променената ситуация, обяви председателят на синдика Валентин Попов сред среща с премиера Бойко Борисов.Зам.-министърът на вътрешните работи Красимир Ципов каза, че премиерът е доволен от работата на МВР заради събираемостта на приходи в бюджета. Очаква се днес ръководството на Вътрешното министерство и синдикатите да проведат нова среща, за да обсъдят увеличението на заплатите и допълнително отпуснатите средства. Договорено е полицаите да получат увеличение на заплатите и през 2019 г., но само срещу резултати от работата им, стана ясно още след срещата. От началото на тази година служителите в МВР също получиха увеличение на заплатите. То е различно за всяка длъжност и по данни на синдикатите е между 30 и 55 лева.", "date": "2018.01.11", "title": "Борисов укроти полицаите със 100 милиона за заплати"}
