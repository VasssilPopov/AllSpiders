{"url": "https://offnews.bg/ikonomika/do-1-mart-tirovete-mogat-da-polzvat-dnevni-i-sedmichni-vinetki-720899.html", "text": "До въвеждането на тол системата в търговска експлоатация от 1 март 2020 г. за пътните превозни средства над 3,5 т ще се продават само седмични и дневни е-винетки.След тази дата ще ползват 3 115 км платена пътна мрежа срещу такса, изчислена на база на изминато разстояние – тол такса, съобщават от Агенция \"Пътна инфраструктура\" (АПИ).Продажбата на седмични винетки ще бъде спряна от 24 февруари, а на дневни – от 23:59 ч. на 29 февруари.От началото на февруари е преустановена продажбата на месечни електронни винетки за тежкотоварните автомобили.Потребителите, които плащат за повече от една електронна винетка чрез банков трансфер, трябва да внимават при въвеждането на данните за срока на тяхната валидност, когато се отнасят за тежкотоварни превозни средства.В случай че в таблицата, която се попълва при плащане на е-винетка по банков път, има сгрешени данни за срока на валидност на винетката дори само на едно тежкотоварно превозно средство, електронната система няма да може да активира платените такси за всички леки или тежкотоварни превозни средства в нея. В същото време ще бъде генериран PAY код, с който плащането ще може да се осъществи.На сайта на Националното тол управление www.bgtoll.bg е публикувана Инструкция за закупуване на е-винетки с банков трансфер.", "date": "2020.02.03", "title": "До 1 март тировете могат да ползват дневни и седмични винетки"}
{"url": "https://offnews.bg/obshtestvo/v-tarnovo-hvanaha-shofior-nadrusan-s-kokain-metamfetamin-opiati-i-me-720893.html", "text": "24-годишен мъж от Велико Търново е бил хванат да шофира след употреба на кокаин, метамфетамин, опиати и метадон, съобщиха от Областната дирекция на града. При извършена проверка в 03:50 ч. на лек автомобил \"Мердецес\" е установено, че шофьорът е под въздействието на наркотични вещества. Той е дал кръвна проба за химичен анализ.По случая е образувана преписка.През денонощието полицейските патрули са проверили общо 288 граждани, от които 89 за употреба на алкохол и 191 автомобила. 9 автомобила са вдигнати с паяк. Съставени са 23 акта и са наложени 71 глоби по фиш. Заснети са 130 видеоклипа за скорост, добавят от полицията.108 глоби по фиш и 2 акта са съставени при специализирана полицейска операция „Пешеходец“, която се е провела на територията на ОДМВР - Велико Търново в периода 24-31 януари 2020 г.", "date": "2020.02.03", "title": "В Търново хванаха шофьор надрусан с кокаин, метамфетамин, опиати и метадон"}
{"url": "https://offnews.bg/zdrave/patcientkata-v-dobrich-niama-koronavirus-720895.html", "text": "Пациентката, която бе приета на 28 януари в многопрофилната болница за активно лечение в Добрич, след посещение в Тайланд, с грипоподобна симптоматика и съмнение за коронавирус, е в много добро общо състояние.\"На 1 февруари станаха ясни и резултатите от дадените за изследвания проби в лабораторията. Те са отрицателниза коронавирус\", каза д-р Светла Ангелова, директор на Регионалната здравна инспекция – Добрич.На този етап жената остава в инфекциозното отделение, докато работна група към Министерство на здравеопазването вземе решение по случая. Има ли такова решение, ще се предприемат и съответните действия за изписване - обясни д-р Ангелова. Жената сама е потърсила лекарска помощ след като се върна от Тайланд.В добро общо състояние е завърналият се от Китай мъж, настанен в болница \"Св. Марина\" във Варна, е в задоволително общо състояние, съобщи БТА. Пациентът (43 г.) е настанен в инфекциозната клиника на здравното заведение.При него е установена повишена температура и зачервено гърло на летището, впоследствие се оказва, че има ангина. Назначени са му изследвания, които да установят дали е носител на корона вирус.По-рано от болница \"Св. Марина\" съобщиха, че той няма да бъде задържан 14 дни под карантина.Заради новите мерки, свързани с болестта, там са прегледани още шестима души, пристигнали от Китай. Те обаче са освободени, тъй като са клинично здрави.", "date": "2020.02.03", "title": "Пациентката в Добрич няма коронавирус"}
{"url": "https://offnews.bg/ikonomika/loshite-krediti-namaliavat-uvelichavat-se-depozitite-darzhim-nad-97-720898.html", "text": "Необслужваните кредити намаляват, депозитите се увеличават. Печалбата на банките намалява малко - с общо около 3 млн. лева за 1 година, показват данните на БНБ за състоянието на банковата система към 31 декември 2019 г.Към тази дата активите ѝ достигат 114.2 млрд. лева. Те са с 2.7 млрд. лв. (2.4%) повече от края на септември. Влияние върху динамиката на балансовите позиции оказва консолидацията на банковия сектор - през ноември станахме свидетели на вливането на \"Пиреос България\" АД в \"Юробанк България\" АД.Делът на кредитите и авансите е 65.8%, на парите, паричните салда при централни банки и други депозити на виждане –15.9%, а на портфейлите с ценни книжа – 13.0%.Делът на петте най-големи банки  в активите на банковата система достига 62.1%.Отношението на ликвидно покритие към 31 декември е 269.9% (при 264.0% в края на септември). Ликвидният буфер е 30.9 млрд. лв., а нетните изходящи ликвидни потоци – 11.5 млрд. лв.Брутните кредити и аванси в края на декември са 94.4 млрд. лв. Има ръст за тримесечието с 1.4 млрд. лв. (1.5%). Брутният кредитен портфейл на банковата система нараства с 1.7 млрд. лв. (2.6%), като се увеличават вземанията от други финансови предприятия (с 923 млн. лв., 25.2%), от домакинства (с 532 млн. лв., 2.2%), от нефинансови предприятия (със 120 млн. лв., 0.3%) и от сектор \"Държавно управление\" (със 128 млн. лв., 15.9%).Брутният размер на необслужваните кредити и аванси е 6.1 млрд. лв. (при 6.9 млрд. лв. в края на септември), а делът им в общата сума на брутните кредити и аванси намалява до 6.5% (при 7.4% три месеца по-рано). Нетната стойност на необслужваните кредити и аванси (след приспадане на обезценката) намалява до 3.2 млрд. лв. Делът ѝ в общата нетна стойност на кредитите и авансите е 3.5% (при 3.9% в края на септември).Депозитите в банките възлизат на 97.2 млрд. лв. През последното тримесечие на 2019 г. нарастват с 2.7 млрд. лв. (2.8%).  (с 1.8 млрд. лв., 3.2%), на нефинансови предприятия (с 878 млн. лв., 3.2%) и на сектор \"Държавно управление\" (с 379 млн. лв., 16.6%). Намаление има при средствата на кредитни институции (с 359 млн. лв., 6.3%) и на други финансови предприятия (с 6 млн. лв., 0.2%).В края на 2019 г. балансовият капитал на банковата система възлиза на 14.4 млрд. лв. и в рамките на последното тримесечие нараства с 66 млн. лв. (0.5%), което се дължи главно на повишената печалба.Печалбата на банковата система към 31 декември 2019 г. е 1.675 млрд. лв., като размерът ù e с 3 млн. лв. (0.2%) по-малък от края на декември 2018 г. Разходите за обезценка на финансови активи са 431 млн. лв. (при 479 млн. лв. година по-рано). Нивата на показателите за възвръщаемост на активите (ROA) и за възвръщаемост на балансовия капитал (ROE) са съответно 1.47% и 11.63%.", "date": "2020.02.03", "title": "Лошите кредити намаляват, увеличават се депозитите: държим над 97 милиарда лева в банки"}
{"url": "https://offnews.bg/drugi/koronavirusat-zasegna-i-kitajskata-antidopingova-agentcia-720888.html", "text": "Китайската антидопингова агенция временно спря тестовете на спортистите в интерес на предпазване на здравето. Това обявиха от Международната агенция за тестове (ИТА). Причина за това е , който се вихри в Китай, а вече и света. Вирусът се разпространи до повече от 24 страни.\"Ситуацията изисква внимание и предпазни мерки, за да не изложим атлетите на опасност или да тестваме официални лица, и докато осъзнаваме важността на антидопинговите дейности, наш приоритет е да запазим публичното здраве за всички\", съобщават от ИТА.При оставащи по-малко от шест месеца до Олимпийските игри в Токио, от Китайската антидопингова агенция постепенно ще подновят пробите, веднага щом ситуацията се подобри.Към момента бройката на смъртните случаи от вируса стигнаха до 362. Поради тази причина редици спортни събития в Китай бяха отложени.Всички двубои от местното футболно ниво бяха отменени, а сред останалите отложени състезания са Световното по лека атлетика на закрито. Световната снукър федерация отложи и Чайна Оупън. Гран При на Китай от Формула Е на 21 март пък бе отложен в неделя и др.", "date": "2020.02.03", "title": "Коронавирусът засегна и Китайската антидопингова агенция"}
{"url": "https://offnews.bg/futbol/shefat-na-natcionalnata-lotaria-ne-sme-spirali-da-finansirame-levski-720905.html", "text": "Изпълнителният директор на \"Националната лотария\", която е основен спонсор на Левски, Димитър Ганев заяви, че ангажиментите към \"сините\" ще продължат да бъдат изпълнявани и за в бъдеще. Той говори пред колегите от \"dsport.bg\" и отрече появилата се по-рано днес информация, че \"Националнатa лотария\" повече няма да финансира 26-кратните шампиони.Малко след това от Левски излязоха с официална позиция относно генералния спонсор на клуба, където бе заявено, че \"такова уведомление не е пристигало в клуба нито официално, нито неофициално\". Г-н Ганев, появиха се информации, че Националната лотария няма да финансира повече Левски. Клубът излезе с опровержение. Къде е истината?Истината е, че не знам от къде се е появила тази информация и трябва да попитате вашите колеги от къде са я получили. Такова нещо от нас няма. Ние смятаме да направим всичко възможно, да продължим да финансираме Левски. Дали ще можем да продължим да го финансираме с парите, с които сме го правили до момента е друга тема. На този етап в клуба има пари и смятам, че нещата ще продължат докато можем да работим. В момента работим и докато работим всичко ще бъде наред.Появиха се информации, че сметките на Националната лотарията са запорирани?В момента нашите операции продължават. Работим, всичко е наред.Вие не може да прогнозирате докога, но ще продължите ли да изпълнявате спонсорския си договор с Левски?Различните държавни институции правят определени проверки, след които, според мен, ще излезе, че всичко е наред и съвсем скоро ще си работим изцяло в пълен режим.Вие бяхте на лагера в Турция, как ви се сториха нещата там. Опитахте ли да успокоите треньори и футболисти?Да, срещнах се с целия треньорски щаб, вечеряхме заедно, говорихме си. Казах това, което казвам на вас. Ще направим всичко възможно да продължим. Те играха и доста добре в тази контрола, която гледах. Мисля, че всичко е наред. Ентусиазирани са, стегнати са, гледам, че се забавляват, между другото, така че мисля, че всичко е наред и са готови.С Павел Колев държите ли връзка?Абсолютно непрекъснато си говорим с Павел Колев.Сам разбирате колко жестоки са притесненията на феновете на Левски дали клубът ще оцелее финансово, предвид и задълженията, които има да изплаща. Има ли излизане от тази ситуация?За мен нещата, когато стане ясно, че в нашия бизнес нещата са ок, то нещата ще си дойдат в реда на нещата.Ако стане ясно, че не е ок, извинявам се за въпроса?Не смятам, че ще стане такова, защото е ок.", "date": "2020.02.03", "title": "Шефът на Националната лотария: Не сме спирали да финансираме Левски и ще продължим да го правим"}
{"url": "https://offnews.bg/ikonomika/zhandarmeriata-izkara-dve-ot-kolite-na-bozhkov-720908.html", "text": "Жандармерията изкара две от колите на Васил Божков от гаражи в офис сградата на \"Нове Холдинг\". Няколко часа полицията и жандармерията бяха обсадили сградата на \"Московска\" 45, в която е и частният музей на Божков, предаде бТВ.Автомобилите бяха транспортирани и натоварени на репатрак, като единият от тях беше охраняван от бус на жандармерията. Засега няма официална информация дали автомобилите са иззети.От прокуратурата не коментират какви са мотивите и на базата на каква заповед колите се изземат, както и къде ще бъдат откарани. По-рано през деня наблюдаващият прокурор Ангел Кънев също посети сградата. Тази сутрин прокурори, експерти и реставратори влязове в \"Нове Холдинг\", за да изземат експонати от колекцията на Божков. \"Всеки предмет се описва по отделно\", заяви представител на Фондация \"Тракия\". ", "date": "2020.02.03", "title": "Жандармерията изкара две от колите на Божков"}
{"url": "https://offnews.bg/obshtestvo/sacheva-mtsp-shte-razraboti-strategia-za-choveshkite-resursi-v-sotcia-720907.html", "text": "„МТСП ще разработи стратегия за човешките ресурси в социалния сектор. Необходимо е да се повиши професионалното образование в тази сфера, тъй като кандидатите за свързаните с нея специалности в последните години е намалял два пъти“,  каза министърът на труда и социалната политика Деница Сачева на работна среща с представители на общините и на специализирани институции за пълнолетни лица с деменция.Сачева ще настоява за увеличение на заплатите на социалните работници. В България има 1356 социални услуги и обмяната на опит и добри практики между тях е много важна. В същото време общините трябва да засилят контролните си функции, посочи министърът.„Социалният сектор ще бъде сред най-бързо развиващите се в целия Европейски съюз. За последните 5 години ангажирани в социални дейности са над 10 млн. души. Трябва да покажем, че това е професия, свързана преди всичко с човеколюбие“, каза още Деница Сачева.По време на срещата е бил представен проект за дългосрочна грижа за възрастни и хора с увреждания, който се реализира по Оперативна програма \"Развитие на човешките ресурси\".Основната цел на проекта е подготовката за извеждане на хора с психични разстройства и умствена изостаналост от 10 специализирани институции, които предстои да бъдат закрити. Ще бъдат направени индивидуални оценки на потребностите на всички потребители на институциите. Партньори по проекта са единадесетте държавни психиатрични болници в страната. Очаква се той да продължи до края на 2022 г.", "date": "2020.02.03", "title": "Сачева: МТСП ще разработи стратегия за човешките ресурси в социалния сектор"}
{"url": "https://offnews.bg/ikonomika/babh-otkri-falshivo-sirene-v-sofia-izteglia-kolichestvata-720903.html", "text": "Сирене с високо съдържание на немлечна мазнина откри Българската агенция по безопасност на храните при официален контрол и разпореди изтеглянето му от пазара.Пробата била взета миналата седмица в София, продуктът бил представен като \"краве сирене\", а производителят е български бизнес оператор - уточняват от агенцията. В рамките на същата проверка са взети 8 проби в присъствието на представител на Комисията за защита на потребителите, двете асоциации на млекопреработвателите в България и асоциация \"Активни потребители\".Инспектори проверяват и предприятието производител. Извършва се пълно проследяване на произведените и разпространените в търговската мрежа количества, които незабавно ще бъдат изтеглени.Производителят ще бъде санкциониран, съгласно Закона за храните, който предвижда имуществена санкция в размер на 2 хил. до 4 хил. лева за първо нарушение и до 6 хил. при повторно.", "date": "2020.02.03", "title": "БАБХ откри фалшиво сирене в София, изтегля количествата"}
{"url": "https://offnews.bg/sviat/1-ubit-i-5-raneni-sled-strelba-v-avtobus-v-kalifornia-720901.html", "text": "Един човек е убит, а петима са ранени след стрелба в автобус в Лос Анджелис, щата Калифорния, предаде Си Ен Ен, позовавайки се на местната полицията. Автобусът, превозващ около 40 пътници, се е насочил от Лос Анджелис към залива на Сан Франциско в понеделник. Малко след 13:30 ч. един от пътниците е открил огън. След като шофьорът спрял автобуса, стрелецът слязал необезпокояван и тогава бил арестуван от полицията. Превозното средство е собственост на Greyhound. Стив Лофтъс, говорител на полицията, заяви, че стрелецът е в ареста.Все още се уточняват мотивите на задържания.", "date": "2020.02.03", "title": "1 убит и 5 ранени след стрелба в автобус в Калифорния"}
{"url": "https://offnews.bg/obshtestvo/vodolaz-izchisti-ribarskoto-pristanishte-v-sozopol-ot-avtomobilni-gumi-720910.html", "text": "Найден Недев - бивш военен водолаз, извади над 20 автомобилни гуми от рибарското пристанище в Созопол. На 2 февруари Недев сам изчиства морското дъно. \"Докато се говорят празни приказки по - най различни инстанции, относно екологията и почистването на земята и морето, аз продължавам да действам. Днес на 02.02.2020 изкарах над двадесет автомобилни гуми от рибарското пристанище в Созопол, този път сам\", пише водолазът и допълва, че е нямал съратници, тъй като този път медии не са предавали на живо.\"Ще продължавам без да се отказвам, даже сега имам още по - голям кураж, понеже си доказах, че и сам войнът е войн\", добавя Недев. През изминалата година Недев организира почистване на морското дъно на Созопол и заедно с други доброволци вадят гуми от камиони и трактори, риболовни уреди и метални предмети. Освен тях водолазите откриват и исторически находки.  Година по-рано, през 2018 г., Недев и още 100 души изчистват шофьорския плаж, в близост до в.с. Дюни, който се намира извън концесията на ваканционното селище.Водолазен център Sub Diving - Sozopol, с инструктор и организатор Найден Недев стартира кампания ,,Clean the Black Sea bottom\", в която всяка първа неделя от месеца всеки ще има възможност да се включи и \"да помогне на морето, на планетата и на себе си\".  ", "date": "2020.02.03", "title": "Водолаз изчисти рибарското пристанище в Созопол от автомобилни гуми (видео)"}
{"url": "https://offnews.bg/evropa/kosovo-ima-pravitelstvo-4-mesetca-sled-izborite-720912.html", "text": "Парламентът на Косово гласува правителството на Албин Курти с 86 гласа \"за\" и десет въздържали се, съобщи \"Радио Свободна Европа\".Правителството, водено от Курти, лидер на движение “Самоопределение”, ще има 15 министерства и двама вицепремиери.Партията на Курти спечели изборите на 6 октомври, но има едва 29 места в 120-местния парламент. След дълги преговори с десноцентристката Демократична лига на Косово, която зае второ място в изборите и спечели 28 места, успяха да сформира правителство. Премиер на новото правителство на Косово е Албин Курти, правителството има 15 министри и 33 заместник министри, което е голямо намаление в сравнение с предишния кабинет, който имаше 23 министри и около 80 заместник министри.В кабинета на Курти има двама представители на Сръбската листа. Министър на общностите и завръщането е Далибор Йевтич, министър на регионалното развитие е Иван Милоевич.Сръбската листа, която има десет депутати, обяви по-рано, че няма да гласува за правителството на Курти. Според косовската конституция в кабинета задължително трябва да има представители на малцинствените общностПреди гласуването Курти обяви, че ще заведе наказателна жалба срещу Сърбия и ще създаде институт за военни престъпления и геноцид в рамките на бъдеща правителствена програма в Косово. Той заяви още, че ще въведе пълна политическа, икономическа и търговска реципрочност и ще въведе задължителна тримесечна младежка военна служба.", "date": "2020.02.03", "title": "Косово има правителство 4 месеца след изборите"}
{"url": "https://offnews.bg/medii/kzk-razreshi-na-nova-broudkasting-grup-da-pridobie-100-ot-netinfo-720897.html", "text": "Комисията за защита на конкуренцията (КЗК) е одобрила преди дни Нова броудкастинг груп да придобие без условия едноличния контрол върху „Нет Инфо” АД. Преди Нова телевизия да бъде продадена на братята Домусчиеви, \"Нет Инфо\" бе нейно дъщерно дружество. То притежава популярни интернет сайтове (сред които Vbox7, dariknews.bg, gong.bg, edna.bg, vesti.bg, sinoptik.bg и др.) и допълва портфолиото на медийната група. До момента новите собственици на телевизията притежаваха 70% от \"Нетинфо\". КЗК им позволява да купят и останалите 30 процента от \"Дарик радио\" АД на Радосвет Радев и \"Уеб финанс\" на Христо Христов.Парадоксалното е, че Тогава мотивът на антимонополната комисия бе, че заради водещата позиция на Нова броудкастинг груп на пазара се опасява за ефекта върху конкурентната среда след сделката, вкл. за тази на онлайн медиите. КЗК посочваше, че това би дало на придобиваната група възможност за придобиване на господстващо положение: да променят своята търговска политика под различни форми, изразяващи се в ограничаване на достъпа, повишаване на цените или промяна в условията по сключените договори. В решението се казваше още, че Нова има 30 до 50 на сто пазарен дял според различни измерители, както и между и 10 и 20% от пазара на онлайн рекламата.По-малко от година по-късно КЗК , а с решение от 16 януари 2020 позволява и концентрация с \"Нетинфо\". Така Нова броудкастинг груп отново е с портфолио във вида, в който бе отказано на Келнер да я купи. По-късно Келнер, чрез своята инвестиционна компания PPF, придоби дружеството майка на bTV - CME (Central European Media Enterprises).", "date": "2020.02.03", "title": "КЗК разреши на Нова броудкастинг груп да придобие 100% от Нетинфо"}
{"url": "https://offnews.bg/zimni/mikaela-shifrin-zagubi-bashta-si-720917.html", "text": "Голяма загуба в личен план претърпя световната звезда в ските Микаела Шифрин. Американката съобщи в профила си в социалните си мрежи за смъртта на своя баща Джеф Шифрин. Няма официална информация за причините за смъртта на 65-годишният мъж. Редица издания съобщават за битов инцидент. Той е бил транспортиран в болница, където до него в последните му часове са били съпругата Ейлийн, синът Тейлър и дъщерята Микаела, чието завръщане в стартовете за Световната купа остава под голяма въпросителна. \"Семейството ми е съкрушено от новината за неочакваната смърт на моя сърдечен, любящ, грижовен, търпелив, прекрасен баща. Той бе нашата планина, океан, изгрев, слънце, душа, всичко. Научи ни на много ценни уроци, но преди всичко на златното правило: \"Бъдете мили и преди всичко мислете\". Това е нещо, което ще запазя в мен завинаги. Ще ни липсва ужасно много. Благодаря ви, че уважавате личния живот на семейството ми, докато скърбим след тази невъобразима трагедия\", написа Шифрин. Джеф Шифрин бе един от най-добрите анестезиолози в САЩ. Работеше в най-престижната клиника за спортна медицина във Вейл, Колорадо, където оперират всички световни звезди. Той си взе отпуск, за да бъде с дъщеря си на състезанията от Световната купа в Банско. Носителката на Големия Кристален глобус през последните три сезона спечели две от трите състезания в зимния ни курорт - спускане и супергигантски слалом, след което пропусна стартовете в Сочи.", "date": "2020.02.03", "title": "Микаела Шифрин загуби баща си"}
{"url": "https://offnews.bg/sviat/greta-tunberg-pak-e-nominirana-za-nobelova-nagrada-za-mir-720915.html", "text": "Двама шведски депутати номинираха сънародничката си Грета Тунберг за Нобелова награда за мир за 2020 г., съобщи Асошиейтед прес. Номиниралите Тунберг са Йенс Холм и Хакан Свенелинг, членове на шведската Лява партия. Те обявиха, че Тунберг \"е работила усърдно, за да накара политиците да си отворят очите за климатичната криза\" и \"действията, които ограничат емисиите и се съобразяват с Парижкото споразумение следователно са мироопазващ акт\".Кандидатурите през 2020 г. трябваше да бъдат представени до 1 февруари.Споразумението от 2015 г. призовава държавите да ограничат повишаването на температурата на Земята, заради която се разтапят ледниците и покачват нивата на водата. Правителствата са задължени да представят национални стратегии, за ограничаване на емисиите и да се ограничи под 2 градуса покачването на термометрите.Седемнайсетгодишната Тунберг призовава учениците да пропуснат училище и да се присъединят към протестите, като настояват за по-активни действия. Това движение значително надрасна границите на Швеция. Поддръжници на екоактивистката никнат навсякъде по света.Трима представители на норвежкия парламент номинираха Тунберг миналата година.Тогава тя загуби от етиопския премиер Абий Ахмед Али.През 2019 г. екоактивистката бе сред четиримата носители на Награда „Райт Лайвлихуд\", възприемана като \"алтернативния Нобел\". Тя също бе избрана за Човек на годината от списание \"Тайм\".", "date": "2020.02.03", "title": "Грета Тунберг пак е номинирана за Нобелова награда за мир"}
{"url": "https://offnews.bg/tehnologii/spira-proizvodstvoto-na-smartfoni-blackberry-720914.html", "text": "Китайската компания „TCL Communication“, която произвеждаща смартфони под марката BlackBerry, спира производството им.“Съжаляваме да съобщим, че „TCL Communication“ вече няма да продава смартфони с марка BlackBerry от 31 август 2020 г. Компанията вече няма право да проектира, произвежда или продава нови смартфони BlackBerry”, се казва в съобщение.Тя ще продължи с обслужването на клиенти и техническата поддръжка на смартфоните до 31 август 2022 година.Компанията също благодари на своите партньори и потребители на смартфони. „TLC Communication“ отбеляза, че бъдещото й сътрудничество с „BlackBerry Limited“ очаква “светло бъдеще”.През последните години продажбите на смартфони BlackBerry, оборудвани с клавиатура QWERTY, намаляват с появата на сензорни устройства на по-ниска цена.От 2016 г. марката BlackBerry е собственост на „TCL Communications“, която имаше правата да произвежда и продава устройствата. По-рано канадската компания „BlackBerry Limited“ реши да се съсредоточи върху софтуера.По време на най-добрите си пазарани успехи през 2013 г BlackBerry имаше 85 млн. абонати по целия свят.", "date": "2020.02.03", "title": "Спира производството на смартфони BlackBerry"}
{"url": "https://offnews.bg/tenis/grigor-dimitrov-zapochva-sreshtu-frantcuzin-v-monpelie-720918.html", "text": "Французинът Грегоар Барер е първият съперник на Григор Димитров в турнира от категория ATP 250 в Монпелие.91-ият в световната ранглиста Барер победи португалеца Жоао Соуса с 6:2, 7:6 (6) в двубой от първия кръг. Той губеше с 2-6 точки в тайбрека, но отрази четирите сетбола, обърна резултата и ще играе срещу българина във втория кръг в сряда.Българинът участва с “уайлд кард” от организаторите и започва надпреварата директно от втори кръг (1/8-финал). Филип Крайнович и Яник Синер са сред потенциалните опоненти на бившия №3 на 1/4-финалите на Open Sud de France, а в частта е и топ поставеният Гаел Монфис.№2 в схемата е Давид Гофен, който на 1/4-финал може да се изправи срещу Феликс Оже-Алиасим, а в неговата част са още Денис Шаповалов, Фелисиано Лопес, Жил Симон и Пиер-Юг Ербер. След Монпелие Григор Димитров ще играе в Ротердам в периода между 8 и 16 февруари.", "date": "2020.02.03", "title": "Григор Димитров започва срещу французин в Монпелие"}
{"url": "https://offnews.bg/nashite-avtori/res-lxvii-bergson-i-bozhkov-720902.html", "text": "Защо всички са някак превъзбудени и леко изумени от всичко, което се случва с Васил Божков? Отговорът е очевиден – защото не са чели внимателно Анри Бергсон, най-големия френски философ на ХХ-и в., гуру на други големи мислители като Уилиъм Джеймс и Уайтхед. Бергсоновият ирационализъм съдържа почти всички отговори какво се случва в „кландестинните“ авторитарни режими.***Ако следваме стария Анри и неговия élan vital, в претендираща за „дясноориентирана“ държава е немислимо да се изземва бизнес, камо ли де факто да се експроприира (или „национализира“; разликата е, че първото е безвъзмездно, а второто – както сме виждали при желязната Лейди Тачър в случая с “British Rail”- все пак е възмездно, т.е. истинско дясно). Накратко, няма никакво значение дали говорим за Божков или който и да било друг – така просто не се прави.***Прилича по нещо на прото-съветското „разкулачване“. И на онова „наперекор“ на Висоцки.***Това е чудовищно грешен сигнал към бизнеса по принцип – ние, държавата, сме по-силни от всекиго, и чрез „преобладаващото етатистко-лефтистко желание“ (пак по Бергсон) можем да си правим, каквото си искаме. Въпреки престъпните конотации, които съпътстват случая, това е рудиментарна грешка на властта. Да не говорим, че става дума за мюнхаузенов „правен“ синдром – арабският съд в ОАЕ ще постъпи както сръбския съд в случая с Цветан Василев, т.е. най-вероятно няма да екстрадира нарочения за „отстрелване“.***И г-н Божков ще играе карти с нашата „бизнес-колония“ в Дубай. И ще ги бие, щот е най-добрият на всякакви игри с карти, виждал съм.***Класификацията на философите, ако позволите, се извършва или според техните методи, или според резултатите, както напомня вездесъщият Ръсел: „емпирици“ и „априористи“ е класификация според метода, а „реалисти“ или „идеалисти“ е според резултата. Бергсон не попада в нито една от хипотезите, както и случаят с Божков. Защото разправата с втория има просто обяснение, свързано с етологията на глутницата вълци – консорциумът на властта и приближените олигарси в един момент се обръщат срещу своя. И ако съм прав за този вид етос в днешното ни политическо битие, никой не е „застрахован“.***Властово-олигархически консорциум, no less: но тук идва и най-важният въпрос. Ако въпросният консорциум може да „приключи“ един от най-важните свои за седмица (включително варварското отношение към колекцията от антики), какво да мисли гражданинът с малък до среден бизнес?***Борисов не бива да мълчи, защото – може би донякъде незаслужено – всичко това в „народната свяст“ му прави лоша услуга. Ако разбира какво значи „десен“.***(Малка парентеза, преди да продължим: кой оттук насетне би взел футболния отбор „Левски“, превърнат в „горещ картоф“? Answers on a postcard.)***Отдавна покойният Бергсон няма как да знае за всичко това, но ни е оставил следното: цялата Вселена е ожесточен сблъсък и конфликт на две противоположни движения. Животът, който се изкачва нагоре (забележете и „забележката“ на Божков, че е “давал нагоре“), и материята, която „слиза“ надолу.***Животът е единствената велика сила и всеобхватен подтик, породен от изначалието, и той среща съпротивата на материята. Първоначално погален чрез самото раждане, а после и потискан от материята заради своите пригаждания, породени от неопределено желание – това е нашият живот в социокултурен план.***Но детерминисткото разбиране за живота, в лицето на Гешев, мачка защитниците на свободната воля. Всички разбираме, че заасега е като играчка с дистанционно, но трябва да се отърси от това – и да ни покаже в следващите 7 години, че постепенно се е издигнал до идеала за справедливост, а не ни води към нещо като рейдърска република.***Ето я и ключовата дума – пригаждане. Премиерът си говори с бъдещ „престъпник“, тип „вземи го ти“ (за „Левски“). Това е по-скоро поклон към телеологията, а не към механицизма, ако позволите. Затова и казвам, че премиерът не бива да мълчи, за да не заприлича на онези слепи животни (пак по Бергсон), които не са способни да откриват обектите, преди да са влезли в досег с тях.***Ще пропусна слуховете – че Пеески казал на таргетирания да купи „Лафка“ за поне половин милион (пък онзи му казал да не казвам какво), че това е вид КТБ-2 и т.н. Ще попитам риторично само едно: възможно ли е държавата години наред да не вижда, че частна лотария внася по-малко в бюджета? Или (вие тук си го продължете)?***Държава на концесия. Плажове, внос на боклук, събиране на екотакси, летище, АПИ, БДЖ, НКЖИ, the whole shebang.***Бергсонов въпрос към Борисов: инстинктът или интелектът? Ако го съветвах, щях да кажа, че битието трябва да е извършвано чрез материята, но ВЪОБРАЗЯВАНО от ума. И че уж дясната „държава на концесиите“, която той управлява, би трябвало да зачита – преди всичко! – частната собственост. Да не бъда разбран погрешно – все ми е тая за олигарсите, тук става въпрос за принципи. Бих се опитал да му обясня и нещо друго, пак по Бергсон – че антиинтелектуалният подход избуява върху грешките и объркванията. Ерго, Борисов е жертва на лошото мислене пред доброто, при което всяка моментна трудност (Перник?) е неразрешима (каквото и да говори).***И че не може да се работи предимно чрез банкрут на интелекта, а само чрез триумфа на интуицията.***И понеже премиерът обича да говори за „учителите“ си като Живков и Сакскобурготски (ебахти тъпите учители, без извинение): Бергсон ни напомня, че изменението на възгледите е априори порочно. Действителното изменение може да бъде обяснено единствено посредством бавното „учене“; тъкмо това се нарича „динамичен“, а не „статичен“ възглед към света. За което знаем още от Парменид.***Което ни води и към култовия риторичен въпрос – кой динамичен частен оператор ще „оперира“ лотариите?***И още един, пак по Бергсон: миналото е по същество това, което вече не действа, освен че миналото е онова, действието на което е „минало“? Ерго, не можем да мислим настоящето без минало?*** Да ви стопля сърцето за миг. Шекспир поетизира, че животът е бродеща сянка, а Пърси Биш Шели - че е купол от разноцветно стъкло. Бергсон пък казва, че е раковина, която се взривява на парченца, всяко от което е отново раковина. Помислете за последното.***И за край, и донякъде свързано със сегашното ни битие: действието ни, общо или не, би трябвало да е вдъхновено от някакво лично прозрение, от някакво предвещание за свят по-малко болезнен, по-малко несправедлив.***Свят, чието действие идва от отказа от съзерцание.", "date": "2020.02.03", "title": "Res LXVII: Бергсон и Божков"}
{"url": "https://offnews.bg/112/pozhar-v-zhilishtna-kooperatcia-v-sofia-720911.html", "text": "Пожар е възникнал в подпокривното пространство на жилищна кооперация на ул. \"Св. Св. Кирил и Методий\".Предполага се, че вътре има загинал човек, но информацията още не потвърдена. Сигнал за пожара е подаден в 18:13 ч.На мястото са изпратени два пожарни екипа, медицински екип към пожарната и екип на Спешна помощ. ", "date": "2020.02.03", "title": "Пожар в жилищна кооперация в София"}
{"url": "https://offnews.bg/112/otnovo-katastrofa-s-kola-na-nso-720904.html", "text": "Катастрофа с автомобил на НСО е станала в Пловдив около 16:00, съобщиха от Службата.Пътният инцидент се е случил на кръстовище на кръгово кръстовище при Пловдивския панаир. При навлизане в кръстовището колата на Националната служба за охрана е ударила леко друг автомобил, предприел рязка маневра за заобикаляне на спрял в средна лента на кръстовището бус. Автомобилът на службата не е бил в специален режим на движение. Водачът, предизвикал инцидентът е признал вината си и му е съставен акт за отнемане на предимство. От НСО заявиха, че шофьорът им е много опитен и именно той е оказал първа помощ на пострадалото дете. \"Става дума за автомобил, който се е връщал от дежурство. Нямало е други пътници, а служителят ни е реагирал според протокола\", заявиха от НСО пред OFFNews.През декември миналата година , пресичащо бул.\"Драган Цанков\". Момчето беше с тежка лицево-челюстна травма, счупени зъби и нос, има гръдна травма, счупена ръка и множество други травми.", "date": "2020.02.03", "title": "Отново катастрофа с кола на НСО"}
{"url": "https://offnews.bg/tenis/razigravane-na-grigor-e-v-trojkata-na-naj-dobrite-izpalnenia-v-melbarn-720870.html", "text": "Разиграване на най-добрия ни тенисист Григор Димитров попадна в престижна класация на \"Евроспорт\" за десетте най-добри изпълнения по време на турнира от Големия шлем - Откритото първенство на Австралия.Въпреки че тази година българинът отпадна още във втория кръг на надпреварата след поражение с 4:6, 6:7(6), 6:3, 7:6(3), 6:7(3) от Томи Пол, нашето момче остави следа от своето участие.Това се случи точно по време на срещата с американеца. При 4:4 във втория сет Гришо сервираше за гейма, но коварен ретур на Пол предизвика атрактивно разиграване. След 14 удара Димитров успя да вземе своето. Опадането от Australian Open oбаче коства на Григор отпадане от Топ 20 в световната ранглиста. Българинът вече се намира под номер 23 с актив от 1637 точки.Все пак Димитров ще се завърне на корта през тази седмица и ще участва на турнира в зала в Монпелие. Българинът получи покана в последния момент и стана един от четиримата най-високо поставени в схемата, което го прати директно във втория кръг.", "date": "2020.02.03", "title": "Разиграване на Григор е в тройката на най-добрите изпълнения в Мелбърн (видео)"}
{"url": "https://offnews.bg/futbol/levski-e-finansovo-izriaden-i-niama-zaporirani-smetki-720879.html", "text": "Изпълнителният директор на Левски Павел Колев заяви пред колегите от \"bTV\", че \"сините\" са разплатили всички настоящи задължения. Той отрече появилата се информация, че .Към момента 26-кратните шампиони са извършили всички належащи плащания на този етап - към НАП по споразумението за разсрочване на дълговете, както и по делото, заведено от мениджърска агенция.\"Левски няма запорирани сметки. Изплатили сме два важни дълга. Единият от тях е към НАП. Естествено, има текущи разходи. Някои от тях са за разплащания, за наем на стадион \"Васил Левски\" и други.Това е много лесно проверимо. Всеки, който има нужда от информация за Левски, може да се обърне директно към мен. Когато имам какво да кажа, ще го кажа. Сега в момента неяснотата е твърде голяма, за да се обръщам към хората. И аз искам информация, само че нямам. Важните плащания ги направихме миналата седмица, в петък (31 януари). Платихме на НАП по споразумението за разсрочване на задълженията и платихме тази присъда от КАС. Мисля, че друго спешно няма. Има организационни разходи - наем на стадион \"Васил Левски\", ток, парно, вода\", заяви Колев.Изпълнителният директор сподели, че не е бил изненадан от действията на фирмата \"Главболгарстой\", която построи Сектор А на стадион \"Георги Аспарухов\", .\"Разбрах няколко дни по-рано, защото техен представител се срещна с мен и ми обясни каква е ситуацията. Не мисля, че е некоректно. До колкото знам са притиснати от изтичаща давност. Нямаха друг избор. Не мога да коментирам дали ще се съдим, тъй като разговорите не са водени от мен, а и анализът на задълженията не е правен от мен\", каза Колев.Той заяви, че не е имал контакт с финансовия благодетел на тима Васил Божков и официалния собственик Георги Попов, .\"Дали аз ще работя или не, е най-маловажно. Има други по-важни въпроси, на които трябва да получим отговори. Не си правя равносметка. Казвам го от гледна точка на това, че кой точно оперативно ръководи клуба не е важно. Важно е дали има зададена стратегическа цел, посока и дали този, който ръководи, има компетенцията да ръководи кораба в тази посока. Съвършено спокоен съм. Имаме си достатъчно всекидневни задачи, които да гоним.Нямаме време да изпадаме в някакви тежки безпокойства. Неяснотиите са много, въпросите, свързани с близкото и далечното бъдеще са много. В крайна сметка не са въпроси, на които ние може да дадем отговори. В крайна сметка трябва да изчакаме и да видим какво ще се случи. В момента нямам с никого контакт. Говоря си с прокуриста Таня Христова, която заедно с мен ръководи дейността на клуба. Действам си на оперативно ниво\", категоричен е той.Няколко пъти казах, че бюджетът на Левски в момента е между 1,5 млн. и 2 млн. на месец. 1.5 млн. е санитарният минимум. Понеже слушам много коментари дали това е много или малко... Бюджетът зависи от визията, от това, която търсиш, от целите, от стратегията. Ако имаш възможност да си позволиш тези цели, трябва да си готов и на по-висок бюджет. Когато нямаш бюджет, променяш целите.От тази гледна точка, ние сме гъвкави. Предполагам и хората, които ще управляват \"Левски\". Когато финансовите възможности са други, целите са различни. Няма да се инвестира толкова в базата, няма да се плащат толкова високи заплати в администрация, детско-юношеска школа и първи отбор. Всички тези неща, които можехме да си позволим като ремонти, ще отпаднат. Не е належащо да п латим 2 млн. Просто в един момент трябва да платим заплати на играчите, което е най-голямото перо. Надявам се до тогава всичко да е ясно\", сподели Колев.", "date": "2020.02.03", "title": "Левски е финансово изряден и няма запорирани сметки"}
{"url": "https://offnews.bg/obshtestvo/uchitelka-naredi-na-uchenitcite-si-pod-stroj-da-zapliuiat-svoj-sauchen-720877.html", "text": "Началната учителка Верка Маратилова от елитното пазарджишкото училище \"Проф. Иван Батаклиев\" ще бъде проверена от прокуратурата заради това, че накарала учениците си да заплюят свой съученик за наказание. Детето било изправено пред дъската за назидание, а останалите ученици били наредени в колона по един и по нареждане на Маратилова трябвало да го заплюят, съобщи БНР.Прокурорската проверка трябва да установи дали има данни за хулиганство с цел публично унижаване, както и дали има принуда, с която грубо са нарушени нравствените принципи, чувства и достойнство на повече от едно лице, в случая на малолетни.Проверката ще извърши Апелативната прокуратура в Пловдив, тъй като Окръжната прокуратура в Пазарджик си дала отвод. Мотивът е, че не може да бъде безпристрастна, защото в школото учат техни деца и внуци.Случката е от 9 януари и е станала в 3 б клас.По време на междучасието няколко деца се скарали и за да се защити, деветгодишният Митко наплюл две от децата. Вместо родителите да бъдат предупредени за тази постъпка и заедно с педагога да намерят решение, учителката Маратилова решила да приложи свой възпитателен подход.По време на час тя изправила Митко пред учебната дъска, строила целия клас в редица и наредила всички да преминат един по един пред момчето и да го заплюят. След наказателната акция учебните занятия продължили.Семейството на Митко видяло, че синът им е подтиснат, отказва да се храни с обяснението, че го боли главата. Нищо не подозиращите родители останали с впечатлението, че детето им има вирус. За неприятния инцидент те разбирали няколко дни по-късно от възмутен родител на момиченце, което разказало вкъщи как всички плюли по Митко.Със случая са запознати всички институции в града, включително и Регионалното управление на образованието и Отдел \"Закрила на детето\".Проверките са установили, че има недопустимо нарушаване на професионалните задължения.По желание на семейството Митко е преместен в друго училище и с него работи психолог.", "date": "2020.02.03", "title": "Учителка нареди на учениците си под строй да заплюят свой съученик"}
{"url": "https://offnews.bg/koloezdene/20-godishen-belgietc-vpechatli-sveta-na-koloezdeneto-720883.html", "text": "20-годишният белгиец Ремко Евенепоел (Remco Evenepoel) даде заявка за сериозна кариера в колоезденето, след като спечели едноседмичната Вуелта на Сан Хуан в Аржентина. Състезателят на Deceuninck – Quick-Step стана най-младият победител в състезанието, което се провежда от 1982 година насам.Евенепоел поведе след бягането по часовник и удържа аванса си до края, за да стигне до първата си голяма победа в кариерата в неделя, 2 февруари, като финишира на 33 секунди пред втория Филипо Гана, който по принцип е част от Team Ineos, но в Аржентина кара с цветовете на Италия.\"Винаги се опитвам да бъда в добра форма и да давам най-доброто от себе си. Винаги съм мотивиран и готов за нови предизвикателства. Такъв съм аз. Имам късмет да съм част от един изключителен отбор.Желанието ми е са остана здраво стъпил на земята и да си бъда просто Ремко\", коментира младият белгиец, който направи и силно представяне в планинския етап до Алто Колорадо, като загуби само четири секунди от етапния победител.Сезонът на Евенепоел продължава на Волта ао Алгарве и Тирено - Адриатико. Следват класиката в Ардените през април, а през май му предстои дебют в стартове от Гранд тура на Джиро д'Италия.", "date": "2020.02.03", "title": "20-годишен белгиец впечатли света на колоезденето"}
{"url": "https://offnews.bg/zdrave/vaprosi-i-otgovori-za-koronavirusa-vsichko-koeto-triabva-da-znaem-720873.html", "text": "Министерството на здравеопазването публикува днес информацията от Европейския център за превенция и контрол на заболяванията.1. Какво представлява новият коронавирус 2019-nCov?Новият коронавирус 2019-nCov, временно наричан 2019-nCoV, е идентифициран в Китай в края на 2019 г. и е нов щам на коронавирус, който досега не е бил откриван при човека.2. Откъде идват коронавирусите?Коронавирусите циркулират сред животните, но за някои от тях се знае, че засягат хората. След като заразят хората, те могат евентуално да се предават от човек на човек.Известен е широк кръг от животни, които са източник на коронавируси. Например вирусът, причиняващ Близкоизточен респираторен синдром (MERS-CoV) е коронавирус, произхождащ от камили, а тежкият остър респираторен синдром (ТОРС) произхожда от котки - циветки.Повече информация за коронавирусите може да се намери в информационния документ на на Европейския център за контрол на заболяванията (ECDC) ().3. Този вирус сравним ли е със SARS (ТОРС) или със сезонния грип?Новият коронавирус, открит в Китай, е генетично тясно свързан с вируса на SARS (ТОРС) от 2003 г. и изглежда има подобни характеристики, въпреки че все още данните за този вирус са ограничени.ТОРС се появи в края на 2002 г. в Китай и в продължение на осем месеца са докладвани над 8 000 случая от 33 държави. Тогава един от всеки десет души, които са заразени с ТОРС, почина.При настоящия взрив от 2019-nCoV са докладвани около 10 000 случая в Китай (от края на декември 2019 г. - до края на януари 2020 г.) Заболели са съобщени и от други държави, вкл. някои и от ЕС/ЕИП. На този етап има твърде малко налични данни, за да се каже със сигурност колко смъртоносен е 2019-nCoV, но предварителни данни сочат, че той е по-малко фатален от SARS-CoV (ТОРС).Въпреки че и двата вируса се предават от човек на човек и могат да причинят подобни симптоми, те са много различни и следователно се проявяват по различен начин. Все още е много рано да се направят заключения относно разпространението на 2019-nCoV, но предварителната информация показва, че 2019-nCoV е също толкова заразен, колкото ТОРС и някои други грипни щамове. По данни на Европейския център за контрол на заболяванията (ECDC) всяка година до 40 000 души в ЕС/ЕИП умират преждевременно поради причини, свързани с грипа.4. Как се предава вирусът? Колко лесно се разпространява?Въпреки че източник на инфекцията са животни, вирусът се предава от човек на човек. Към момента няма достатъчно епидемиологична информация, която да потвърди колко лесно и устойчиво вирусът се предава между хората. Изглежда вирусът се предава главно чрез въздушни капчици, когато хората кихат, кашлят или издишат.Инкубационният период за коронавирус 2019-nCoV (т.е. времето от контакта с болен и появата на симптоми) понастоящем се изчислява на между 2 до 12 дни. Докато хората са предимно заразни, когато проявяват (грипоподобни) симптоми, има индикации, че някои хора могат да предават вируса без да са налице някакви симптоми или преди симптомите да се появят. Ако това бъде потвърдено, ранното откриване на инфекциите с коронавирус 2019-nCoV ще е по-трудно. Това обаче не е необичайно за вирусни инфекции от този тип, както се вижда и при морбили, например.Ако хората с коронавирус 2019-nCoV са изследвани и диагностицирани своевременно и се прилагат строги мерки за контрол на инфекциите, вероятността за трайно предаване на вируса от човек към човек в обществото в ЕС/ЕИП е ниска. Системното прилагане на мерки за профилактика и контрол на инфекциите бяха ефективни при контролирането на SARS-CoV и MERS-CoV.Медицинска информация 1. Какви са симптомите на 2019-nCoVОт известното досега, вирусът може да причини умерени грипоподобни симптоми като:- треска;- кашлица;- затруднено дишане;- мускулни болки и- отпадналост.По-сериозните случаи развиват тежка пневмония, остър респираторен дистрес синдром, сепсис и септичен шок, които могат да доведат до смърт. Хората със съществуващи хронични заболявания изглежда са по-предразположени към тежко протичане на заболяването.2. Някои хора по-предразположени ли са към вируса?Обикновено малките деца, възрастните хора и тези със съпътстващи заболявания (например артериална хипертония, сърдечни заболявания, диабет, чернодробни заболявания и респираторни заболявания) се очаква да бъдат изложени на по-голям риск от развитие на тежки симптоми. Тъй като това е нововъзникващо заболяване и има само ограничени данни, все още не знаем кои групи от хора може да са предразположени към по-тежък изход след заразяване с 2019-nCoV.3. Има ли лечение за заболяването, причинено от вируса 2019-nCoV?Няма специфично лечение за това заболяване, така че подходът, използван за лечение на пациенти с инфекции, свързани с новия коронавирус, е за лечение на клиничните симптоми (например треска). Поддържащата грижа (например поддържаща терапия и мониторинг - кислородна терапия, поддържане на телесен баланс на течностите и антивирусни лекарства) може да бъде много ефективна за заболелите.4. Кога трябва да се изследвам за 2019-nCoV?Ако имате остра респираторна инфекция (внезапна поява на най-малко една проява: кашлица, възпалено гърло или затруднено дишане и през последните 14 дни преди проявата на симптомите, сте били:- в близък контакт* с потвърден или вероятен случай на инфекция с коронавирус 2019-nCoV;- пътували сте в ;- работили сте или сте посещавали лечебно заведение, където са лекувани пациенти, инфектирани с вирус 2019-nCoV, вие трябва да се свържете със своя личен лекар по телефона за съвет.Превенция1. Как мога да се предпазя от заразяване?При посещение в Китай:- избягвайте контакт с болни хора, особено такива с кашлица;- избягвайте посещения на пазари и места, където има живи или мъртви животни;- прилагайте общите хигиенни правила по отношение на хигиена ръцете и хигиена на храната;- измивайте ръцете си със сапун и вода ИЛИ използвайте дезинфекционен разтвор на алкохолна основа преди хранене, след използване на тоалетната и след всеки контакт с животни;- избягвайте контакт с животни, техните екскременти или изпражнения.Където и да пътувате, прилагайте общите правила за хигиена на ръцете и храната.2. Какво трябва да направя, ако съм имал контакт с някого с коронавирус 2019-nCoV?Наблюдавайте се от времето на контакта с този човек и ако развиете някакви симптоми, свържете се с личния си лекар за съвет, като посочите, че сте били в Китай.3. Какви са правилата за дезинфекцията/миенето на ръцете?Миенето и дезинфекцията на ръцете са ключът към предотвратяване на инфекция. Трябва да миете ръцете си често и обилно със сапун и вода за най-малко 20 секунди. Ако сапун и вода не са налични, можете да използвате и дезинфекциращ препарат за ръце на алкохолна основа с поне 60% алкохол. Вирусът навлиза в тялото ви през очите, носа и устата, така че избягвайте да ги докосвате с немити ръце.4. Маските за лице ефективни ли са в предпазването от коронавирус 2019-nCoV?Маските за лице помагат да се предотврати по-нататъшното разпространение на инфекция от тези, които са болни към други хора около тях. Маските за лице изглежда не са толкова ефективни за защита на тези, които не са заразени.5. Има ли ваксина срещу 2019-nCov?Понастоящем няма ваксина срещу коронавируси, включително щам 2019-nCoV. Ето защо е много важно да се предпазим от инфекция или да задържим по-нататъшно разпространение на заразата.6. Защитен ли съм от вируса 2019-nCoV, ако съм се ваксинирал срещу грип тази година?Грипът и 2019-nCoV са два много различни вируса и сезонната грипна ваксина не би защитила от болести, причинени от 2019-nCoV.Каква е ситуацията в ЕС по отношение на вируса 2019-nCov?1. Колко подготвена е Европа за 2019-nCoV и какво прави ЕС?Европейският център за превенция и контрол на заболяванията (ECDC) поддържа постоянен контакт с Европейската комисия, органите за обществено здраве в Китай и Световната здравна организация за оценка на ситуацията. За да информира Европейската комисия и органите за обществено здраве в държавите-членки за развитието на ситуацията, ECDC публикува ежедневни обобщения и непрекъснато оценява риска за гражданите на ЕС. ECDC и СЗО са разработили технически насоки в подкрепа на държавите-членки на ЕС в техния отговор. Европейската комисия осигурява координацията на дейностите по управление на риска на равнище ЕС.2. Съществува ли риск да се заразя с коронавирус 2019-nCoV в ЕС?Епидемичната ситуация се променя бързо и оценката на риска също. ECDC непрекъснато оценява риска за гражданите на ЕС и можете да намерите най-новата информация в последната бърза оценка на риска от ECDC. (виж по-горе)3. Има ли заболели в ЕС?Има съобщения за няколко случая в ЕС от началото на епидемията. Предвид неограниченото движение на хора и факта, че вирусът се предава от един човек на друг, се очаква, че в ЕС ще бъдат докладвани още случаи.Защо броят на случаите нараства толкова бързо?Двете основни причини за бързото увеличаване на броя на случаите са, че вирусът се разпространява от един човек на друг и че способността за откриване на случаи се подобрява. Внезапно увеличаване на броя на случаите често се наблюдава по време на началната фаза на огнище на нововъзникваща болест.Информация за пътуващите1. Трябва ли да преразгледам пътуването си до Азия в момента, частно или служебно?Понастоящем повечето случаи се съобщават в Китай, а само спорадични случаи са регистрирани извън Китай. Вероятността да се заразите в други страни в Азия в момента е малка. Въпреки това, ситуацията се развива много бързо и рискът от инфекция се променя. Вижте списък с предполагаеми общности със зараза list of areas with presumed community transmission. Следвайте съветите за пътуване, предоставени от органите на обществено здраве във вашата страна на пребиваване.2. За какво трябва да внимавам най-много при пътуване зад граница, включително до Китай?При посещение в Китай:- избягвайте контакт с болни хора, особено такива с кашлица;- избягвайте посещения на пазари и места, където има живи или мъртви животни;- прилагайтe общите хигиенни правила по отношение на ръцете и храната;- измивайте ръцете си със сапун и вода ИЛИ използвайте дезинфекционен разтвор на алкохолна основа преди хранене, след използване на тоалетната и след всеки контакт с животни;- избягвайте контакт с животни, техните екскременти или изпражнения.Където и да пътувате, прилагайте общите правила за хигиена на ръцете и храната.3. Какво да правя, ако скоро съм бил в Китай и съм се разболял?Ако сте били в Китай и в срок от 14 дни от завръщането ви се почувствате неразположен или имате треска, кашлица или затруднено дишане, тогава:Потърсете незабавно медицинска помощ. Преди да отидете в лекарския кабинет или спешното отделение, се обадете и им кажете за скорошното си пътуване и вашите симптоми.Избягвайте контакт с други хора.Вземете мерки да не пътувате, докато сте болни.Покрийте устата и носа си с тъкан или ръкав (не с ръце), когато кашляте или кихате. Ако имате достъп до хирургични маски за лице, използвайте такава и я изхвърлете след това безопасно. Не забравяйте да миете ръцете си след изхвърляне на маска.Следвайте подходящи правила за дезинфекция / измиване на ръцете, за да избегнете разпространението на вируса на други хора.4. Какво да правим в самолет или на летище?Ако се установи, че случай на 2019-nCoV е бил в самолет, здравни власти ще се свържат с хората, изложени на риск. Рискът от заразяване в самолет не може да бъде изключен, но в момента се счита за нисък за отделните пътници.Рискът да се заразиш на летище е подобен на всяко друго място, където се събират много хора.5. Защо завръщащите се от Китай хора не се проверяват за коронавирус 2019-nCoV на летището?Доказателство, че проверката на хората на летището (известна като скрининг при влизане), не е много ефективна за предотвратяване на разпространението на вируса, особено когато хората може да не проявяват симптоми или симптомите на заболяването са много подобни на тези за други заболявания и времевата линия съвпада с повишената активност при сезонен грип в ЕС и в Китай. Обикновено се счита за по-полезно да се предостави на пристигащите на летищата ясна информация какво да правят, ако развият симптоми след пристигането си.2019-nCoV при животни и хранителни продукти1. Как стои въпросът с животните и животинските продукти, внасяни от Китай?Поради ветеринарно-санитарната ситуация в Китай, по-специално наличието на заразни болести по животните, само няколко живи животни и непреработени животински продукти от Китай са разрешени за внос в Европейския съюз. Няма доказателства, че някои от животните или животинските продукти, разрешени за влизане в Европейския съюз, представлява риск за здравето на гражданите на ЕС в резултат от наличието на 2019-nCoV в Китай.2. Безопасни ли са хранителните продукти, внасяни от Китай?Както при вноса на животни и животински продукти, поради ветеринарно-санитарната ситуация в Китай, само няколко продукта от животински произход са разрешени за внос в ЕС от Китай, при условие че отговарят на строги здравни изисквания и са подложени на контрол. По същите причини пътниците, влизащи на митническата територия на ЕС, нямат право да носят в багажа си месо, месни продукти, мляко или млечни продукти.Няма доклад за предаване на 2019-nCoV чрез храни и следователно няма доказателства, че хранителни стоки, внесени в Европейския съюз в съответствие с приложимите разпоредби за здравето на животните и общественото здраве, регулиращи вноса от Китай, представляват риск за здравето на гражданите от ЕС във връзка с 2019-nCoV. Основният начин на предаване е от един човек на друг.3. Безопасни ли са контактите с домашни любимци и други животни в ЕС?Настоящите изследвания свързват коронавирус 2019-nCoV с определени видове прилепи, но не изключва участието на други животни. Няколко вида коронавируси могат да заразят животни и да се предадат на други животни и хора. Няма доказателства, че домашните животни (например кучета или котки) представляват по-голям риск от инфекция отколкото хората. Като обща предпазна мярка, спазвайте основните принципи на хигиена при контакт с животни.", "date": "2020.02.03", "title": "Въпроси и отговори за коронавируса - всичко, което трябва да знаем"}
{"url": "https://offnews.bg/ikonomika/ruska-kompania-kupi-zavoda-na-hyundai-v-balgaria-720878.html", "text": "Южнокорейският гигант Hyundai Electric & Energy Systems Co. Ltd. продаде българското си дъщерно дружество Hyundai Heavy Industries Co. Bulgaria AD на руската \"СВЕЛ Груп\", съобщи германската компания CMS, чието българско представителство е било консултант по сделката.В края на миналата година Hyundai съобщи, че търси купувач на завода си с цена 24,5 млн. долара. Все още не е ясно каква е финалната цена на сделката.Българското дъщерно дружество е наследник на софийския завод \"Васил Коларов\", създаден през 1949 година.През 1997 г. корейската компания успява да купи местното дружество \"Елпром-Трафо\", което работи в завода и през 2001 г. го преименува на Hyundai Heavy Industries Co. Bulgaria, а днес за компанията работят над 600 души. Голямата част от продукцията на дъщерната фирма е за износ към Европа, включително Гърция, Великобритания, Франция, Испания и Холандия, Азия, Африка и Америка.Заводът е в тежко финансово състояние и през 2018 г. приходите са намалели с 20% до 68,3 млн. лева.Hyundai Electric е част от Hyundai Heavy Industries, една от най-големите корабостроителни компании в света.\"Свел Груп\" с централа в Екатеринбург е руски лидер в производството на силови и маслени трансформатори. За компанията, чийто първи завод започва работа през 2003 г., работят 356 души, по данни на местен сайт за фирмена информация. През 2018 г. оборотът е в размер на 8 млрд. рубли.", "date": "2020.02.03", "title": "Руска компания купи завода на Hyundai в България"}
{"url": "https://offnews.bg/obshtestvo/izberete-tezi-uchebnitci-pismo-ot-ianka-takeva-lobira-uchitelite-da-p-720876.html", "text": "Учителите да подкрепят едно конкретно издателство при избора на учебници за първи, втори, пети и шести клас, както и за трета и четвърта подготвителна група в градините. Писмо с такова искане е разпространено до училищата от Синдиката на българските учители към КНСБ. Под него стоят името и подписа на председателя му Янка Такева, а мотивът е ползата, която синдикалният вестник има от въпросното издателство. \"Знаете, че издателство \"Клет България\" (правоприемник на \"Анубис\" и \"Булвест 2000\") в продължение на 10 години подпомага издаването на вестник \"Учителско дело\" - се казва в писмото, в което се допълва, че заради това \"в духа на доброто социално партньорство Ви моля да подкрепите издателството\".В него има и указание до синдикалните областни координатори и членове на Изпълнителния комитет на СБУ, че щели да бъдат потърсени по въпроса от регионалните представители на издателството \"за обсъждане на политиките на издателството\".Процедурата за избор на учебници не допуска подобно чуждо влияние. Учителите по собствена преценка трябва да определят кои проекти да изберат и кои да отхвърлят.Чл. 164 от Закона за предучилищното и училищното образование гласи:По повод писмото OFFNews изпрати запитване до Синдиката на българските учители, на което към момента на публикацията нямаме отговор.Потърсихме и Министерството на образованието и науката за позиция, която гласи:Самата заповед на министър Вълчев е още от месец май 2017 г. и освен забрана за оказване на административен и друг натиск върху учителите при оценяването за пригодност за прилагане в училище на проекти на учебници и учебни комплекти, в нея е посочено и друго, за което МОН напомнят днес в отговора си до OFFNews:\"Припомняме, че изборът на всеки учебник се съгласува и с обществения съвет на училището, в който участват и родители - пишат още от министерството. - Във връзка с разпространеното писмо ще бъде проведен разговор в рамките на Отрасловия съвет, както и среща със собствениците на издателства. МОН не одобрява и не счита за правилен подходът, при който учителите са насочвани към избора на конкретни учебници.\"По информация на OFFNews в МОН са постъпили протестни писма от засегнати издателства.", "date": "2020.02.03", "title": "Изберете тези учебници! Писмо от Янка Такева лобира учителите да предпочетат конкретно издателство"}
{"url": "https://offnews.bg/snukar/dzhad-tramp-grabna-titlata-ot-mastarsa-v-berlin-video-720884.html", "text": "Джъд Тръмп спечели Мастърс турнира по снукър в Берлин, след като на финала на надпреварата успя да се наложи с 9:6 фрейма над Нийл Робъртсън.Това е титла номер 15 от ранкинг турнирите за Асото в колодата. Тя праща Тръмп далеч от Дин Дзюнхуей по брой спечелени трофеи, като само седем играчи са натрупали повече в историята на този спорт.Иначе двубоят в зала \"Темподрум\" започна на изключително високо ниво и всяка една грешка биваше наказана от съперника.Тръмп спечели първата част с халф-сенчъри брейк от 60 точки. В последствие двамата си размениха по един фрейм, преди Робъртсън да избухне с първия сенчъри брейк във финала (120) и да изравни до 2:2.Австралиецът открадна петия фрейм, след като Тръмп сбърка фрейм бол по жълтата в горния десен джоб. При пасив от 2:4 световният шампион отново се осъзна и с отлична игра изравни резултата до 4:4. През втората част Тръмп предприе ранна инициатива. Той стигна до брейкове от 54 и 75 и поведе с 6:4. Робъртсън показа железни нерви и отговори с 66 при разиграването, за да намали разликата във фреймовете до един.Въпреки това, Тръмп отново дръпна в резултата за 8:5 след брейк от 59 точки. Робъртсън отново взе фрейм, но това бе всичко от него, след накрая като Асото в колодата избухна със сенчъри брейк от 100 точки и се поздрави с успеха.Това е и първа победа за Тръмп над Робъртсън в зала \"Темподрум\". По пътя към мача за титлата Робъртсън загуби само два фрейма от четири мача, докато Тръмп имаше затруднения единствено в полуфинала.", "date": "2020.02.03", "title": "Джъд Тръмп грабна титлата от Мастърса в Берлин (видео)"}
{"url": "https://offnews.bg/medii/falshiv-sajt-izpolzva-staro-logo-na-bnt-za-da-reklamira-lek-za-hipert-720880.html", "text": "Фалшив сайт използва старото лого на БНТ, за да рекламира лекарство за хипертония, предупредиха от националната медия. Подвеждащото съдържание на рекламата гласи, че може да се намери повече информация в редакцията на БНТ, освен това е публикувано и фалшиво интервю със създателя на лекарството, проведено, уж, от репортер на обществената телевизия. Страницата на дистрибутора на медикамента също напомня на графичната визия на сайта на БНТ, а в началото е поставено и старото лого на телевизията. БНТ категорично предупреждава потребителите, че не участва в рекламата и дистрибуцията на всякакъв тип лекарствени продукти, а опитите за манипулация от името на медията са нарушение на закона и подлежат на санкция от наказателните органи.", "date": "2020.02.03", "title": "Фалшив сайт използва старо лого на БНТ, за да рекламира лек за хипертония"}
{"url": "https://offnews.bg/kultura/stivan-king-obvini-fejsbuk-v-dezinformatcia-i-iztri-profila-si-720874.html", "text": "Стивън Кинг обяви, че напуска Фейсбук. Световноизвестният американски писател е потресен от измамните реклами, подвеждащите политически прийоми и липсата на възможност за защита на личните данни в социалната мрежа.„Тръгвам си от Фейсбук. Не ме устройва потокът от лъжлива информация“, обяви в Туитър 72-годишният автор на десетки бестселъри, много от които са адаптирани във филми и телевизионни програми.Писателят е много откровен в политическите си коментари, особено към американския президент Доналд Тръмп.Стивън Кинг тези дни коментира и предстоящите Оскари: „В изкуството най-важно е качеството, а не разнообразието“. Думите му бяха силно критикувани в социалните мрежи.Кинг покани почитателите си да го последват в Туитър.", "date": "2020.02.03", "title": "Стивън Кинг обвини Фейсбук в дезинформация и изтри профила си"}
{"url": "https://offnews.bg/politika/manolova-niama-go-g-n-orlin-niama-da-ima-i-sredstva-za-osvetlenie-720881.html", "text": "Бюджетът на София за 2020 г. е бюджет на спиралата на повишаването на данъците и бюджет на неизпълнените обещания. Спиралата започна с увеличението на данъците с налога на автомобилите и сделките с имущество, отложи се „влизането в кварталите”, рекламирано от г-жа Фандъкова по време на предизборната кампания, няма да има повече средства за нови улици, осветление и канализация, няма да има мерки срещу презастрояването, няма да се случи и обещаната децентрализация на бюджета на София в полза на кварталите и населените места. Това каза на брифинг председателят на гражданската платформа „Изправи се.БГ” Мая Манолова.Кметът Фандъкова твърдеше, че Столичната община не е на дефицит. Дефицитът е бил 80 млн. лева през 2019 г., а сега става 122 млн. лева за 2020 г., посочи Манолова. Фандъкова твърдеше, че няма да повишава данъците, а две седмици след изборите ги увеличи, добави тя. От увеличения данък на автомобилите ще се съберат 22% повече средства от тези през 2019 г. Тоест, столичани ще плащат повече, коментира Мая Манолова.От сделките с имущества също Столичната община очаква увеличение със 17,1 %, като с тях ще се запушват дупки в бюджета, посочи Манолова.В същото време са предвидени в националния бюджет 70 млн. лева, от които община София взима само 5 млн. лева. Това е очевидно несправедливо предвид факта, че в столицата има най-големи проблеми за ясли и градини – 7 хиляди деца чакат в листите, каза тя. Заложени са повече приходи от продажба на собственост – ще бъдат реализирани 21,5 млн. лева срещу 14 млн. лева реализирани за 2019 г. Това е с 54 % повече. Тоест ще се увеличи разпродажбата на земя в столицата. А вместо да разпродават земята на София, би следвало да предприемат конкретни мерки срещу презастрояването. Вместо това, те продават още и още терени и така се ограничават възможностите за обезщетяване на собствениците на земя, изрази мнение Манолова. Приходите от продажба на сгради също скачат – на 14 млн. лева за 2020 г. срещу 7,2 млн. лева през 2019 г. Те се класифицират като неефективни сгради, но ние следим кои Столичният общински съвет ще посочи като неефективни и ще ги разпродава, каза Манолова.За поредна година отредените средства за обезщетение и обратно изкупуване на собственост са едва 15 млн. лева, а в предишни години са били 50-60 млн. лева. Само с повече средства могат да се изкупят терени за детски градини, зелени площи и спортни площадки, но като не се заложат достатъчно средства, се създават прегради срещу битката с презастрояването, добави лидерът на „Изправи се.БГ”.Според нея добрата новина е, че Столичната община е осъзнала факта, че е неспособна да инвестира парите на столичани. Със 193 млн. лева са по-малко инвестициите за 2020 г. в бюджета. Няма средства за развитие на кварталите, канализация, улици там, посочи Манолова. Капиталовите разходи за 2020 г. са 464 млн. лв. срещу планирани 622 млн. лева за 2019 г. Тоест, 158 млн. лева по-малко средства са заложени за инвестиции. Не се усвояват средно около 200 млн. лева годишно капиталови инвестиции, която тенденция продължава и сега, подчерта тя. Манолова подчерта, че за последните шест години над 1,12 млрд. лева не са усвоени за инвестиции - квартални улици, тротоари, паркове, градини, мерки за чист въздух, канализация.Обаче през 2020 г. ще растат средствата за чистота – с 10 млн. лева повече са предвидените. От 129 млн. лева на 139 млн. лева се увеличават средствата за извозването на боклука. За 5 години тези средства са се увеличили с 50 млн. лева, каза Манолова. Увеличават се и средствата за управление на системата за отпадъци. Тя ще глътне 62 млн. лева за 2020 г., а са изпълнени 39 млн. лева за миналата година, според данните на проектобюджета.238 млн. лева ще струва на столицата чистота и озеленяването. Доволни ли са гражданите или са доволни фирмите по чистота, попита реторично Манолова. Въпреки обещанието си, че ще прекрати търговете с един участник, г-жа Фандъкова не го направи и така не спря търга за 500 млн. лева за боклука на столицата, бе критична тя към кмета на София. По думите на Манолова намаляват парите за реконструкция на основните улици със 17 млн. лева. Общо за 2020 г. от 101 млн. средствата намаляват на 95 млн. лева. Така че „влизането в кварталите”, обещавано от г-жа Фандъкова, се отлага, каза Манолова. Според нея през 2020 г. няма да има пари и за ново осветление, защото предвидените средства са само 500 хил. лева вместо 12 млн. лева реализирани за 2019 г. „Няма го г-н Орлин, няма да има и средства за осветление през следващата година”, каза още Манолова. Тя добави, че няма увеличение и на средствата за канализация. За 2019 г. са реализирани едва 7,9 млн. лева, а сега са предвидени само 4,5 млн. лева. Представете си колко канализация ще се изгради с 4,5 млн. лева, каза Манолова. Според нея намаляват и парите за инвестиции в ЦГМ – от 138 млн. лева на 56 млн. лева за 2020 г. Ще следим обществените поръчки и начина, по който се изразходват средствата. Само тикет-системата от 20 млн. лева стана 80 млн. лева, а сега се увеличават и текущите разходи за 2020 г., каза още Манолова. Войслав Тодоров от „Изправи се.БГ” посочи, че от бюджета е видимо, че няма да има мерки срещу презастрояването. Посочихме 15 имота за училища, детски градини и ясли, които имоти са частна собственост, а общината трябва да ги изкупи, защото сроковете вече са изтекли. Пари почти няма, но общината не ги изкупува. Тези имоти в Кръстова вада, Обеля, Витоша, Манастирски ливади за първи път са включени в списъка на отчуждаването, но не се изкупуват. В редица други квартали обаче като Младост, Люлин и Обеля 2 тези терени изобщо не са включени в списъка и това е „цъкаща бомба”. Няма нито един лев заложен за изкупуване на терени за озеленяване през 2020 г., каза още Тодоров. Инвеститорите са изчакали 15 години, общината да ги изкупува, но след като тя не си върши работата, те през 2022 г. могат да започнат да застрояват, обясни той. Има около 25 терена само в Младост, които трябва да бъдат спасени от презастрояване, добави Тодоров, като посочи, че става дума за междублокови пространства там. Не виждаме и прогрес по промяна на ОУП, който беше основен ангажимент и на Фандъкова, и на ГЕРБ по време на кампанията за кмет. „Визия за София” също още не е приета, така че в крайна сметка вместо да се продължава продажбата на земя, което в момента от Столичната община правят, работата трябва да е точно обратната – да се промени ОУП. Ние пуснахме сигнал и за четири терена на Витоша, които попадат в парка „Витоша”, но вече са застроени. Имаме отговор от Природен парк „Витоша”, в който те признават, че това строителство е незаконно. А има още такива терени и ние подготвяме сигнал до прокуратурата, заяви още Войслав Тодоров. Той посочи че и 3 декара от парка на Резиденция „Лозенец” се подготвят за строителство, за което с бездействието си е отговорно Министерството на отбраната.", "date": "2020.02.03", "title": "Манолова: Няма го г-н Орлин, няма да има и средства за осветление"}
{"url": "https://offnews.bg/obshtestvo/natcionalna-lotaria-vsichki-spechelili-ot-biletite-i-igrite-sa-napaln-720890.html", "text": "Компанията \"Ню Геймс\" АД - оператор на \"Национална лотария\" опроверга твърденията на прокуратурата, че .В изпратена до медиите позиция от \"Ню Геймс\" коментират, че \"всички спечелили от билетите и игрите са напълно реални лица. Това е най-проверяваната тема през годините и при проверките не са констатирани никакви нередности.\"От компанията изразяват готовност да съдействат за проверка на всяка една обявена печалба.\"През последните дни целенасочено се обединяват информации в различни медии, касаещи търговската ни дейност, с обвинения към отделни физически лица. Те целят манипулиране на общественото мнение, създаване на негативни нагласи и общо недоверие към бизнеса ни (...) Още от самото създаване на компанията залагаме на пълна прозрачност. С тази цел търсим съгласие от всеки спечелил - да бъде заснет и публикуван на интернет сайта 7777.bg. На него може да бъде открита информация за печелившите участници, размера на печалбите им и игрите, от които са ги спечелили\", допълват от Лотарията.Оттам отричат и твърденията, че имат неплатени държавни такси, като са качили публично .\"Ню Геймс\" обяснява и как се разпределят печалбите в самите билети:", "date": "2020.02.03", "title": "Национална лотария: Всички спечелили от билетите и игрите са напълно реални лица"}
{"url": "https://offnews.bg/obshtestvo/mazh-driftira-v-podzemen-parking-na-mol-v-burgas-video-720887.html", "text": "21-годишен мъж от Бургас ще получи глоба от 3000 лева заради \"дрифтиране\" в мол в морския град, съобщиха от полицията.Бургазлията извършвал рискованите маневри в подземния паркинг на Mall „Галерия” в к-с \"Славейков\" и е бил забелязан от служителите на частната охранителна фирма, които подали сигнал до контролните органи и съдействали за задържането му.Мъжът е получил акт, който ще доведе до отнемане на книжката му за една година и глоба в размер на 3000 лв. Лекият автомобил, ползван от рисковия водач, е спрян от движение, тъй като е констатирано и допълнително затъмняване на стъклата, нарушаващо законовите изисквания.Това не е първият случай, в който шофьор \"дрифтира\" в затворения паркинг на мола, допълват от ОДМВР - Бургас. Според полицията нарушителите имат \"съгледвачи\", които сигнализират при влизане на полицейски автомобил в зоната на закрития паркинг. Контролните органи образуват административни производства на база видеозаписите, които са заснели престъплението. ", "date": "2020.02.03", "title": "Мъж дрифтира в подземен паркинг на мол в Бургас (видео)"}
{"url": "https://offnews.bg/obshtestvo/uchitelkata-nakarala-detca-da-se-pliuiat-nakazana-s-preduprezhdenie-720892.html", "text": "Учителката, накарала деца да заплюят друго дете, е наказана с предупреждение за уволнение. Това съобщи пред OFFNews Даниела Кемчева - директор на централното и желано от родителите Основно училище \"Професор Иван Батаклиев\" в Пазарджик, където стана инцидентът.По време на междучасие няколко деца се скарали и за да се защити, 9-годишният Митко наплюл две от тях. Учителката В. Маратилова реагирала на случилото се, като изправила Митко пред учебната дъска и казала на останалите ученици от класа да минат един по един пред него и да го заплюят.\"Действията ѝ са непрофесионални, недопустими, каквито и да са причините за поведението ѝ. Явно действието е извършено в състояние на афект, но това е недопустимо\", каза директорката пред OFFNews.След като разбрали, родителите на Митко решили веднага да преместят сина си в друго училище.\"Детето не е ученик в нашето училище от следващия ден - потвърди директор Кемчева. - Другото, което съм предприела по отношение на децата, тъй като все една част от тях са участници, а друга - свидетели на нещо, което е недопустимо, с тях работят психоложката и педагогическата съветничка. Показват им добри практики и ги \"изкуството да общуваме\" - така са го кръстили.\"От своя страна, родители на ученици в същия клас са я защитили чрез писмо до директорката, в което пишат, че тя е \"техният учител\", стана ясно още от думите на директорката.\"Тя е наистина много добър учител, тя е главен учител, човек с изключителен авторитет, с потенциал, иновативен учител, въвеждащ много иновативни методи на преподаване в училището, представящ добри практики пред учители от цялата област всяка година. Човек, от когото изобщо не съм очаквала, че може да постъпи по този начин\", сподели Кемчева.След случилото се Маратилова обяснява, че е била под въздействието на афект. Оплакали са се деца, че той е постъпил така с тях и тя \"импулсивно, необмислено, непрофесионално\" е решила да постъпи по този начин.", "date": "2020.02.03", "title": "Учителката, накарала деца да се плюят, наказана с предупреждение за уволнение"}
{"url": "https://offnews.bg/kultura/-720882.html", "text": "С нова песен и необичаен видеоклип стартира годината за младата и все по-успешна българска банда INNERGLOW.Песента се казва “Little Magnets”, а от днес можете да гледате и футуристичното видеото към нея ().“Little Magnets” е петият сингъл на бандата - мелодичен, с електронно рок звучене и страхотни вокали и определено можем да кажем, че е на нивото на всичко, което познаваме под името INNERGLOW.А тo определено се отличава с качество от световна величина - съвременна, авторска музика със собствен стил, който бандата успешно налага и поддържа досега. “Little Magnets” е сред любимите песни на публиката и неслучайно момчетата решават, че е дошло времето да запишат точно нея. За видео пък решават се доверяват отново на ELECTRICITY Production с режисьор Николай Драганов и оператор Борил Петров, с които работят за трети път.Видеоклипът е много ефектен, футуристичен и нестандартен, с космически елементи, отвличане и в крайна сметка - отлитане.За първи път с групата работи стилист и дизайнер и това е Сандрела Канаан. Тя е автор на нестандартните палта, с които са облечени - изцяло ръчно изработени с техниката нуно-фелтинг. Нейният бранд SAMODIVA се специализира във висшата и експериментална мода и е високо оценен, дори от модната библия Vogue Italia.Уникални са и маските на лицата на момчетата, които са изработени от друг дизайнер - Борис Дренски.За снимките е подбрана малко известна, но много въздействаща локация – пантеонът „Майка България“ в село Гургулят. Усещането без съмнение е магично, неземно и космическо и е в синхрон със звученето на песента.Видеото към “Little Magnets” бе представено за първи път пред публика в събота вечерта в Sofia Live Club, по време на първия голям концерт за годината на INNERGLOW. Бандата е част от инди лейбъла Homeovoxmusic на китариста на “Остава” – Георги Георгиев.INNERGLOW са Тодор Ковачев – вокали и кийборд, Матей Христосков – ударни и Петър Желев – китара.За три години от създаването си бандата не спира да работи и създава уникална авторска музика, става все по-разпознаваема на българската музикална сцена и не се страхува да експериментира.Звученето и е повлияно от най-модерните образци в поп и рок музиката, а съвсем скоро феновете ще чуят нови и неочаквани парчета от Innerglow.Изминалата година бе най-силната за групата досега. В нея те издадоха два успешни сингъла с видеоклипове към тях.Това са “Chained In Love” и “So Long”.Първата получи огромна подкрепа от феновете и изкара общо пет седмици на първо място в класацията на БНР Топ 20.“So Long” пък се появи през лятото и се задържа цели шест поредни седмици на върха на същата класация.През лятото групата бе част от едни от най-значимите рок фестивали в България, сред които „Hills of Rock” и „Радио парк фест“ на БНР. Вокалистът на бандата Тодор Ковачев бе част от шестия сезон на музикалното предаване „Гласът на България“, а групата изпрати 2019-а с участие навръх Нова година в центъра на Пловдив.Вижте видеото към “Little Magnets” - .Последвайте INNERGLOW:Facebook:YouTube: Instagram: ", "date": "2020.02.03", "title": "INNERGLOW представят нов сингъл и футуристично видео  към песента “Little Magnets”"}
{"url": "https://offnews.bg/kultura/nonument-s-nominatcia-za-ikar-izlozhbata-prodalzhava-do-22-mart-720886.html", "text": "В средата на септември миналата година Музеят на хумора и сатирата в Габрово организира изложба и представление под общото заглавие \"Нонумент\", част от 24-ото Габровско биенале на хумора и сатирата. Приятна изненада в края на януари бе номинацията на Съюза на артистите в България за \"Икар\" в раздел \"Съвременен танц и пърформанс\" за Стефан А. Щерев и „Лигна“ (Германия) за \"Нонумент\", продукция на Информбюро и Музея на хумора и сатирата – Габрово.Поради огромния интерес към изложбата, Музеят на хумора и сатирата удължава до 22 март.Изложбата \"Нонумент\", открита на 13 септември 2019, представя паметници от – Австрия, Кипър, Сърбия, Чехия, Словения и България, които поради промени в идеологията са променили или загубили първоначалния си смисъл. Акцент в българската част е близкият до Габрово Дом-паметник на БКП на връх Бузлуджа.Представлението се случи на 14 септември пред „Чинията” с автори групата ЛИГНА (Германия) и Стефан А. Щерев, и с музика на Емилиян Гацов – Елби. Това бе неповторимо изживяване за близо 200 ентусиасти от България и чужбина, които дойдоха специално за събитието. Участниците имаха възможност да се докоснат до моменти от историята на паметника, строителството, партийните ритуали. Това ги провокира да помислят за съучастието и възможността за съпротива, която обикновеният човек би могъл или не би могъл да упражни спрямо тоталитарната власт. Трейлър от представлението на 14 септември може да се гледа в Youtube канала на Музея.Заедно със Стефан А. Щерев и „Лигна“ (Германия) за \"Нонумент\", продукция на Информбюро и Музея на хумора и сатирата – Габрово, номинирани в категорията \"Съвременен танц и пърформанс“ за „Икар 2020“ са и Александър Георгиев, Жана Пенчева и Дарио Баррето Дамас за \"dragON aka PONY“ и Жана Пенчева, Цветан Мовчилов за \"Six Love Songs“. По традиция отличията ще бъдат връчени на 27 март, Международния ден на театъра.Всички, които са пропуснали да разгледат изложбата \"Нонумент\", до 22 март могат да видят резултата от едно много сериозно проучване за миналото и бъдещето на рушащите се „нонументи”. Експозицията включва и карикатури на някои от най-добрите български карикатуристи.", "date": "2020.02.03", "title": "'Нонумент' с номинация за 'Икар'. Изложбата продължава до 22 март"}
{"url": "https://offnews.bg/bojni/prognozirat-tezhak-mach-za-bagata-720854.html", "text": "Един от бившите съотборници на Благой Иванов - Багата в националния отбор по бойно самбо и водеща фигура в смесените бойни изкуства у нас - Росен Димитров - Близнака, прогнозира тежък мач за българина срещу бразилеца Аугусто Сакаи в Сао Пауло на 9 май. Двубоят ще е пети за Багата в световната верига UFC.\"Коментирахме съперника с бащата на Благой и според мен е доста опасен. Сакаи направи три победи в UFC. Нокаутира за по-малко от минута коравия поляк Мачин Тибура. Определено ни очаква тегав мач, но мисля, че Багата ще бие\", оптимист е Близнака пред \"България Днес\".Сакаи има 14 победи, от които 11 с нокаут, и 1 загуба. 196-сантиметровията здравеняк е на 28 години и идва от бойната столица на Бразилия - Куритиба.\"Повече нокаутира своите съперници, но е грамотен и на земя. Успява бързо да се изправи. Багата трябва да пренесе боя в партер с борба, както беше в мача с Дерик Люис.Багата няма никакви притеснения да се бие на чужда територия. Притежава желязна психика. Важното е да бъде здрав, да се подготви добре и стратегически да изиграе правилно срещата\", заяви още Димитров.", "date": "2020.02.03", "title": "Прогнозират тежък мач за Багата"}
{"url": "https://offnews.bg/politika/goranov-slozhi-za-i-d-shef-na-komisiata-po-hazarta-nachalnika-na-kabi-720891.html", "text": "Министърът на финансите Владислав Горанов освободи по негова молба председателя на Държавната комисия по хазарта , временно поста заема Георги Йорданов,  до намиране на титуляр за поста.Георги Йорданов има богат административен опит, придобит на експертни и ръководни длъжности. До момента заемаше длъжността началник на кабинета на министъра на финансите, в която встъпи през ноември 2014 година. Преди това е бил ръководител на Инспектората на Министерството на околната среда и водите. В периода от декември 2010 г. до април 2014 г. е държавен инспектор в Инспектората на Министерството на финансите. От януари 2000 г. до октомври 2010 г. последователно е заемал длъжностите директор на Инспектората на Министерството на земеделието и храните и главен секретар на Националната служба за растителна защита. Професионалната му кариера започва в МФ през 1995 г., като инспектор в данъчната администрация и главен данъчен инспектор в Службата за предотвратяване и разкриване на данъчни нарушения.В следствие на разговори с министъра на правосъдието, министъра на икономиката, изпълнителния директор на Националната агенция за приходите и председателя на Държавна агенция „Национална сигурност“, се предприеха действия за промяна в състава на ДКХ. За членове на Комисията министърът на финансите назначи новите, определени от ръководителите на тези институции, лица. Това са Стоян Стоянов – главен секретар на Министерството на правосъдието, Паун Илчев – и.д. председател на Българския институт по метрология, Красимир Бояджиев – началник на отдел „Разследване на особени случаи“, дирекция „Контрол“ в Централно управление на НАП и Емил Захариев – директор на специализирана дирекция в ДАНС.", "date": "2020.02.03", "title": "Горанов сложи за и.д. шеф на Комисията по хазарта началника на кабинета си"}
{"url": "https://offnews.bg/kultura/prokurori-i-eksperti-opisvat-veshti-ot-kolektciata-na-vasil-bozhkov-720859.html", "text": "Прокурори и експерти влязоха в офиса на \"Нове холдинг\", за да описват вещи от колекцията на Васил Божков, предаде БГНЕС.До момента е ясно, че са конфискувани ценни картини и експонати от дома на бизнесмена.Миналата седмица говорителят на главния прокурор Сийка Милева увери, че предметите от колекцията на Васил Божков ще бъдат иззети в присъствието на най-добрите експерти в България, след като имаше хипотези, че ценните вещи се изнасяли в чували.\"Министерството на културата подхожда изключително отговорно и работи не за първи път съвместно с полицията и прокуратурата. Всякакви хипотези и такива глупости, че се слагат в чували са несъстоятелни\", каза и министърът на културата Боил Банов.Коментарът бе по повод възмущение на председателя на Комисията по култура и медии Вежди Рашидов, че разследващите са се опитали да конфискуват колекцията на свързаната с Васил Божков фондация „Тракия“ в чували.През седмицата от Фондация \"Тракия\" оповестиха съобщение до медиите, в което изразиха възмущението си от опита на разследващите органи да изземат ценни експонати от колекцията, като ги събират в чували и кашони.", "date": "2020.02.03", "title": "Прокурори и експерти описват вещи от колекцията на Васил Божков"}
{"url": "https://offnews.bg/sviat/na-vnimanieto-na-stroitelite-na-pernishkata-traba-kak-kitaj-postroi-b-720858.html", "text": "Денонощен режим, копане, труд, пот и сълзи! Чудеса от храброст ни обещават родните управляващи при строителството на 13-километровия водопровод, който има-няма за 45 дни трябва да докара вода на бедстващия Перник.В Китай не говорят толкова, но за по-малко от 10 дни в Поднебесната империя успяха да построят нова болница в Ухан. На десетия ден тя вече функционира и може да приеме 1600 болни от новия коронавирус. За тях ще се грижат 2000 души медицински персонал.Така в града вече има две нови болници - една стара, която през последната седмица бе основно ремонтирана, и една изцяло построена из основи.Новото лечебно заведение има четири модерно оборудвани крила. Жертвите на коронавируса в Китай са поне 361, а регистрираните заразени - над 17 000.Данните непрекъснато се променят. ", "date": "2020.02.03", "title": "На вниманието на строителите на пернишката тръба: Как Китай построи болница за дни (видео)"}
{"url": "https://offnews.bg/ikonomika/karanikolov-vodoprovodat-ot-malo-buchino-do-pernik-shte-stane-za-30-d-720855.html", "text": "Първият километър от новия водопровод от Мало Бучино към Перник вече е изкопан, поставят се тръбите. До 30 дни  ще сме готови, ще ни помогнат и от Камарата на строителите. Това обяви министърът на икономиката Емил Караниколов по БНТ. По този водопровод ще преминава вода от яз. Бели Искър по ВиК на София до областния град. От строителната камара ще започнат работа по помпената станция в другия край на обекта, уточни Караниколов. Той подчерта, че очакваният снеговалеж от сряда ще помогне да не пада нивото на яз. Студена и водата да стигне до изграждането на новия водопровод, така че перничани да не минат на по-тежък воден режим. Караниколов разказа още, че строителното трасе се наводнява от съседно блато и започва изпомпване, за да не спира работата. Административните процедури забавиха дейността ни с около 3 дни, но ще ги наваксаме, каза още министърът на икономиката.", "date": "2020.02.03", "title": "Караниколов: Водопроводът от Мало Бучино до Перник ще стане за 30 дни, строителната камара ни помага"}
{"url": "https://offnews.bg/temida/saiuzat-na-sadiite-nastoiava-vss-da-obsadi-povedenieto-na-geshev-720862.html", "text": "Съюзът на съдиите в България (ССБ) призова Висшия съдебен съвет (ВСС) да обсъди поведението на главния прокурор Иван Гешев.В писмо до Пленума на съвета от ССБ заявяват, че тема на дискусията трябва да бъдат събитията от последната седмица с пряко въздействие върху доверието в съдебната власт. Съюзът изтъква, че са очаквали такава дискусия да бъде проведена на последното заседание на Пленума на ВСС на 30 януари 2020 г., \"защото част от събитията показаха институционален конфликт между ръководството на прокуратурата и президентството – въпрос, който в най-висока степен засяга функционирането на правовата държава\".Дебатът в съвета трябва да даде отговори на следните въпроси: \"Уронен ли е престижът на съдебната власт чрез създаване на впечатление за превръщането на прокуратурата в политически властови център, който не зависи от демократични процедури за търсене и реализиране на отговорност, както и може ли главният прокурор да си позволи поведение, необвързано с върховенството на правото и функционирането на правовата държава, включително чрез ерозирането на принципа на разделение на властите, на независимостта на съда и създаване на предпоставки за основателно съмнение, че е извършено престъпление от прокурор (нерегламентирано разпространение на аудиозаписи, събрани чрез използване на специални разузнавателни средства, което не обслужва нуждите на наказателен процес, и то записи на разговори на президента на републиката)\".Според ССБ Висшият съдебен съвет трябва да реагира незабавно и ефикасно при всяко съмнение за уязвяване на независимостта на съдебната власт от другите власти или за узурпиране от страна на органи на съдебната власт на позиция, несъответна на конституционния модел на правовата държава и разделението на властите.\"Ако независимата съдебна власт, която не е демократично избрана (чрез избори с участието на суверена), се провали в доказване на капацитетния си ресурс да предотвратява всяка опасност да се превърне в авторитарна и репресивна, биха се създали предпоставки за дискредитиране на целия конституционен модел, разделението на властите, свободата на гражданите и гражданския мир\", настояват от ССБ.", "date": "2020.02.03", "title": "Съюзът на съдиите настоява ВСС да обсъди поведението на Гешев"}
{"url": "https://offnews.bg/futbol/tcska-niama-problemi-s-irlandskia-futbolist-720864.html", "text": "От ЦСКА отрекоха излязлата по-рано днес информация, че футболистът на \"армейците\" Греъм Кери ще напусне \"Българска армия\".Ирландецът пропусна контролите с чешките Виктория (Пилзен) и Яблонец, като това доведе до подозрения за евентуален негов трансфер. Ето какво написаха в сайта на \"червените\":\"Армейци,„Достоверните“ новини за предстояща раздяла с офанзивния халф Греъм Кери не отговарят на истината. А тя е, че футболистът е бил повален от вирусно заболяване и именно затова не взе участие в последните две проверки на тима с Виктория Пилзен и Яблонец.Всичко друго са интерпретации и евтини сензацийки на претендиращи за обективност медии\".Припомняме, че две от предсезонните попълнения Диего Фабрини и Тони Уот прекратиха предсрочно контрактите си с клуба.", "date": "2020.02.03", "title": "ЦСКА няма проблеми с ирландския футболист"}
{"url": "https://offnews.bg/kultura/dobromir-banev-predstavia-novata-si-kniga-v-natcionalnata-biblioteka-n-720856.html", "text": "Премиерата на книгата „Обичай ме бавно” на Добромир Банев ще се състои тази седмица, на 6 февруари 2020 г. (четвъртък), в Националната библиотека „Св. св. Кирил и Методий” от 18.30 ч. Всеки е добре дошъл, входът е свободен – казаха от изд. „Персей“, организатор на събитието. За доброто настроение на гостите ще допринесат и бутиковите вина на Betterhalf Garage Wine.Уникалното на премиерата ще бъде, че за гостите със слухова загуба, които проявят интерес да дойдат на премиерата, ще има жестов превод, за да може хората от света на Тишината да се докоснат до вълшебството на романтичната поезия на Добромир Банев. От сайта „Ние ви чуваме” са осигурили жестов преводач, който дискретно да превежда на млади хора със слухови проблеми всичко, което ще бъде казано на събитието, за да ги направи съпричастни към случващото се и към стиховете на поета, които ще прозвучат там.В дните преди 14 февруари „Обичай ме бавно” е най-очакваната книга, при това двойно очаквана. От една страна, тя е тазгодишното попълнение в колекцията от изящни издания с твърда подвързия и цветни илюстрации на изд. „Персей“ с шедьоври на любовната лирика, издания, които мнозина подаряват на любимия си човек в Деня на влюбените (антологии като „Обичам те“ и „Да те жадувам“ влязоха в много български домове). От друга страна, това е книга на един от най-обичаните поети днес и включва най-емблематичните му стихотворения, както и съвсем нови.Красивото издание е илюстрирано със снимки от великолепната фотосесия на фотографа Ивелина Чолакова с участието на автора.Прогнозите са книгата да бъде сред най-предпочитаните подаръци за Деня на влюбените тази година. От 7 февруари тя ще бъде налична в книжарниците в страната.", "date": "2020.02.03", "title": "Добромир Банев представя новата си книга в Националната библиотека на 6 февруари"}
{"url": "https://offnews.bg/izvan-terena/izpitaniata-pred-sportnia-reporter-720863.html", "text": "Да си спортен репортер не е лесна работа. Понякога колегите от електронните медии са подложени на истински тормоз, докато се опитват в живо включване да предадат най-актуалната информация за аудиторията си.Всички си спомняме прословутата целувка на Кубрат Пулев след мача му с Богдан Дину в Чикаго, когато той награби репортерката Джени Суши, но историята помни и по-брутални атаки.Да се върнем в 2014 година, когато в последния ден на трансферния прозорец репортерът на Скай Спортс Алън Ървин е изпратен да отрази отдаването под наем на Том Клевърли от Манчестър Юнайтед в Астън Вила.Докато предава горещата новина, Ървин е атакуван от фен, който навира в лицето му секс играчка. Репортерът се държи максимално професионално и не обръща никакво внимание на случката и продължава.В Италия хората са по-емоционални, същото важи и за репортерите. Журналист на Скай Италия например не издържа на атаката с надуваем балон и стига до бой с нахалника. Впоследствие обаче се изясни, че всичко е било режисирано, но пък ефектът от сценката се получи и новината беше споделена много пъти.Жените репортерки са обект на още по-брутални шеги. Така например по време на репортаж от стадиона на Норич двама младежи имитират полов акт на заден план, докато репортерката предава информация на живо.", "date": "2020.02.03", "title": "Изпитанията пред спортния репортер"}
{"url": "https://offnews.bg/interviu/dotc-margarita-rajcheva-agresiata-e-osobeno-nepriemliva-kogato-e-na-720837.html", "text": "Доц. Райчева, колко са болните от деменция у нас?Оценяват се на около 100 хиляди според епидемиологично изследване на наши колеги в България. Като се добавят и хората, които се грижат за тях, поне два пъти повече са засегнатите от това страдание. От тези 100 хиляди около 50% и повече са с Болест на Алцхаймер. Хората могат да достигнат до състоянието \"деменция\" (пациентът загубва своята самостоятелност в ежедневието) поради различни заболявания.Колко от тях са настанени в специализирани домове или центрове?Трябва да уточня, че може да има центрове или места за постоянно и временно настаняване (за целодневна или почасова грижа). Според данни на Агенцията за социално подпомагане от 2019 г. домовете за постоянно настаняване на хора с деменция у нас са 14, с около 800-900 места. Има и 22 центъра за настаняване от семеен тип за хора с деменция.Практиката е по-често в домовете да се настаняват хора в по-напреднала фаза на деменция.Има нормално стареене, хората се променят с възрастта, стават по-бавни, но нямат проблеми с паметта. Другите, които започват да имат някакви смущения и са все още общо взето самостоятелни, се водят с паметови нарушения. Когато стигнат до фаза, в която имат нужда от помощ, не могат да се справят сами поради нарушенията в паметта, ориентацията и т. н., вече можем да използваме думата \"деменция\".Дементното състояние има поне три фази: лека, умерена и тежка степен. Фрапиращите случаи, които станаха популярни напоследък, са в тези домове, в които се оставят много тежко болните, в напреднал стадий на деменция. Някои от тях са подвижни, но в повечето случаи в тези домове са настанени хора не само в по-тежка степен на деменцията, но и в общо по-увредено състояние, някои от тях са и неподвижни. Често там пребивават и хора с психични заболявания. Хората с деменция имат увреждане и загиване (атрофия) на мозъка, което постепенно ги прави все по-безпомощни.Местата за настаняване и персоналът в домовете за дементно болните са недостатъчни. Персоналът не е обучен да полага грижи за хора с деменция. Не става дума толкова за условията, колкото за това, че хората, които се грижат за възрастните и дементните, не са подготвени за работа с такива болни. Затова в предложението за Национална стратегия за хората с деменция, която нашата работна група разработи с помощта на държавни институции – експерти-дементолози, представители на МЗ, МТСП, лични лекари, медицински сестри, неправителствени организации - сме очертали стратегическите насоки за държавната политика за деменциите. Документът е изработен въз основа на данни за актуалното състояние в България по отношение на диагностиката и възможностите за грижи за хората с деменция. Предложението за стратегически насоки е съобразено с всички съвременни европейски и световни стандарти за диагностика, лечение и грижи.Каква квалификация трябва да имат хората, които се грижат за дементно болните, за да им бъдат полезни?Дори да са с основно образование, трябва да минат обучение, да се запознаят с това какви прояви на болестта могат да очакват, какви са потребностите на хората, затрудненията им, да знаят, че те не проявяват капризи, не са луди, а са с мозъчно заболяване, което ги прави объркани. Да имат елементарно познание за болестта, за изгубените и запазените късчета от личността на болния човек. Необходимо е да преминат курсове и подготовка, да има периодично обновяване на информацията за заболяването, как се държат пациентите, че чувстват и разбират отношението на другите към тях, че могат да се справят в определени ситуации.Неслучайно казах, че деменцията има различни етапи и във всеки от тях хората са с различни възможности и потребности. Не говорим за най-общите потребности - да са нахранени, изкъпани, да им е топло и т. н. Човекът, като социално същество, има нужда от общуване - да му се обърне внимание, да контактува, да има възможност да каже какво иска. Някои не биха могли да го направят, поради заболяването си, но могат да го изразят, ако ги боли, ако искат да споделят нещо, ако имат нужда от внимание. Има много неща, освен общочовешките, които могат да се направят за хората с деменция.Това не са онкоболни, не са психично болни, не са умствено изостанали, не са пациенти, които създават неприятности нарочно. Много често проявите на възбуда или раздразнителност са поради факта, че не могат да изразят потребностите си, да кажат какво им е и от какво имат нужда.Необходимо е в тези центрове и домове да има достатъчно медицински персонал – няколко медицински сестри, в зависимост от броя на болните. Знаем, че сестринският персонал е недостатъчен и в болниците, но възрастните хора ще стават все повече. Това е тенденция не само в България, но и по света.За съжаление, страната ни е водеща в това отношение. Така че това трябва наистина да е държавна политика, която освен да осигури средства за строителство на такива центрове или домове, да подготви и човешкия фактор. Може да се помисли за доброволци, за използване на студенти, стажанти, но трябва да има обучение. Съществуващите домове трябва да минат през сертифициране, да подлежат на проверка.Новите домове и центрове, които се откриват, трябва да отговарят не само на архитектурните стандарти и изискванията за достъп (за инвалидни колички), но и на стандартите за персонал, не само като брой, но и като качество. Има такива програми, могат да се заложат отделни елементи в обучението на студентите, в последващото следдипломно обучение, в университетите има факултети за здравни грижи, където могат да се допълнят програмите за обучение. Може да се направи много и то с не много средства.Напоследък усилено се пишат стратегии, но няма реално движение по тях. Как може една стратегия да стане работеща?В повечето европейски страни има национални стратегии или планове за деменциите. Това означава, че държавните институции признават този проблем като приоритет за страната и полагат съвместни усилия, не толкова като работни групи или комисии, а с организирани програми, финансиране, обучения и периодичен контрол. За дементно болните се изисква ангажимент от минимум две министерства – здравното и социалното, но това е минимум. Не е достатъчно само да се разработи стратегия, институциите трябва да сътрудничат. Сега социалното министерство е притиснато със Закона за социални услуги и това е моментът да се включат и осъвременят грижите за дементно болните.На човек с вече поставена диагноза, освен да се назначат лекарствата, трябва му се обясни как ще се грижат за него, кои служби, какви периодични прегледи му предстоят, как ще бъде посещаван от медицинска сестра или социален работник. Трябва да се регламентира от какво има нужда – два часа обслужване дневно например, рехабилитация, лекар веднъж месечно, помощно средство, логопед, психолог – това са все още доста пожелателни неща, но са абсолютно необходими.И към хората в домовете ли е адресиран този подход?Да. По принцип в тези домове има назначени поне един или двама души (или поне в разписанието би трябвало да фигурира такъв щат) – медицинска сестра, санитар, социален работник, които са на отчет към общините. Възниква проблем кой ще дава парите. В Закона за социалните услуги акцентът е насочен към общините. Трябва да се реши законово как ще се заплащат тези услуги, как да се определят потребностите на хората с увреждания, включително и на хората с деменция. Затова казвам, че освен социалното министерство, което ще задава стандарти, е важна връзката на ниво община между здравните и социалните власти – личен лекар, медицинска сестра, социални служби. Трябва да има яснота как ще си взаимодействат.Министерството на регионалното развитие и благоустройството е следващото, което има отношение. Те имат програма и отпуснати европейски средства за изграждането на дневни центрове за възрастни хора с деменции. Те са нещо различно от домовете. Центровете са за хора с лека до умерена степен на деменция, които пребивават там за няколко часа през деня. Те дават възможност на семействата да оставят близкия си за 3-4 часа за грижи и подходящи занимания, докато работят.Заложено е да изградят 40 такива центъра в България, но няма стандарт за работа на персонала. Затова се стига до негативния опит с центъра в Пловдив. Трябва да има обучени хора, които знаят особеностите и потребностите на дементно болните. Така персоналът изпъква като най-важния елемент. Много е важна и организацията на грижите - например транспортът, за да се водят хората по прегледи, до дневен център; да има патронажна грижа - да дойде човек, да постои с тях; да им се носи храна. Нека да има още малко разширяване на грижата – медицинска сестра, социален работник или социален асистент, който може да поеме грижата за този човек или дори за малка група от хора с такива проблеми.Къде има ресурс да се открият такива хора, дори някой да поговори, да разходи един такъв човек?Семейството може да бъде включено, безработни или по-свободни хора от семейството. Ако общината има програми за подобни услуги, с малко обучение членове на семействата могат да станат асистенти.Както и при хората с увреждания, и при пациентите с деменция е необходима индивидуална оценка – какво могат, от какви грижи се нуждаят. Такава комплексна оценка трябва да дадат няколко експерти, не само социалният работник, а в изготвянето ѝ да участват лекар, психолог. Трябва конкретно да се определи какво може даден човек с деменция на този етап, за следващата една година, има ли нужда от помощ за обаждане по телефона, за вземане на лекарства, за плащане на сметки, да си напазарува, да отиде на лекар. След една или две години трябва да има възможност за преоценка. Всичко това изисква и финансово обезпечаване, за да стане действащ план.Какъв е опитът в чужбина?Има страни, които са близо до нас като манталитет и можем да черпим от техния опит. Чехия е първата със стратегия за хората с деменции в Европа. Ползвали сме опита на Словения, там също има големи проблеми, но и има желание, визия, организация, не е само въпрос на пари. Нужно е да обединим усилията си и да дадем експертиза на работещите по темата институции.Може да се инвестира в програми за обучение - Министерство на образованието да заложи обучение на студенти, специализиращи, специалисти, медицински сестри, общопрактикуващи лекари. Може да се предлагат обучителни модули на магистърско равнище и като следдипломно обучение, да бъде зададен стандарт за подготовка на персонал. Да подготвим в университетите социални работници, защото сега се обучават за работа с хора с увреждания, но трябва да се разшири обхватът към този много нарастващ контингент, да има хора, които могат да посрещнат тези нужди. Работили сме по такива проекти за подготовка на медицински персонал и социални работници.Друг аспект е подготовката и разпространението на информация за хората с деменция сред обществото. Би било добре, ако се даде малко повече информация на хората, които се сблъскват с дементно болни - служители в пощите, полицията, пенсионните служби, банките, аптеките, магазините. Нужно е само общо запознаване - че има такива хора, че не са опасни, че са хора в риск да се загубят, да си изгубят парите или документите, че реагират по-бавно. Няколкочасово периодично обучение би помогнало на служителите - да знаят към кого да се обърнат, ако имат контакт с такъв човек, на кой телефон да се обадят, ако видят дезориентирани хора или да потърсят съдействие на личен лекар...Много може да се направи, за да разбере обществеността, че не става дума за опасни психично болни, а за хора, чието заболяване непрекъснато прогресира. За съжаление в 90% от случаите те стават от година на година по-зле, губят от способностите си и накрая стигат дотам да бъдат хранени, подсушавани и т.н.В случая с дома Пловдив впечатлява бруталното поведение на персонала към възрастните хора. Как се отразява агресията на състоянието им?Агресията вреди на всеки от нас. Това е недопустимо отношение към когото и да било. Лошото е, че хората са безпомощни и това е вече абсолютно неприемливо и подлежи не само на морална оценка, а и на някаква административна мярка. Това са възрастни хора, които не могат да обяснят от какво имат нужда, забравят, объркват се, може да станат по-неспокойни, по-буйни, да изразят недоволство, което да бъде грешно разпознато от персонала.Пак казвам, че трябва да има насочване на вниманието към това какво би означавало неспокойното поведение на един дементно болен. Той може да е гладен, жаден, да му е студено, да му се пишка, да има нужда от общуване, от усмивка, внимание или докосване. Представете си в каква ситуация е - никой не го разбира, дърпат го – да отиде до тоалетната, до банята да го изкъпят... Това трябва да става по-бавно, по-внимателно, да бъде придуман да свърши нещо. Много често тези хора се вкопчват във вещите, в дрехите си и не искат да бъдат преобличани например.Такова е заболяването, симптомите му са изключително много. Персоналът, който се грижи за тях, трябва да е запознат с различните прояви. Да знае, че това не е инат, не е упорство, че възрастните хора не се държат така, защото са лоши. Това е абсолютно неумишлено поведение и причините могат да бъдат различни. С малък жест дементно болният може да стане сговорчив, спокоен и обгрижването му да е по-лесно.Миналата година прожектирахме един филм, заснет в дом за хора с деменция в САЩ. Там социалните работници са използвали музика, за да помогнат на тежко болни, които не познават близките си. Когато им пускат музика от миналото им, пациентите се оживяват, стават, усмихват се, връщат се към това, което са обичали и им е било приятно преди.Понякога е нужно малко – позната мелодия, снимки от стар албум. Това изисква много търпение, има нужда от познание и информация какво се случва в техните умове, на какво се дължи, какво е съхранено. Емоцията винаги присъства, хората разбират когато се отнасят добре към тях. Един натиск ще ги озлоби, ще предизвика агресия или ще ги умори от мъка. За съжаление, някои от хората, които се грижат за тях, са някак по-примитивни, възможно е и вкъщи да се държат така.Как си обяснявате факта, че преместването на един дементно болен в такъв дом много често води до неговата смърт – ако изключим отношението на персонала?Причините могат да бъдат различни. В нашето общество нагласата е патриархална, счита се за неприемливо възрастните и болните да бъдат настанени в дом.Иначе е срамота.Да, иначе е срамота. По това трябва да се работи и ние говорим много с нашите семейства и ги стимулираме да не се чувстват виновни, защото е по-добре да работят, да изкарват пари, да се грижат за децата си, за себе си, да са в добро здраве, за да се грижат и за възрастните си болни родители. Опитваме се да преодолеем предразсъдъците и невинаги да следваме този патриархален модел. От друга страна, наистина съвременното виждане е, че най-препоръчваният и щадящ начин на грижи за хората с деменция е животът в семейна или близка до семейната среда.Това обаче изисква семейството да има сериозна социална подкрепа от съответните служби. В противен случай ресурсите на семейството се изчерпват и в много случаи няма друг изход, освен човекът с деменция да живее в дом. Най-често до преместване в специализирано заведение се стига в една умерена или тежка фаза на заболяването, когато всички са изтощени и не могат да се справят физически и емоционално и са пред колапс. Това е трудно решение и е предизвикателство както за пациента, така и за близките. Възрастните хора се чувстват по-депресивни, захвърлени, изоставени, често семейството изпитва чувство за вина и в този момент трябва да има подкрепа отвсякъде - от специалистите, от персонала на дома, от приятелите. Добре е да се създаде добър контакт и оптимален план за посещения и срещи на пациента с близките му, да се осигури по-обгрижваща среда.Но има случаи, в които пациентите с деменция не са били обект на добри грижи и в един момент се оказват в някакъв дом в тежко, занемарено физическо състояние. Има, за съжаление, такива семейства, които не обръщат внимание на старите си родители, не се грижат достатъчно добре за тях. Не са били водени на прегледи, не са били изследвани, може да са недохранени, с нисък хемоглобин, с инфекции, с пневмония. Такъв човек може лесно да загине, дори и грижите в дома да не са лоши. Често в тези места няма лекар. Съвсем друг въпрос е дали пациентът има пари, за да си плати грижите, пребиваването в дома и лечението. Това е беден народ с 200-300 лв. пенсия. За какво по-наред да стигнат, да си плати дома или лекарствата?Прави впечатление, че дори в домове, в които няма кой знае какви условия, таксата е висока.В частните домове, които са повечето, най-ниската таксата е около 600 лв. И хората отиват в социални домове, ако има свободни места.Според мен е необходима наистина генерална визия на държавата, както беше с децата без родителска грижа, с децата с увреждания, за които се постигнаха доста неща. Там обаче бяха много активни пациентските организации и семействата. По същия начин трябва да се мисли за остаряващите болни хора, не можем да ги изоставим.Много голяма част от тези хора са сами, защото децата им са в чужбина.Това стана огромен проблем. Често имаме такива случаи в болницата, но нямаме разработен механизъм за разрешаването му. Водили сме хората по домовете им, търсили сме личните лекари, за да може нещо да се случи. Имаме 10-ина такива случаи. Голяма трагедия е това. Въпросът е отново към обществото - кой ще поеме да се грижи за тези самотни възрастни и болни хора?Социалният работник и личният лекар трябва да имат връзка помежду си, действията на тези две служби да се координират на общинско ниво. Ако лекарят забележи нещо обезпокоително - например пациентът не идва на преглед, губи документите си или има други сигнали за развиване на деменция, трябва да има координация между здравната и социалната служба, да се потърсят близки, да се поиска отговорна грижа от някого.Правата на тези хора трябва да бъдат защитени. Трябва да бъде легитимирано в законодателството кой ще поеме после грижата за тях.От казаното дотук разбирам, че поне 4 министерства би трябвало да са ангажирани с проблема. Но може би ще е полезна и информационна кампания – как да реагираме, ако видим възрастен, който видимо не е на себе си, къде да се обадим... такива неща.Абсолютно. Това се опитваме да правим, но може би недостатъчно ефективно. Има няколко организации, които се ангажират с подобна дейност. Нашият екип е част от Дружеството по деменция и осигуряваме обучение и подготовка за специалисти и за по-широката общественост – това е наша инициатива. Ще продължим да го правим, защото е време за координирани мерки и грижи.", "date": "2020.02.03", "title": "Доц. Маргарита Райчева: Агресията е особено неприемлива, когато е насочена към безпомощен човек с деменция"}
{"url": "https://offnews.bg/kultura/pochina-golemiat-balgarski-kompozitor-ivan-stajkov-720868.html", "text": "Големият български композитор Иван Стайков си отиде на 89-годишна възраст. Тъжната новина съобщават от Министерството на културата.Иван Стайков е роден на 31 март 1931 г. Завършва Музикалната академия в София през 1956 г. със специалност „Пиано”. Професионалната си кариера започва като аранжор и работи в много тясно сътрудничество с Йосиф Цанков и Биг бенда на Българското национално радио. Автор е на музика за филми, на популярна музика, джаз, класическа музика и мюзикъли, текстове на песни (на български и английски). През 1971 г. пише първия си мюзикъл за сцена („Под командите на любовта“ - за Армейския естраден ансамбъл), а на следващата година създава музиката и аранжиментите на първия български филмов мюзикъл „Бягство в Ропотамо“. Следват още три мюзикъла за сцена, както и опера и мюзикъл за куклен театър.Автор е на стотици аранжименти за биг бенд и симфоничен оркестър. Иван Стайков е написал множество песни, като на много от тях е автор и на текста. Написал е десетки оркестрови и джазови пиеси, които носят характерен стил. Автор е на музика за филми, някои от които са се превърнали в класика: „Цирк“ – 1962 г., анимационен филм, „Бягство в Ропотамо“ - 1973 г., първия български игрален филм - мюзикъл, „Здрачаване“ – 1976 г., „Пътешествие със сал“, „Двойникът“, „Господин за един ден“, „Да обичаш на инат“, „Рапсодия в 7“ - за симфоничен оркестър.През 2003 г. е избран за член на Международната Славянска академия в Санкт Петербург в качеството си на професор.Носител е на многобройни международни и наши награди и отличия, сред които: наградата на публиката с „Рапсодия в 7“ на конкурс в Пловдив и орден „Кирил и Методий, I степен“ (1981 г.).Поклонението ще се състои на 05.02.2020 г. – сряда, от 12.00 ч. в църквата на Централните софийски гробища.Поклон пред паметта му!", "date": "2020.02.03", "title": "Почина големият български композитор Иван Стайков"}
{"url": "https://offnews.bg/politika/bsp-sabira-kandidati-za-lider-na-partiata-oshte-sedmitca-720872.html", "text": "Централната комисия по провеждане на пряк вътрешнопартиен избор за председател на БСП заседава редовно всяка седмица от началото на 2020 година. На първото си заседание на 8 януари бе приета хронограма за прекия избор на председател, който ще се проведе на 26 април т.г. Утвърдени бяха и образците на изборните книжа с номера от 1 до 27, съобщиха от партията. На заседанието си на 21 януари комисията прие решение за издигане и регистрация на кандидатите в изборите за председател за БСП. В това решение се потвърдиха изискванията към кандидатите. Право да бъде избиран има всеки български гражданин, член на партията, който към 21 март т.г. има не по-малко от 8 години партиен стаж, от които не по-малко от 4 години като член на национален орган на БСП. Кандидатът за председател трябва да притежавависока професионална и политическа компетентност, ръководен иорганизационен опит, партийна и обществена приемливост.Предложенията за председател се правят от основните партийни организации, като се представят в общинските и районните съвети на БСП до 10 февруари. Централната комисия за провеждане на избора на председател на БСП утвърди и начина на регистриране на кандидатите. Не по-късно от 21 март т.г. комисията ще вземе решение за допускането до участие в избора за председател на предложените от общинските и районните конференции кандидати, които отговарят на изискванията на чл. 15, ал. 5 от Устава на партията и са подписали декларация по образец. Окончателният списък на кандидатите за председател на БСП се обявява на интернет страницата на партията незабавно след вземане на решението от комисията.ЦКПИ ще проведе своето редовно заседание утре от 15.00 часа.Всички решения на Централната комисия за провеждане на избора се публикуват на сайта на БСП в раздел „Пряк избор на председател”. Комисията за пряк избор на председател на БСП е утвърдена на 14.12.2019 година, с решение на НС на БСП и е в състав Емил Войнов – председател, Румяна Сидерова – зам. председател, Вяра Емилова – секретар и членове Цветанка Георгиева, Таня Найденова, Чавдар Георгиев, Ирена Анастасова и Димитър Данчев.", "date": "2020.02.03", "title": "БСП събира кандидати за лидер на партията още седмица"}
{"url": "https://offnews.bg/futbol/plashtame-mezhdu-10-i-100-leva-za-kontrolata-s-belarus-720869.html", "text": "Билетите за приятелския мач между България и Беларус на 26 февруари от 17:00 ч. на стадион \"Васил Левски\" вече са в продажба.Двубоят е генерална репетиция за тима на Георги Дерменджиев преди решителния плейоф срещу Унгария през март, а цените на пропуските са както следва:Сектор А - 15 лв.Сектор В - 10 лв.ВИП 1 категория - 100 лв.ВИП 2 категория - 40 лв.БФС и официалният партньор на съюза Vivacom също така продължават инициативата \"Семеен сектор\", която дава възможност на родителите да заведат децата си в обособена за целта зона (сектор А, блок 8) на преференциални цени - възрастният купува билет на реалната му цена за сектор А (15 лв.) и има право да заведе до три малолетни лица срещу допълнителни 2 лева на пропуск. .Българският футболен съюз разработи и специално предложение за желаещите да посетят пролетните двубои на мъжкия национален отбор във ВИП-ложите на стадион \"Васил Левски\".Срещу сумата от 200 лв. запалянковците получават златен достъп до хоспиталити зоната за приятелския мач с Беларус (26 февруари, 17:00 ч.) и баража с Унгария (26 март, 21:45 ч.), като при успех на националите ни в баража пакетният билет ще гарантира 50-процентова отстъпка за финалния плейоф срещу Исландия или Румъния на 31 март (ВИП-билетът ще бъде на стойност 50 лв. вместо номиналните 100).", "date": "2020.02.03", "title": "Плащаме между 10 и 100 лева за контролата с Беларус"}
{"url": "https://offnews.bg/temida/300-toma-dokazatelstva-sreshtu-banevi-vnese-kpkonpi-v-sada-720871.html", "text": "Над 300 тома писмени доказателства днес бяха внесени в Бургаския окръжен съд заедно с исковите молби за отнемане на имуществото на Николай и Евгения Баневи.В края на януари антикорупционната комисия КПКОНПИ взе решение да предяви искове за отнемане на незаконно придобито имущество срещу Баневи и свързани с тях юридически лица.Стойността на иска е 140 523 982.29 лв.Комисията претендира за отнемане на недвижими имоти по цялото Черноморие (къмпинг „Черноморец“, къмпинг „Каваците“, къмпинг „Златната рибка“ и др.), моторна яхта, акции и дялове от търговски дружества, както и множество движими вещи, сред които златни накити и скъпоценни камъни.", "date": "2020.02.03", "title": "300 тома доказателства срещу Баневи внесе КПКОНПИ в съда"}
{"url": "https://offnews.bg/ikonomika/zapochva-danachnata-kampania-v-sofia-5-otstapka-do-kraia-na-april-720830.html", "text": "Данъчната кампания в София започва от днес. До 30 април всеки, който си плати данъците, може да ползва и 5% отстъпка, ако внесе цялата сума.  До края на април е и крайният срок и за първата вноска на такса битови отпадъци. Сроковете, в които се плащат местните данъци и такси без лихва, са: данък недвижими имоти и данък МПС: 1 юли - първа вноска и 31 октомври - втора вноска, такса битови отпадъци - 30 април, 1 юли, 30 септември и 30 ноември.Плащането може да се извършва във всеки от 22-та данъчни отдела на Столична община, независимо от адреса на имота или на задълженото лице. Всички каси разполагат и с ПОС устройства за плащане с дебитни или кредитни карти. Онлайн справки за дължимите местни налози и плащане може да се правят през  на Столична община. За целта собственикът трябва да има ПИН код, издаден от СО или ПИК от НАП.Съобщенията за дължимите данъци и такси по данъчните партиди в Столична община ще бъдат отпечатани и разпратени до собствениците в следващите дни. Хората, които са се отказали от хартиени съобщения и са предоставили имейл, ще получат информация за местните си данъци и такси на електронната си поща, уточняват от \"Московска\" 33. ", "date": "2020.02.03", "title": "Започва данъчната кампания в София, 5% отстъпка до края на април"}
{"url": "https://offnews.bg/futbol/mourinio-izletia-ot-skamejkata-sled-sporno-sadijsko-reshenie-video-720852.html", "text": "Мениджърът на Тотнъм Жозе Моуриньо се оказа кълбо от нерви по време на дербито от 25-ия кръг на английската Висша лига срещу Манчестър Сити вчера.\"Шпорите\" победиха с 2:0, но въпреки това по време на срещата Специалния избесня, заради спорни съдийски решения. В един момент от Моуриньо поиска втори жълт картон за една от звездите на \"гражданите\" Рахийм Стърлинг.Претенциите му не бяха уважени, но по-интересно беше реакцията на Моуриньо, който с нисък старт от резервната скамейка се засили към четвъртия рефер, за да иска обяснение от него.Все пак победата е най-убедителната за Специалния срещу мениджъра Пеп Гуардиола от 10 години. За последно негов тим спечели в пряк двубой срещу каталунския специалист през сезон 2009/10, когато Интер се наложи над Барселона с 3:1 в Шампионската лига.\"Много съм доволен от момчетата. В някои ситуации имахме късмет, но не може да се каже същото за нарушението на Рахийм Стърлинг, който трябваше да получи червен картон още преди почивката. Беше очевидно.Вече имаше червени картони през сезона за подобни нарушения. Например на Сон срещу Челси. Мачът щеше да е различен, ако 75 минути бяхме играли с човек повече.Отборът се справи фантастично. Спасяването след дузпата беше невероятно и такава беше Божията воля, защото дузпа изобщо не трябваше да има. Голът на Бергвайн?Много хубав и остър уадр, който дори най-добрите вратари не биха спасили. Ще е трудно да попаднем в Топ 4. Хвърляме усилия на три фронта, но като цяло изпращаме много добър уикенд\", каза Моуриньо.Специалния е вторият треньор с най-много победи над Гуардиола - 6. Повече от него има само Юрген Клоп - 9. Никой друг наставник няма повече от три победи срещу настоящия мениджър на Манчестър Сити.", "date": "2020.02.03", "title": "Моуриньо излетя от скамейката след спорно съдийско решение (видео)"}
{"url": "https://offnews.bg/analizi-i-komentari/chastnite-lotarii-shte-prodalzhat-postaromu-s-drug-sobstvenik-720829.html", "text": "Има три типа хазартни игри. При едните играчите залагат на резултат, който поне теоретично би могъл да бъде предвидим, ако залагащият има определени познания и умения.Такива са например залаганията, свързани със спортни състезания, като футбол и конни надбягвания. При втория тип хазартни игри залагащият участва в играта и би могъл да повлияе на резултата и в зависимост от уменията си. Например покера. При третия участниците залагат на съвършено случайни събития. Такива са тотото и моментните лотарии.При всички видове хазарт случайността има определящо значение, но при първите два вида уменията и познанията на залагащия биха могли да имат някакво значение за успеха на залога.Третият тип игри е най-пагубен.Като хероина.Във всеки от тези три случая организаторът на хазартната игра по същество събира залози от много хора и преразпределя част от тях на други хора, като винаги задържа определена такса/комисиона. Той винаги е на печалба поради същността на бизнесмодела. Неговият интерес е все повече хора да залагат.Аз не харесвам хазарта поради повече от една причина.Той продава надеждата, че можеш да забогатееш без труд, стига да имаш късмет.А тази надежда е пагубна за слабите и мързеливите.Тя ги прави хазартно зависими.Друг проблем е, че хазартът има белезите на система с положителна обратна връзка. Колкото повече хора залагат, толкова повече хора печелят. Това засилва надеждата на залагащите и те залагат още повече, затваряйки порочният кръг. Системите с положителна обратна връзка са опасни навсякъде. Ако не бъдат регулирани, те водят до крайности, които могат да бъдат разрушителни за частите на системата. Микрофонията например е резултат от поведението на система с положителна обратна връзка.При нея би могъл да изгори усилвателят или говорителят, ако няма защита.При хазарта обаче частите на системата са хора. Много от тях се пристрастяват и залагат, докато се разорят. Докато малцината печеливши поддържат надеждата на все по-пристрастяващите се.От тази схема устойчиво печелят само организаторите и държавата чрез данъците.Лошото е, че и организаторите, и държавата знаят, че тази дейност унищожава най-слабите и уязвими хора. И въпреки че не ги унищожават насилствено, те го правят информирано. Същото обаче може да се каже за продавачите на алкохол и цигари.Работата е там, че основата на проблема стои човешката природа. Хората са готови да плащат за надежда, пък била тя и фалшива, за цигари и ракия, пък били те и вредни. И докато има търсене, предлагането неминуемо ще съществува. Ако не законно, то незаконно.Сухият режим в Америка е създал организираната престъпност. Войната с наркотиците пък засили и бетонира позициите ѝ в целия свят. Ако хазартът бъде забранен със закон, той ще продължи да съществува нелегално и ще генерира още повече престъпност. Мисля, че най-доброто решение е да го третираме, тъй както третираме цигарите. Да забраним рекламата му. Това ще пресече положителната обратна връзка. Освен тази регулация, да няма друга.Факт е, че именно тежката му регулация е част от проблема. Тя даде възможност на Божков да стане монополист, управлявайки Комисията по хазарта в своя полза. Ако имаше свободна конкуренция в хазарта, никой хазартаджия нямаше да е толкова силен, че да може да подкупва правителства. Както никой хлебар не е.А част от държавната такса върху хазарта искам да отива за разпространяване на посланието, че хазартът е за лузъри.А относно опитите за одържавяване: именно държавата е в основата на сегашния проблем. Престъпленията, ако бъдат доказани, са всъщност престъпления колкото на Божков, толкова и на държавата. Те са ги вършили в съучастие.Сега единият съучастник казва - другият е лош. Нека аз му взема бизнеса, щото съм по-добър и само аз да имам право на такъв бизнес. Това е най-малкото неубедително. Тъй както тежките регулации върху банките не предотвратиха КТБ, така и тежките регулации върху хазарта не предотвратиха Божков. Напротив. И двата случая държавните регулаторите бяха съучастници в престъпленията.Когато един регулатор има абсолютна власт, а един олигарх има много пари, вероятността за симбиоза между двамата е огромна.Дерегулацията дава властта на пазара. А той не може да бъде купен или подкупен.И накрая една хипотеза какво ще се случи:Група политици ще опитат да одържавят лотариите. Възможно е парламентът дори да приеме такъв закон. Ако това се случи, Конституционният съд ще го отмени. Ще е минало доста време. Обществото ще има друг дневен ред. Божков ще е в ареста. Частните лотарии ще продължат постарому. С друг собственик. Регулациите ще бъдат театрално затегнати. И така, докато поредната симбиоза между друг олигарх и държавата не се разпадне защото друг, по-силен олигарх е поискал да влезе в симбиозата.", "date": "2020.02.03", "title": "Частните лотарии ще продължат постарому.  С друг собственик"}
{"url": "https://offnews.bg/zdrave/balgarite-ot-uhan-sa-s-otritcatelni-testove-za-koronavirusa-720833.html", "text": "Двамата българи, които се прибраха снощи от китайския град Ухан, са минали тестовете за коронавирус във ВМА и те са отрицателни. Това обяви доц. Георги Попов, началник катедра „Инфекциозни болести” в болницата.Оттам уверяват, че за момента няма основания за паника.Приетите мъж и жена са в добро състояние, но ще останат под наблюдение. Настанени са в помещения с контролиран достъп, с отрицателно налягане и хепа филтри, за да не се допусне заразяване на околното пространство. В средния инкубационен период ще им бъде направен нов тест срещу евентуални лъжливоотрицателни проби, тъй като съществува възможност да са се заразили по време на полета, поясни доц. Попов.Разпоредените в края на миналата седмица мерки за недопускане на коронавируса в България са в сила, а ако се налага, ще бъдат разпоредени още, заяви д-р Ангел Кунчев, главен държавен здравен инспектор.По думите му потокът от хора, които пътуват, е силно намалял. Днес Европейският център по контрол на заболяванията ще съобщи новите данни за коронавируса и разпространението му.Термоконтролът на летище София не е прекъсвал, съобщи доц. Кунчев. Проверки се правят на летищата във Варна и Бургас. Това ще продължи до второ нареждане. \"Важно е системата на здравеопазване да е в състояние да хване навреме такива случаи и да ги изолира\", каза още той и уточни, че неизвестните за вируса са много. Все още не се знае кой е резервоарът на заболяването или кой е животинският вид, от който е тръгнала заразата.Според д-р Кунчев вирусът променя начина си на разпространение и вече може да се предава по въздушно-капков път. Последните данни сочат, че се предава и по контактно-битов път.Четири нови случая на заразяване с вирус 2019-nCoV са потвърдени в Южна Корея, предаде ТАСС. С това общият брой на заболелите е 11.19 са страните, в които има заразени - освен Китай това са Австралия, Виетнам, Индия, Камбоджа, Канада, Малайзия, Непал, ОАЕ, Южна Корея, Сингапур, САЩ, Тайланд, Филипини, Финландия, Франция, Германия, Шри Ланка и Япония. Броят на жертвите в Китай достигна 361 души. Той надвиши този на загиналите 349 души в Китай от ТОРС през 2002 г. 17 200 са заразени с болестта в страната, съобщиха от китайската Национална здравна комисия. ", "date": "2020.02.03", "title": "Българите от Ухан са с отрицателни тестове за коронавируса"}
{"url": "https://offnews.bg/obshtestvo/spartanat-varna-balgarskite-studenti-ot-uhan-pod-karantina-sa-vav-vma-720832.html", "text": "Двамата български студенти, които напуснаха китайския град Ухан заради разпространението на новия коронавирус се приземиха тази нощ на летище София.Те пристигнаха от Южна Франция с военно-транспортния самолет „Спартан“, придружавани от екип от Военно-медицинска академия.Студентите са настанени в Катедрата по инфекциозни болести на Военно-медицинска академия. И двамата са в добро здравословно състояние.Намират се в стаи със специален достъп и няма да имат контакт със странични лица, докато не премине карантинният период от две седмици, обясни полковник доцент Георги Попов - началник на Катедрата по инфекциозни болести.", "date": "2020.02.03", "title": "Спартанът върна българските студенти от Ухан, под карантина са във ВМА"}
{"url": "https://offnews.bg/obshtestvo/plevneliev-hvali-geshev-raboti-na-visoki-oboroti-obshtestvoto-da-go-720835.html", "text": "Бившият президент Росен Плевнелиев похвали действията на новия главен прокурор Иван Гешев.Според него сега въпросът бил дали дъжавното обвинение ще подгони всички злодеи.Според него се „работи на високи обороти, дадена е заявка за действие на всички възможни фронтове\".Според Плевнелиев обаче заявката на прокуратурата, че може да действа на тези нива, трябва да получи подкрепата на обществото. Освен това били необходими синхронизирани действия на всички нива в държавата – парламент, институциите, проверяващите органи, прокуратурата, съдът.", "date": "2020.02.03", "title": "Плевнелиев хвали Гешев: Работи на високи обороти, обществото да го подкрепи"}
{"url": "https://offnews.bg/obshtestvo/kritichno-niski-niva-na-vodata-v-iazovirite-ogosta-i-varbeshki-720834.html", "text": "Критично ниски са нивата на водата в язовирите Огоста и Върбешки в Северозападна България, предаде бТВ. Местните жители от село Върбешница, жители на Мездра и риболовци смятат, че водата в язовир Върбешки се източва умишлено. Местните жители разказаха, че от години се грижат за язовира, но никога досега нивото не е било толкова ниско. Те призоваха за спешна проверка, която да установи дали водата е източвана неправомерно. Магдалена Динкова кмет на Върбешница обясни, че преди две години е подала становище на Басейнова дирекция - Плевен, че водата в язовира се използва от фирма за промишлени нужди. Тя добави, че е получила писмо, в което се твърди, че язовирът не се използва за напояване и фирмата може да използва водата, за каквото иска. Въпреки това получава уверението, че ако падне нивото на водата, ще бъде преустановено подаването към кариерата в Мездра.Представителите на Напоителни системи казаха, че проблемът с ниското ниво на водата е заради липсата на притоци. Относно обвинението, че водата се използва за напояване на овощни градини служителите заявиха, че техните задължения се свеждат до водомера, а тръбопроводът е собственост на фирмата.Кметът на Мездра Генади Събков добави, че няма опасност жителите на града да останат без питейна вода или да бъдат наводнени. Обемът на целия язовир е 2,5 млн. куб. метра и се използва само за промишлени нужди. Нивата на язовир Огоста са най-ниските откакто е въведен в експлоатация.", "date": "2020.02.03", "title": "Критично ниски нива на водата в язовирите Огоста и Върбешки"}
{"url": "https://offnews.bg/drugi/angel-rusev-sas-srebro-ot-silen-turnir-po-vdigane-na-tezhesti-v-iran-720857.html", "text": "Българският щангист Ангел Русев се нареди на второ място в двубоя на силния предолимпийски турнир по вдигане на тежести в иранския град Рещ.В кат. 61 кг българският щангист изхвърли 110 кг и изтласка 147 кг, което му осигури среброто с общ сбор 257 кг. Резултатите във второто движение и в двубоя са лични рекорди на Русев, с един килограм повече от досегашните. Шампион е представител на домакините.Ангел е на 18 години, европейски вицешампион за мъже от Батуми в кат. 55 кг миналата пролет, по-късно през 2019-а стана европейски шампион до 20 г. с 3 световни рекорда за юноши на първенството в Букурещ през октомври. Той е възпитаник на школата на Тежкоатлетически спортен клуб „Русе“ с треньори Кръстина и Радослав Атанасови.Днес от 13 ч. на подиума излиза и вторият български щангист – Юндер Бейтула ще вдига в кат. 81 кг. На турнира в Рещ категориите са съобразени с олимпийската програма за Токио 2020.Състезанията са част от квалификациите за игрите в японската столица това лято. Те са с висок ранг при събирането на точки за ранглистите в отделните категории.След завършване на всички квалификационни състезания през април 2020 г., първите осем в крайното подреждане на ранглистите във всяка дивизия получават визи за Токио.Останалите 6 олимпийски квоти в категория ще се определят по следния начин: по една от всяко континентално първенство плюс една уайлдкарт. Така в Токио ще участват по 14 щангисти в категория.", "date": "2020.02.03", "title": "Ангел Русев със сребро от силен турнир по вдигане на тежести в Иран"}
{"url": "https://offnews.bg/obshtestvo/zhalt-kod-za-silen-viatar-v-pochti-tcialata-strana-no-temperaturite-o-720831.html", "text": "Днес ще бъде ветровито. Ще духа умерен, в Дунавската равнина и Горнотракийската низина – силен вятър от запад-югозапад, който след обяд ще се ориентира от запад-северозапад, показва прогнозата за времето на НИМХ. В почти цялата страна ще е в сила жълт код за силен вятър. Изключенията ще са областите София-град, Перник, Кюстендил и крайните южни райони.Облачността ще е променлива, но ще се задържи почти без валежи. Максималните температури ще са предимно между 13° и 18°.В планините ще е ветровито, ще духа силен и бурен вятър от запад-северозапад. Облачността ще е променлива, предимно средна и висока. Максимална температура на 1200 метра ще е около 9°, на 2000 метра – около 2°.По Черноморието облачността ще е променлива, предимно средна и висока. Ще духа умерен, временно и силен вятър от запад-югозапад, който след обяд ще се ориентира от запад-северозапад. Максималните температури ще са между 14° и 17°. Температурата на морската вода е 8-9°. Вълнението на морето ще бъде 1-2 бала.", "date": "2020.02.03", "title": "Жълт код за силен вятър в почти цялата страна, но температурите остават пролетни"}
{"url": "https://offnews.bg/futbol/treniorat-tcska-e-dovolen-ot-lagera-v-marbeia-720847.html", "text": "Треньорът на ЦСКА Милош Крушчич остана доволен от свършената работа на лагера в Марбея. \"Червените\" се завърнаха от испанския град, след като не отбелязаха нито един гол по време на контролите там.Той потвърди, че двубоят с Левски може да е ключов за бъдещето на всички футболисти и собственото му такова. Дербито между двата отбора е 15 февруари.\"Позитивно е, че всичко каквото искахме да направих, го напрахме. Резултатите са по-лоши, това е вярно, но можеха и да бъдат по-добри. Не исках играчите да са готови специално за тези мачове.Не исках да убивам интензитета на тренировките, за да сме готови за тях. Обнадежден съм, че ще сме в добра физическа форма за началото на първенството.Експериментирахме само в мача с Виктория, защото използвахме играчи, които по-малко играят. Само Малинов имаше травма преди лагера, всички останали бяха на линия. Другото бяха извън строя само за по 3-4 дена.Последният мач с Яблонец видяхме, че сме готови физически. С това мисля, че няма да имаме проблеми. Получихме две попадения от статични положения, но видях отбор, който може да тича много, да отнема топки и да е компактен в защита.Имаме две седмици, за да работим за завършването на атаките и някои тактически елементи за Левски. Не успяхме да вкараме голове, но имахме своите моменти.Гаранции във футбола няма, това се случва само ако побеждаваш и играеш добре. Аз не съм страхлив треньор, не исках играчите да са готови за няколко резултата в подготовката. Имам позитивната настройка, че ще сме напълно готови за важните мачове в първенството.Ще се види всичко в мача с Левски. Двубоят може да е определящ не само за мен, но и за целия отбор. Ако победим ще е добре не само за мен, но и за всички в клуба. Доволен съм от всички футболисти, включително от Али Соу, който работеше много здраво на тренировки\", каза Крушчич.", "date": "2020.02.03", "title": "Треньорът ЦСКА е доволен от лагера в Марбея"}
{"url": "https://offnews.bg/kultura/voennata-drama-1917-triumfira-na-nagradite-bafta-sas-7-priza-720827.html", "text": "Военната драма \"1917\" на Сам Мендес е големият победител на тазгодишните награди на Британската филмова и тв академия. Филмът получи общо 7 приза, въпреки че според очакванията\"Жокерът\" трябваше да триумфира на 73-ата церемония по връчването на статуетките.Хоакин Финикс и Рене Зелуегър грабнаха наградите за най-добър актьор и актриса, а за поддържаща роля бе отличен Брад Пит.От 1992 г. насам това е едва третият път, в който БАФТА награждава една и съща продукция с \"най-добър филм\" и \"най-добър британски филм\". Предишните филми, които получиха и двата приза са \"Речта на краля\" и \"Три билборда извън града\".\"Направихме военен филм, но той се отнася още за дома и семейството. Ето защо да получа тази награда в моя роден град за първи път е толкова вълнуващо\", каза Мендес в благодарствената си реч.Церемонията бе водена от комика Греъм Нортън. Ето и пълния списък с победителите:Най-добър британски филм: „1917“Най-добър анимационен филм: „Клаус“Най-добри грим и прическа: „Бомба със закъснител“Най-добър британски късометражен анимационен филм: Grandad Was a RomanticНай-добър британски игрален късометражен филм: Learning to Skateboard in a War Zone (If You’re a Girl)Най-добър саундтрак: „Жокера“Най-добър звук: „1917“Най-добра сценография: „1917“Най-добър дизайн на костюми: „Малки жени“Най-добър монтаж: „Пълно ускорение“Най-добра кинематография: „1917“Най-добра актриса в поддържаща роля: Лора Дърн („Брачна история“)Най-добър адаптиран сценарий: „Джоджо Заека“Най-добър дебют на британски сценарист, режисьор или продуцент: „Уловка“Най-добър документален филм: For SamaНай-добър оригинален сценарий: „Паразит“Най-добър актьор в поддържаща роля: Брад Пит („Имало едно време в Холивуд“)Най-добри визуални ефекти: „1917“Най-добър чуждоезичен филм: „Паразит“Най-добра изгряваща звезда: Майкъл УордНай-добър кастинг (категорията участва в наградите за първи път): „Жокера“Най-добър режисьор: Сам Мендес („1917“)Най-добър актьор: Хоакин Финикс („Жокера“)Най-добра актриса: Рене Зелуегър („Джуди“)Най-добър филм: „1917“", "date": "2020.02.03", "title": "Военната драма '1917' триумфира на наградите БАФТА със 7 приза"}
{"url": "https://offnews.bg/obshtestvo/niama-da-imat-voda-v-kv-dimitar-milenkov-i-chast-ot-busmantci-720793.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Инвестиционен проект за реконструкция на уличен водопровод на ул. „Пробуда“ в кв. „Бусманци“ налага спиране на водоподаването от 09:00 до 21:00 часа по ул. „Ген. Гурко“ от ул. „Св.Св. Кирил и Методий“ до края /№67/, ул. „Средно ливаде“, по ул. „Пробуда“ от ул. „Владимир Георгиев“ до ул. „Ген. Гурко\", ул. „Мома Ирина“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.Строително – монтажни работи в кв. „Димитър Миленков“ налагат спиране на водоподаването от 09:30 до 19:30 часа на кв. „Димитър Миленков“. ", "date": "2020.02.03", "title": "Няма да имат вода в кв. Димитър Миленков и част от Бусманци"}
{"url": "https://offnews.bg/112/peshehodetc-zagina-blasnat-na-spirka-v-sliven-720860.html", "text": "Мъж на 68 години от Сливен е загинал, блъснат от автомобил на автобусна спирка, съобщиха от ОД на МВР-Сливен.Инцидентът е станал снощи около 19.30 часа на бул. \"Панайот Хитов\" в града. Лек автомобил \"Land Rover\", управляван от мъж на 49 години от Сливен, е напуснал пътното платно и е ударил чакащия на спирката мъж, предаде БТА.Човекът е бил транспортиран до МБАЛ-Сливен, където по-късно е починал.По случая е образувано досъдебно производство.", "date": "2020.02.03", "title": "Пешеходец загина, блъснат на спирка в Сливен"}
{"url": "https://offnews.bg/obshtestvo/den-na-otvorenite-vrati-v-amerikanskia-universitet-na-8-fevruari-720844.html", "text": "Ден на отворените врати организира Американският университет в Благоевград за бъдещите си студенти.Той ще се състои на 8 февруари, когато младежи и техните родители могат да посетят кампуса и да се запознаят с условията за кандидатстване, съобщава висшето училище.Гост ще бъде спортният журналист Флорина Иванова (bTV), която е възпитаничка на АУБ. Наскоро тя бе класирана в Топ 15 на най-добрите млади репортери в света.Денят на отворените врати започва в 9 ч в съботния ден с регистрация в Студентския център „Америка за България“. До обяд гостите ще видят презентации, от които ще научат най-важното за университета. Следва тур, на който посетителите ще могат да разгледат условията за обучение, културни дейности, спорт и живот в кампуса.В следобедните часове 7 преподаватели в АУБ от 4 държави, ще представят своите дисциплини по време на лекциите в Академичен център „Балкански“. Лекциите ще се водят на английски език, който е и работният език в учебното заведение, а темите са от областите философия, психология, политически науки, бизнес, маркетинг, медии и масови комуникации. Междувременно ще се проведе и информационна среща за родители, както и уъркшопи на студентски клубове. Всички желаещи могат да се запишат и за индивидуална среща със служители от отдел „Прием на студенти“ през целия ден.Желаещите да посетят АУБ в Благоевград трябва се регистрират в сайта на му: https://www.aubg.edu/admissions/open-house или чрез събитието AUBG Open House във Фейсбук страницата на университета.", "date": "2020.02.03", "title": "Ден на отворените врати в Американския университет на 8 февруари"}
{"url": "https://offnews.bg/obshtestvo/zimen-simeonovden-e-sred-naj-loshite-dni-v-godinata-720828.html", "text": "Църквата почита днес св. Симеон Богоприемец, който пръв поел в ръцете си Младенеца и го въвел в Божия храм. В народния календар 3 февруари е Зимният Симеоновден. Сред българите представата за Зимния Симеон е като за един от най-лошите дни в годината, защото оставя на хората рани и белези. Това е третият вълчи празник. На този ден не се работи с вълна, не се изхвърлят пепел и смет навън, за да не се разсърдят вълците. Традицията повелява на Симеоновден да не се дава назаем и да не се изнася нищо от къщата, за да не \"излезе берекетът от дома\".Не се готви, не се пере и простира. Гледа се кой ще дойде в къщата - ако е добър, реколтата ще е плодовита.", "date": "2020.02.03", "title": "Зимен Симеоновден е сред най-лошите дни в годината"}
{"url": "https://offnews.bg/kultura/prof-marazov-ot-fondatcia-trakia-kolektciata-na-bozhkov-e-naj-dobr-720840.html", "text": "Колекцията от антики на Васил Божков е най-добрата колекция на антична торевтика* в света, коментира в интервю за  специалистът по антики проф. д-р Иван Маразов от фондация \"Тракия\".По думите му в колекцията има много повече ритони, отколкото във всички световни музеи, а освен това много килиски (античен съд за вино с формата на чаша с две хоризонтални дръжки и столче) и фиали (дълбока чаша с изнесено навън устие - б.р.).\"Смятам, че изучаването ѝ и нейното място в световния научен оборот е изключително голямо. Примерно, тъй като аз се занимавах известно време с тази колекция, много мои колеги от чужбина поискаха да им пратя снимки, за да могат да се позоват на това, което са чели. Така че, мисля че една от основните грижи на държавата е, да запази тази колекция. Тя не бива нито да се разпръсква, нито да се разпродава по мое убеждение. Трябва да остане като една от най-забележителните сбирки в българската музейна практика\", казва професорът.Много от предметите в колекцията не се намират в музеи, тъй като струват твърде скъпо и музеите не могат да си позволят цената, пояснява специалистът:Според Иван Маразов колекционерството е \"болест\": \"Е, той беше един болен човек. Той много се радваше на всяко едно добро ново нещо, което купи и го показваше с гордост. Предполагам, че именно това го е водело - желанието да направи най-добрата колекция. Той спонсорираше и археологически разкопки.\"Васил Божков е създал и лаборатория, където тези предмети са били консервирани и реставрирани. Според него е добре те са си останат на мястото, във витрини, за да бъдат добре запазени. \"Предполагам, че голяма част от тях са в добро експозиционно състояние. Но знаете ли, по-голямата част от тези предмети са сребро. Среброто много бързо корозира, когато стои дълго в земята. То променя структурата си, поради това то е много крехко, лесно се троши. И всяко едно местене на предметите сигурно е съпроводено с някакъв риск. Но доколкото се простират моите познания, всички тези предмети трябва да се държат при точно определени условия. Добре, те ще ги вземат тези предмети и ще ги сложат в хранилищата на НИМ и НХГ. Тогава тези предмети изчезват от полезрението не само на публиката, но и на специалистите. Ние правихме всичко възможно, колкото се може по-бързо, тези предмети да влязат в научен оборот. Това е изключително важно за науката, защото колкото повече нещата познаваш, толкова по-цялостна картина можеш да съставиш за древността. Върху тези предмети има много изображения, които имат митологична стойност. Да речем, върху един от ритоните има сцена, която ясно показва, това е единствената сцена от края на 5 век, инспирирана от една загубена трагедия на Еврипид. И тъй като знаем датата на постановката, можем много точно да датираме и този предмет. Никой не знаеше, че тази трагедия по същото време може да се появи и в скъпоценен предмет. Според мен е най-добре тези предмети да си останат на мястото, да се запечата сградата и да не се пипат. Да се запазят на същото място, тъй като там има подходящи условия. Те са във витрини, доколкото знам и нищо не ги застрашава, но властта си решава, разбира се\", добавя професорът. ", "date": "2020.02.03", "title": "Проф. Маразов от фондация 'Тракия': Колекцията на Божков е най-добрата в света. Наддаваше за антики повече от Ермитажа"}
{"url": "https://offnews.bg/kultura/rangel-zavinagi-dokumentalniat-film-za-emblematichnia-rangel-valch-720846.html", "text": "„Рангел завинаги“ е документален филм за Рангел Вълчанов на сценариста и режисьора Коста Биков. Кинотворбата е копродукция на „Ред Карпет“ EООД и БНТ и по думите на неговите създатели е вълнуваща среща с невероятните истории и герои на големия режисьор, с неговите сънища и фантазии. Среща с невъобразимото му чувство за хумор и самоирония.„В „Рангел завинаги“ Рангел Вълчанов разказва за киното, за Москва, за Карлови Вари, за Тайната вечеря, за шопите, за сърбите, за монголците, за глухите, за лудите, за книгите и за „нещо като нищо на света”... Един филм за Рангел Вълчанов, представен от самия Рангел Вълчанов. Филм, в който той - с „любов и нежност”, ще ни накара: „ Да си умираме - от смях... и да възкръсваме заедно с него – 24 пъти в секунда!”, казва режисьорът на филма Коста Биков.Рангел Вълчанов остава един от големите майстори в българското кино. Режисьор на близо 20 филма, сценарист на осем, участвал като актьор в няколко филма, както и на театралната сцена. Неговият първи режисьорски филм се нарича „На малкия остров“ (награди от Прага и Мелбърн) и това днес звучи символично. Защото самият Рангел Вълчанов си остава един самотен остров на таланта и красивата лудост в българското кино – има десетки отличия и награди, но нерядко остава неразбран. На голям световен успех се радва и антивоенният „Слънцето и сянката“, удостоен с призове от Сан Франциско и Лос Аламос (САЩ), Карлови Вари, Москва, Мелбърн и Кан.Антиконформисткото, безкомпромисно кино на Рангел Вълчанов обаче дразни комунистическата власт. След като създава силни филми като „Инспекторът и нощта“, „Вълчицата и Езоп“, режисьорът е принуден да отиде да работи в Чехословакия. Шедьовърът на неговия живот е изповедалният „Лачените обувки на незнайния воин“, обагрен с мъдрост и взривове от фантазия филм, с който режисьорът доказва, че е майстор от световна величина. Рангел Вълчанов е избран от своите колеги за филмов режисьор №1 на България през XX век. И тогава реакцията му е: „Изкуство, което печели почести, губи честта си.“* * *„ПАСАЖЕРИ“ на сценаристите и режисьорите Здравко Драгнев и Цветан Драгнев е сред кинозаглавията, които ще участват в Документалния конкурс на 24-тия София Филм Фест. Филмът е портрет на обикновени хора, които в същото време са необикновени мечтатели. Това е визуален и поетичен разказ за състоянието на нещата в „другия свят“ на героите, в който те живеят своя по-хубав и по-красив живот.Действието се развива в беден район в Северозападна България край река Дунав. На изоставен кораб приятели празнуват рожден ден. Бездомник, който живее на речната гара, е капитан. Мечтата на пасажерите е да пътуват до Норвегия. В разговорите за бъдещето и миналото, техните ежедневни трудности и мечти, те разсъждават за прераждането, любовта, кравите, конете, Микеланджело, Прометей, пауните, стратосферата, Вселената, Бог и живота изобщо.Филмът „Пасажери“ е продукция на „Гала филм“ и продуцентите Галина Тонева и Кирил Кирилов.", "date": "2020.02.03", "title": "'Рангел завинаги' - документалният филм за емблематичния Рангел Вълчанов на 24-ия София Филм Фест"}
{"url": "https://offnews.bg/zdrave/ananiev-inspektira-termokamera-za-koronavirusa-na-letishte-sofia-720842.html", "text": "Министърът на здравеопазването инспектира работата на термокамерата на Терминал 2 на летище София.На Терминал 1 за момента се прилага безконтактно измерване на температурата с т. нар. \"пистолети\", но вече е монтирана термокамера, която ще заработи.И на летището във Варна се очаква термокамерата да заработи днес, а до петък камери ще получат и на летището в Бургас, където към момента пристигащите пасажери се проверяват с \"пистолет\".По думите на министър Ананиев организацията и координацията на летището в София са изключително добри. На терен са най-малко 10 души от здравните служби на Министерството на здравеопазването, както и съответните екипи на Гранична полиция, летищните власти и Агенция \"Митници\".Всяка една от тези институции знае в какъв момент се намесва в пропусквателния процес на Летище София, каза министърът.Ананиев обясни и как работи термокамерата: \"Тя засича всички пътници от разстояние и определя точната температура, която имат пасажерите. Когато е над 37 градуса, екранът става тъмнозелен. Когато се установи, че пасажерът има висока температура, той се отвежда в стаичка и попълва анкетен лист за състоянието си, включително дали има болки и неразположения. Към анкетния лист има брошура на български и английски, в която е описано какви са действията, които той трябва да предприеме след това.\"Хората, които са с температура, се извеждат от летището по специален маршрут, настаняват ги в санитарен автомобил и ги откарват до едно от лечебните заведения, които са определени да изследват болни за коронавирус, обясни министърът. За София това е ВМА, за Варна - \"Св. Марина\", за Бургас - областната болница.Той съобщи и че сред шестимата пътници кацнали във Варна от Китай има един човек с температура 37,1, който е изолиран под наблюдение в университетската болница \"Св. Марина\". По думите на министъра във Варна се синхронизира хардуера със софтуера и днес ще заработи.В Бургас се работи с камера тип \"пистолет\", но до петък ще ще бъдат получени термокамери за Варна,Бургас и една резервна за София.Ще има мерки по отношение на влизането по море.По-рано на извънреден брифинг пред ВМА, беше съобщено, че тестът, който е бил направен в късните часове на евакуираните от Ухан български студенти във ВМА, е отрицателен за новия коронавирус. ", "date": "2020.02.03", "title": "Ананиев инспектира термокамера за коронавируса на летище София"}
{"url": "https://offnews.bg/evropa/boris-dzhonsan-ne-priema-targovsko-sporazumenie-ako-velikobritania-tr-720839.html", "text": "Министър-председателят Борис Джонсън ще представи днес условията на Обединеното кралство за преговори за бъдещите отношения с Европейския съюз, съобщи БТА.Той ще отхвърли търговско споразумение, което би наложило на страната му да продължи да спазва правилата на ЕС, става ясно от предварително разпространена извадка от речта му.\"Няма нужда от споразумение за свободна търговия, което включва приемане на правилата на ЕС за конкурентоспособност, субсидии, социална защита, околна среда, както и ЕС не бива да бъде задължаван да спазва правилата на Обединеното кралство\", ще каже Джонсън пред хора от бизнеса, мозъчни тръстове и посланици.Брекзит влезе официално в сила на 31 януари 2020 година. В момента тече преходен период, в който трябва да се изработят бъдещите отношения и търговско споразумение с ЕС.", "date": "2020.02.03", "title": "Борис Джонсън не приема търговско споразумение, ако Великобритания трябва да спазва правилата на ЕС"}
{"url": "https://offnews.bg/drugi/shakira-i-dzhej-lo-obraha-tochkite-na-superboul-kanzas-siti-chijfs-gr-720851.html", "text": "Големите звезди на латино музиката Дженифър Лопес и Шакира подлудиха публиката на \"Хард рок стейдиъм\" в Маями тази нощ на полувремето на Супербоул LIV - финалният мач в американската Национална футбола лига.Двете изпълнителки представиха изящен спектакъл за 12 минути и доказаха защо продължават да са на върха в шоубизнеса вече почти 20 години.Първа на сцената, навръх рождения си ден 2 февруари, излезе Шакира.Колумбийката закова погледите с красиво сценично червено облекло и изпя някои от хитовите си песни - “She Wolf,\" \"Whenever, Wherever\" и \"Hips Don't Lie”.Дженифър заложи на кожен корсет, който подчертаваше страхотните й форми.Тя започна представянето си с \"Jenny from the Block”, след което зарадва привържениците с “Love Don't Cost a Thing\" и \"On the Floor”.Джей Ло се появи наметната с пуерториканския флаг при едно от изпълненията, за да подчертае корените си, макар да е родена в САЩ.Черешката на тортата бе хитът на Шакира “Waka Waka” (официалната песен на Мондиал 2010), който двете изпяха заедно. Последва прегръдка, маркирала историческия момент - за първи път латино певици да са централните фигури в шоуто на полувремето на Супербоул.Изборът им не е случаен, тъй като в Маями живее голяма латино общност.Иначе финалът беше спечелен от Канзас Сити Чийфс, който осъществи пълен обрат в последната четвъртина срещу Сан Франциско 49-ърс, за да спечелят финала на НФЛ с 31:20.Така чакането на феновете на Канзас свърши. Отборът не беше печелил трофея \"Винс Ломбарди\" от 1970 година. Патрик Махоумс получи наградата за MVP на финала и стана най-младият футболист в историята, който я получава.", "date": "2020.02.03", "title": "Шакира и Джей Ло обраха точките на Супербоул, Канзас Сити Чийфс грабна титлата"}
{"url": "https://offnews.bg/zdrave/meditcite-v-honkong-obiaviha-stachka-iskat-zatvariane-na-granitcata-s-720853.html", "text": "Над 1000 медицински работници стачкуват днес в Хонконг, за да накарат местното правителство да затвори границата с континентален Китай заради епидемията от новия коронавирус, предадоха световните агенции.Синдикатът \"Съюз на болничния персонал\", който организира стачката, предупреди, че ако правителството не реагира до 18 ч. днес (местно време), още 6000 медицински работници ще бъдат призовани да се включат в стачните действия през остатъка от седмицата.Междувременно американският държавен секретар Майк Помпейо, цитиран от Ройтерс, съобщи, че САЩ планират още полети за прибиране на американци от китайската провинция Хубей. С тези полети могат да бъдат евакуирани чужди граждани, както и да се доставят медицински изделия.Малдивите обявиха забрана за влизане в страната на пътници от Китай заради коронавируса, предаде Ройтерс. Миналата година страната бе посетена от над 280 000 туристи от Китай.В Южна Корея ще проверяват за коронавируса всички, които са болни с кашлица и висока температура, предаде ТАСС, като се позова на съобщение на здравното министерство. В страната заради коронавируса за затворени почти 500 училища.Японският премиер Шиндзо Абе каза, че Япония ще положи всички възможни усилия вирусът да не засегне олимпийските игри, започващи на 24 юли, предаде Ройтерс.Русия започва евакуацията на свои граждани от Ухан днес, предаде ТАСС. Операцията ще се извършва от въздушнокосмическите сили, които са част от въоръжените сили. Смята се, че в Ухан и прилежащата му провинция Хубей има над 600 руски граждани.Временно е преустановено движението на влаковете до Китай, а Москва вече ограничи директните полети до азиатската страна.Същевременно в китайски селски райони властите наблюдават с патрулиращи дронове дали хората спазват разпоредбите да не се събират на едно място в разгара на епидемията, предаде Ройтерс. Местните власти са разпоредили починалите от коронавируса да бъдат кремирани отделно.", "date": "2020.02.03", "title": "Медиците в Хонконг обявиха стачка, искат затваряне на границата с Китай"}
{"url": "https://offnews.bg/futbol/irlandetc-gleda-kam-izhoda-na-balgarska-armia-720845.html", "text": "Ирландецът Греъм Кери може да ъде освободен от ЦСКА. Той така и не успя да се наложи като титуляр през есента, а в зимните контроли не попадна нито веднъж сред 11-те. Той пропусна двубоите с чешките Виктория (Пилзен) и Яблонец, като на този етап от “Армията” не са дали обяснение каква е причината.Преди това Кери се появи като резерва срещу Каспий, Нюрнберг, Шонан и Чонбук. В тези двубои ирландецът беше иползван на три позиции - ляв бек, дясно и ляво крило. Запоми се с един автогол - срещу Нюрнберг.Пътищата на Кери и ЦСКА най-вероятно скоро ще се разделят, така както се случи с други две от предсезонните попълнения - Диего Фабрини и Тони Уот, които прекратиха предсрочно контрактите си с клуба, пише \"Тема спорт\".Ако все пак остане и напролет, той ще е със статут на резерва. Кери не е убедителен в изявите си, а когато получаваше шанс да е титуляр през есента, не го оползотворяваше. Най-силният му мач бе срещу Левски (2:2), когато се появи на почивката и даде две асистенции за равенството. Той има най-много голови пасове в отбора - 6, но откри головата си сметка чак в последния кръг срещу Дунав.През есента фланговият състезател бе с периферна роля в тима. Не бе на ниво и при участието на ЦСКА в Лига Европа, като беше титуляр само в срещите с Титоград. Ирландецът беше привлечен след дълъг и успешен период в Плимут, а преди години е бил част и от Селтик.", "date": "2020.02.03", "title": "Ирландец гледа към изхода на \"Българска армия\""}
{"url": "https://offnews.bg/zdrave-i-krasota/trenirate-usileno-pusnete-si-barza-muzika-720861.html", "text": "Италиански психолози и неврофизиолози направиха експеримент, който потвърди, че бързата музика помага за понасяне на натоварването при тренировки, съобщава ТАСС.\"Наблюденията ни показват, че сърцето на доброволците, слушащи бърза музика, бие максимално бързо. Освен това, те почти не се оплакват от натоварване. Засега сме изучили само темпото на музиката, но в бъдеще бихме искали да проверим и влиянието на жанровете, мелодията и текста за издръжливостта на спортистите\", заяви проф. Лука Ардиго от университета на Верона.Учените работили с момичета, като ги наблюдавали на бягаща пътечка и силов тренажор. Те следили пулса на участничките и колко изтощени са се чувствали след 10-минутна тренировка. Резултатите показват, че музиката влияе повече при тренировка за издръжливост, отколкото при силови упражнения.Психолози, биолози и неврофизиолози напоследък активно обсъждат как различните фонови дразнители се отразяват на поведението на хората, на концентрацията им и на интелектуалните способности. Британски изследователи например установиха, че класическата музика помага на хирурзите да работят по-бързо и качествено. Тя също повишава успеха на студентите и вдъхновява представителите на творческите професии.", "date": "2020.02.03", "title": "Тренирате усилено? Пуснете си бърза музика"}
{"url": "https://offnews.bg/obshtestvo/obshtinska-kashta-izgoria-do-osnovi-v-ruse-720867.html", "text": "Общинска къща изгоря до основи при пожар в Русе, предаде bTV. Пожарът е продължил около 2 часа, като е обхванал и няколко нежилищни постройки, гаражи и сервизни помещения. Къщата е собственост на общинското предприятие \"Жилфонд\". Сградата не е била обитаема и няма пострадали хора. На мястото има екипи на пожарната. Двуетажната къща е напълно разрушена. Свидетел, който живее в непосредствена близост, е разказал, че в последно време клошар е обитавал къщата. Полицията още изяснява причината за пожара, както и самоличността на обитателя. ", "date": "2020.02.03", "title": "Общинска къща изгоря до основи в Русе"}
{"url": "https://offnews.bg/tenis/grigor-dimitrov-veche-e-izvan-top-20-v-sveta-720849.html", "text": "Най-добрият ни тенисист Григор Димитров загуби три позиции в световната ранглиста. Българинът отпадна от топ 20 и вече се намира под номер 23 с актив от 1637 точки.Разликата до 20-ата позиция обаче не е чак толкова голяма – 1690. Там се намира Ник Кириос, който се изкачи с шест места след доброто му представяне на турнира от Големия шлем - Откритото първенство на Австралия.Именно след надпреварата ранглистата на ATP има нов водач. Осмата титла на сръбската суперзвезда Новак Джокович в Мелбърн му осигури завръщане на първата позиция (9720 точки), където досега беше Рафаел Надал (9395).Испанецът отпадна на четвъртфиналите от Доминик Тийм, което му коства водачеството. На трета позиция продължава да бъде Роджър Федерер (7130), който игра полуфинал в Австралия, но беше елиминиран от Джокович.Финалистът от Мелбърн Доминик Тийм (7045) се изкачва с една позиция до №4. Руснакът Медведев (5960) пада до пето място, след като беше доста колеблив на първия турнир от Шлема за годината.", "date": "2020.02.03", "title": "Григор Димитров вече е извън Топ 20 в света"}
{"url": "https://offnews.bg/zdrave/v-umbal-burgas-vazstanoviha-raka-s-kost-ot-donor-720894.html", "text": "Трансплантация на кост от донор бе извършена за първи път от ортопедите на УМБАЛ Бургас. Операцията е първа и за града, и бе единственият възможен метод, с който е спасена ръката на 68-годишен пациент, съобщиха от лечебното заведение.Такива операции са редки и се правят на малко места в страната. Костта е в взета от тъканната банка на УМБАЛСМ \"Пирогов\". Пациентът счупил ръката си между рамото и лакътя, при обичайно подпиране на масата вкъщи. При преглед със скенер било установено, че костта е изконсумирана заради метастази от онкологично заболяване, за което нито човекът, нито близките му подозирали.\"На практика почти нямаше кост - ръката се държеше на субстанция, подобна на яйчена черупка. При операцията е премахнат 14-сантиметров участък, който е заменен с донорската кост. Тъй като тези случаи са редки, голямо предизвикателство за нас е да проследим пациента и неговото оздравяване. Очаква се за 3 до 6 месеца костта напълно да се интегрира със собствените тъкани\", обясни д-р Стоян Христов, началник на Отделението по ортопедия.Заради онкологичното заболяване пациентът е насочен за допълнително диагностициране и лечение към специализирана онкологична клиника.", "date": "2020.02.03", "title": "В УМБАЛ Бургас възстановиха ръка с кост от донор"}
{"url": "https://offnews.bg/obshtestvo/otkriha-nelegalno-smetishte-na-reka-chaia-720885.html", "text": "Нелегално сметище е открито на брега на река Чая в землището на село Катуница, съобщиха от Областната администрация на Пловдив, предаде БТА. Експерти и еколози от община Садово са започнали проверка на нерегламентирано сметище. Сигналът е подаден от жител на селото.Според кмета на общината Димитър Здравков на мястото има струпано огромно количество строителни, битови и промишлени отпадъци.Сметището се намира в терен, изцяло държавна собственост, какъвто е и статутът на реката.Здравков добави, че този проблем е много стар и с него е бил запознат и бившият министър на околната среда и водите Нено Димов.За проблема потвърди и Йордан Кюмюрджиев, директор дирекция \"Административен контрол, регионално развитие и държавна собственост\" към Областна администрация - Пловдив.Сред отпадъците има чували с надписи \"made in Spain\", в които се виждат метални стружки и ако те попаднат във водата на реката, са явна опасност за рибите, каза още Кюмюрджиев.Очаква се на място да дойдат експерти от РИОСВ, допълни той.", "date": "2020.02.03", "title": "Откриха нелегално сметище на река Чая"}
{"url": "https://offnews.bg/112/17-godishno-momche-e-namushkano-v-burgas-720836.html", "text": "17-годишно момче е било намушкано в Бургас малко след 13:30 ч. на 2 февруари, съобщават от полицията.Младежът е откаран по спешност в УМБАЛ Бургас, където е прегледан и няма опасност за живота му.Извършителят е 22-годишен мъж, също от Бургас. Той е задържан.Намушканият младеж е открит в градинката пред църквата \"Св. Йоан Рилски\", а по-късно е установено, че самият инцидент е станал на метри от там, в района на новата поща.По-първоначални данни на пострадалия той не е познавал извършителя. Двамата са се скарали и нападателят му е нанесъл порезна рана в областта на рамото.От ОД на МВР Бургас уточниха, че нито пострадалият, нито задържаният са с криминално минало.", "date": "2020.02.03", "title": "17-годишно момче е намушкано в Бургас"}
{"url": "https://offnews.bg/zdrave/2118-uchilishta-i-detski-gradini-sa-v-gripna-vakantcia-720875.html", "text": "2118 училища и детски градини са в грипна ваканция днес, съобщи Министерството на образованието и науката.Те са в 20 от общо 28-те области на страната.Общият брой на училищата у нас е 2394, включително общообразователни, професионални и специални.Частично са преустановени учебните занятия в 6 области. Не се учи в област Кюстендил в 26 училища, в област Ловеч - в 7, в област Разград - в 55, в област Смолян - в 35, в област Хасково - в 68, и в област Шумен – в 24 училища. Не се провеждат занимания и в 9 детски градини в област Разград - в общините Самуил, Кубрат, Лозница и Завет.Учебни занятия се провеждат само в областите Монтана и Габрово.", "date": "2020.02.03", "title": "2118 училища и детски градини са в грипна ваканция"}
{"url": "https://offnews.bg/ikonomika/mozhe-bi-i-drugi-iazoviri-sa-prazni-mosv-se-samniava-che-go-lazhat-720896.html", "text": "Министерството на околната среда и водите е разпоредило проверка на нивата на водата в язовирите “поради системно подаване на неверни или манипулирани данни”.Това е записано в графика за ползването на водите от комплексните и значими язовири за февруари. Басейновите дирекции трябва да проверят дали има сертифицирани и заверени измервателни устройства на язовирите с основно предназначение за питейно-битово водоснабдяване – „Искър”, „Бели Искър”, „Среченска бара”, „Христо Смирненски”, „Йовковци”, „Тича”, „Камчия”, „Ясна Поляна”, „Асеновец”, „Боровица”, „Студена”, „Ястребино”, „Дяково”, „Калин” и „Карагьол”. Ако няма разходомери или те не са сертифицирани ще се даде срок от един месец това да стане.От графика става ясно, че и други предприятия, освен “Стомана” Перник ползват вода без водомери. Сред тях е ТЕЦ „Бобов дол” и от МОСВ не разрешават на ТЕЦ-а, контролиран от Христо Ковачки, да ползва вода от язовир „Дяково\", докато не бъдат монтирани измервателни устройства.„Дяково“ е с процент на запълване 35,5% и незначителен приток, с графика от него се забранява да се ползват води за промишлено водоснабдяване от него, което означава, че ТЕЦ-а трябва да ползва собствен водоизточник. Друг ТЕЦ на Ковачаки - ТЕЦ “Сливен”, също трябва да ползва алтернативен водоизточник, тъй като е забранена употребата за промишлени нужди и от язовир „Асеновец”.Язовир „Асеновец“, официално е пълен на 28,2% и разрешените обеми за питейно-битово водоснабдяване са редуцирани на 0,5 млн. м3, предвид ниския обем в язовира. ВиК - Сливен трябва да осигури останалото количество, необходимо за града от алтернативни водоизточници. Дружеството имало 20 разрешителни за водовземане от подземни води, с общ разрешен годишен лимит – 14,9 млн. М3.С графика за февруари се спира ползването на води от питейни язовири за промишлени нужди и енергетика, като цяло.", "date": "2020.02.03", "title": "Може би и други язовири са празни, МОСВ се съмнява, че го лъжат"}
{"url": "https://offnews.bg/politika/db-poiska-finansoviat-ministar-da-si-hodi-720850.html", "text": "Ако премиерът Бойко Борисов не внесе предложение в Народното събрание за смяната на министъра на финансите, ще поеме политическата отговорност за липсата на задълженията, които Васил Божков не е внесъл в държавната хазна.Това заяви председателят на Демократична България ген. Атанас Атанасов пред бТВ.Според него Васил Божков се е ползвал с политически чадър, след като толкова години е въртял успешен бизнес.\"Излезе информация, че шефът на Комисията по хазарта е давал пространни обяснения пред прокуратурата и е казал, че тази комисия се ръководи от Божков. След като тя се назначава от финансовото министерство, а я ръководи Божков, кой е сложил чадър върху дейността?\", запита генералът.Управлението на общите пари е едно от най-важните теми в ръководенето на държавата и именно затова трябва да се потърси отговорност защо парите не са отишли в хазната.Атанасов изтъкна, че Васил Божков е изгрял по времето на правителството на Симеон Сакскобурготски и е имал свои депутати в политическата група.\"Когато Надежда Михайлова (Неински - бел. ред.) оттегли кандидатурата на Пламен Орешарски за кандидат за кмет на София, защото се е срещнал с Васил Божков, това беше ясен знак за позицията на десните сили към това лице\", допълни той.По думите му предстои да стане ясно дали Божков ще бъде върнат в България от ОАЕ, където е бил задържан. Атанасов напомни, че премиерът Борисов взе главата на министъра на околната среда и водите Нено Димов, след като беше установено, че няма вода в яз. „Студена“.\"Сега, когато се казва, че за 5 г. Божков не е вкарал 500 млн. лв. в държавата, какво ще направи министър-председателят?\", запита Атанасов.Той призна, че не се е срещал и не познава бизнесмена и няма спомен да е влизал в полезрението му с неправомерни действия.", "date": "2020.02.03", "title": "ДБ поиска финансовият министър да си ходи"}
{"url": "https://offnews.bg/temida/dimitar-uzunov-prezidentat-ima-imunitet-no-imunitetat-ne-e-bezuslove-720841.html", "text": "Главният прокурор има законно право да огласи , посочи бившият представляващ ВСС Димитър Узунов пред бТВ по повод казуса с президента Румен Радев и разпространите от прокуратурата телефонни записи, за които се твърди, че са с негово участие.Записите видяха бял свят, след като Иван  кога може да разследва президента и какво значи \"държавна измяна\". Според шефа на държавното обвинение срещу Радев има обвинение, а президентът поиска да разбере за какво става дума.Димитър Узунов обясни, че президентът не може да бъде подслушван, защото има имунитет съгласно конституцията, но имунитетът му не е абсолютен. По думите му срещу държавния глава може да бъде образувано наказателно преследване при нарушаване на основния закон и при държавна измяна.Според Димитър Узунов целта на въпроса дали Гешев е имал право да публикува записите е да се отклони вниманието от пряката реч на участниците в диалога. \"Главният прокурор напълно законосъобразно е предоставил възможност българската общественост да чуе в пряка реч участниците в диалога\", отбеляза Узунов.\"Когато главният прокурор направи питане, президентът поиска главният прокурор да обяви мотивите за искането. Нито президентът, нито Конституционният съд имат право да искат от главния прокурор да изложи мотиви\", бе категоричен Узунов.\"Чувам, че се изкарва тезата, че прокуратурата отговаря за това, че президентът Румен Радев иска промени в конституцията около избора на нов главен прокурор. Не вярвам да е така. Аз мога да изкарам тезата, че президентът иска да назначава шефа на КПКОНПИ, за да спре това разследване. Не твърдя, че е така, но ето ви една теза\", посочи още той.От СРС-тата хората можели да добият представа какво се говори - един генерал–лейтенант умува и обяснява по какъв начин ще се саботира дейността на един важен държавен орган (става дума за КПКОНПИ), обяснява Узунов.Според него процесите в страната сега са много близки до тези в Румъния по времето на Лаура Кьовеши.\"Този кръг лица и политически партии, които сега хвърлят огън и жупел по главния прокурор, те преди две години от сутрин до вечер ни продънваха ушите колко е успешен румънският модел и как трябва да бъде пренесен на българска територия. Тя разсече политическия елит в Румъния\", смята Димитър Узунов.\"Много е интересна историята с Траян Бъсеску. Всички негови близки са с осъдителна присъда. Въпросът е какво става при неспазване на законите от страна на президента?\", намекна бившият представляващ ВСС.", "date": "2020.02.03", "title": "Димитър Узунов: Президентът има имунитет, но имунитетът не е безусловен"}
{"url": "https://offnews.bg/obshtestvo/na-kogo-prechi-liulkata-za-detca-s-uvrezhdania-720848.html", "text": "Първите люлки-везни, които могат да се ползват и от деца с увреждания бяха монтирани неотдавна в София и Плевен. Инициативата е на майката на две деца Ана Йончева и други съпричастни родители, които събират пари за реализирането на идеята си. Съоръжението може да се ползва както от деца в инвалидни колички, така и от майки с бебешки колички.Само два дни след монтирането на първата люлка, по нея са нанесени щети, които според Ана Йончева са напълно умишлени:\"Някой абсолютно умишлено и с цел е повредил люлката. Важността на самата вратичка е голяма, защото без нея няма как детето да се задържи. Тя играе ролята на стена, която да задържи и спре количката, като по този начин детето е напълно самостоятелно\", категорична е Ана Йончева.Към този момент съоръжението в София е счупвано и поправяно вече два пъти, като неговият демонтаж се налага поради наличие на опасни елементи.Управителят на контролиращата фирма от столичната община - Ивайло Сиркаров обясни пред БНР, че не е направил предписание за това съоръжение, но е уточнил по кои членове и кои изисквания то съответства и по кои не:\"Това съоръжение не е произведено по надлежния ред. Надлежният ред на производство е от фирма, която се занимава с производство на такъв тип съоръжения за игра за обществено ползване. Следва да бъде произведено от такава фирма, да бъдат издадени съответните продуктови сертификати, че отговаря на определените изисквания. Сега научих, че е било чупено няколко пъти. Ми да, най-логично е да е било чупено няколко пъти, защото не е било изпитвано за натоварванията, за които е предвидено\", каза Сиркаков.Ана Йончева сподели за предаването „Преди всички“ по „Хоризонт“, че производителят от Пловдив е „същият контролен орган като г-н Сиркаров“ и е издал нужните документи„Миналата година се свързах с господин Сиркаров, когато самата люлка беше все още идея в главата ми. Никога не съм твърдяла, че съм запозната с нещата. Търсих тогава съдействие с него - чисто като информация какво ми трябва законово, какво трябва да знам, за да бъде произведена такава люлка в България. Още тогава ме насочи и каза: „Купете си от чужбина, внесете си“. Аз казах: „Не искам“. Този човек беше предубеден към самото съоръжение преди още дори да го направя…. Започнах да търся кой може да ми съдейства. Г-н Пейков се нае и каза: „Аз ще направя тази люлка“. Така намерих и г-н инж. Попов в Пловдив, който е същият контролен орган, какъвто е г-н Сиркаров, но отговаря за Пловдив. Когато му споделих идеята си каза: „Страхотна идея, с каквото мога, ще ви помагам“. Този човек познава законите и наредбите. Благодарение на неговите знания правим люлката, така, че тя да отговаря на всички изисквания“.Сиркаров обаче е категоричен, че не е игнорирал Йончева, а я е посъветвал да внесе люлката, защото в чужбина тя би била изработена от утвърден производител:„А тя всъщност се е обърнала към фирма за велосипеди да ѝ изработят детско съоръжение… Тоест вие искате да имате чорапи и отивате при обущар да ви ушие чорапи. Това е абсурдно….Не знам тази госпожа откъде е стигнала до извода, че не обичам децата с увреждания. Световните утвърдени добри практики в тази област са децата да могат да бъдат интегрирани като са на детската площадка, когато бъдат без инвалидни колички на детската площадка, тоест бъдат поставени в люлки. Има достатъчно такива люлки, тип „гнездо“, които са за такива деца, бъдат поставени в пясъчник, в клатушки с облегалки… Отделно има достатъчно занимателни панели от рода на морски шахове, сметала и т.н. без детето да бъде сваляно от инвалидната количка да може да се занимава с нещо“.Тези деца имат по-здрави ръце от връстниците си и могат добре да се задържат на обикновена люка, категоричен е Сиркаров. Йончева обаче е категорична, че дете с церебрална парализа не би могло да се задържи на обикновена люлка и обвини Сиркаров, че не е запознат със специфичните нужди на децата в колички.„Дори и човек, който не познава такова дете, може ли да си направи труда да прочете и да види как ще се задържи това дете. Затова тогава му казах: „Каня ви на среща да покажете нагледно това, което сте научили на теория, да го покажете на майките - как да ги задържат децата си, да ги пренесат на ръце“.Директорът на „Зелена система“ в Столичната община Димитър Данчев заяви: „След като имаме този доклад с описаните несъответствия по съоръжението, ще се допитаме до фирма-производител дали това съоръжение наистина има такива елементи и как е необходимо те да бъдат заменени, за да може то да бъде поставено сред другите съоръжения и да бъде безопасно за ползвателите“.След като несъвършенства, които съществуват, бъдат отстранени, люлката ще остане, а няма да бъде премахната, категоричен е Данчев.„Ние сме се свързали с такъв производител с молба за съдействие, така че ще съдействаме на госпожа Йончева люлката да бъде приведена съобразно съответствията на наредбата, след което ще възложим на господин Сиркаров отново да бъде изготвен такъв доклад за проверка дали наистина тези съответствия са отстранени и съоръжението е сертифицирано, съобразно надлежния ред“.Според наредбата, която е от 2009 г., изискванията са 50% от съоръженията на детските площадки трябва да бъдат пригодени и за деца с увреждания. Във всички нови площадки, изградени на територията на Столичната община, тези изисквания са спазени. Непрекъснато се извършват и проверки на площадките за останали стари, опасни съоръжения, категоричен е Данчев:„На всяка площадка може да бъде да бъдат забелязани такива съоръжения. Площадките, които не отговарят на изискванията на наредбата, ежегодно биват премахвани и на тяхно място се изграждат нови площадки“. След като бъдат отстранени съответните несъответствия, люлки като тази, ще бъдат интегрирани и на други площадки, допълни той.", "date": "2020.02.03", "title": "На кого пречи люлката за деца с увреждания"}
