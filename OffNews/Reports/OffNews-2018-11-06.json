{"url": "https://offnews.bg/dw/turtcia-dori-edin-lajk-mozhe-da-se-okazhe-opasen-691442.html", "text": "Един лайк във Фейсбук, споделяне на статия в Туитър: ако се намирате в Турция, трябва да сте особено внимателни в социалните мрежи. И един лайк може да Ви изпрати в затвора, пише швейцарският НЦЦ, цитиран от Дойче веле.В Турция човек трябва да е особено внимателен в социалните мрежи. Ако например решите да изразявате критично мнение срещу правителството, трябва да имате предвид, че това Ви превръща в потенциална мишена на следствените органи, пише швейцарският \"Нойе Цюрхер Цайтунг\" в обширен репортаж от Истанбул. Неслучайно германското външно министерство наскоро актуализира препоръките си към германските граждани при пътуванията им до Турция, визирайки именно опасността, която произтича от непроменената ситуация със свободното изразяване на мнение в тази страна. Дори само заради споделянето на чужд материал или лайкването на критично съдържание в социалните мрежи може да се озовете зад решетките. Това деяние може да бъде класифицирано като обида срещу турския президент или като терористична пропаганда. И двете се наказват със затвор, информира \"Нойе Цюрхер Цайтунг\".По следите на критицитеВсяка седмица турското вътрешно министерство публикува нови данни за наблюдението в социалните мрежи. Така например през първата седмица на октомври са били предприети юридически мерки срещу 263-ма потребители, а в седмицата след това - срещу други 176 души.Турските власти следят най-вече за съдържания, които могат да бъдат представени като заплаха за националната сигурност. Традиционно това са горещите политически теми като кюрдският въпрос, намесата на Турция в Сирия или пък движението на Гюлен. Напоследък периметърът на \"опасните\" теми беше разширен: вече трябва да се внимава и с коментарите относно обезценяването на турската валута, които турските власти определят като манипулативни.Пред швейцарското издание професор Билге Йезил, която преподава публицистика в Ню Йорк и е публикувала изследване по темата, прави паралел с Русия. След протестите от зимата на 2011/12 руските власти предприеха мерки, чиято цел бе да ограничат използването на социалните мрежи за политическа мобилизация. В Турция същата роля изиграха протестите от 2013 година около парка Гези, казва проф. Йезил. Една от въпросните мерки се изразява в изтриване на \"опасни\" съдържания. Впрочем, Турция е сред страните, от които постъпват най-много искания за изтриване на съдържания (\"content removal requests\") от платформи като Фейсбук, Гугъл и Туитър. Билге Йезил и нейният екип са установили, че в определени периоди достъпът до въпросните интернет-платформи в Турция е бил изкуствено затрудняван или забавян, а понякога и напълно блокиран - например след терористичните нападения, разтърсили страната през 2016 година. Подобни атаки показват, че в Турция действително съществува риск за националната сигурност, което може да оправдае засилените мерки за следене и контрол.Всичко това обаче не опровергава опасенията, че турското правителство използва \"риска за националната сигурност\" като претекст, за да атакува своите политически противници - както се случи след неуспешния опит за преврат преди две години, когато десетки хиляди души бяха задържани под предлог, че били подкрепяли пучистите. Само през първите шест месеца след неуспешния пуч, заради активност в социалните мрежи в Турция са били задържани повече от 3700 души, а срещу 17 000 са започнали следствени действия. Но цензурата в интернет не се ограничава само до социалните медии - тя стига и до критично настроените срещу властта турски информационни сайтове и портали. Най-показателният случай е този с блокирането на онлайн-енциклопедията Уикипедия през април 2017. Причината: от Уикипедия отказаха да изпълнят искането на турската държава да променят съдържанието на публикациите, в които се говори за тайна турска подкрепа за отрядите на \"Ислямска държава\" в Сирия. Анкара определя тези текстове като клеветнически.Всеки може да стане доносникТурция обаче не се задоволява само с орязването на достъпа до критични съдържания, но и следи активно поведението на потребителите в мрежата. Така например турската полиция е разширила значително дейността на звената си за борба с киберпрестъпността. По данни на вестник \"Хюриет\" е било създадено и ново звено, което ще се занимава със случаите на \"обида към държавните органи\". А критиката срещу властта лесно може да бъде представена като обида.Вниманието на турската полиция е насочено основно към по-масовите профили, т.е. към такива с много последователи. В полезрението на властите обаче може да попадне всеки, тъй като турската полиция разчита много и на помощ от гражданите. Те са призовани да докладват за \"проблематични\" публикации в мрежите. За целта дори вече има специално приложение, които улеснява този вид доносничество.", "date": "2018.11.06", "title": "Турция: дори един лайк може да се окаже опасен"}
{"url": "https://offnews.bg/ikonomika/zastrahovkata-grazhdanska-otgovornost-poskapva-chetiri-pati-za-riskovi-691427.html", "text": "Комисията за финансов надзор прие днес на първо четене проект на Наредба за единните изисквания за коригирането на застрахователната премия в зависимост от поведението на водача на моторното превозно средство, съобщиха от ведомството.Това е т. нар. система „бонус-малус“, при която цената на полицата за задължителната застраховка Гражданска отговорност е плаваща - скача, ако съответният водач има значителен брой нарушения или поевтинява, ако е изряден.Избраният от предложенията на международния консултант вариант е резултат от дейността на работна група, която включваше експерти от КФН, Министерство на вътрешните работи и Министерство на транспорта и съобщенията.Предложената система „бонус-малус“ ще се прилага на територията на Република България. Предвидени са общо 20 класа, като базовият клас (8) е равен на базовата застрахователна премия – премията, както е определена от застрахователя без допълнителни изменения. Налице са седем класа бонус (1-7), които ще се прилагат по отношение на собствениците на автомобили с безрисково поведение на пътя и за които премията ще се намалява. Максималното намаление ще бъде с 25 на сто от базовата премия. Ще има и дванадесет класа за малус (9-20), които ще се прилагат спрямо собствениците на автомобили с рисково поведение на пътя, спрямо които премията ще се увеличава, като максималното увеличение ще бъде 400% (четири пъти) спрямо базовата премия.При въвеждане на системата всички собственици на моторни превозни средства и автомобили ще бъдат поставени в базовия клас и няма да получават нито увеличение, нито намаление на застрахователната премия.Ако в рамките на една година от започването на системата не са причинени нарушения по пътя, нито са изплащани обезщетения за причинени вреди, съответният собственик или автомобил ще преминава в следващия по-нисък бонус-малус клас и при следващо сключване на застраховката ще получава намаление.Когато са причинени вреди или нарушения при движението по пътищата „бонус-малус“ класът на собственика, съответно на автомобила, ще расте и при последващо сключване на застраховка „Гражданска отговорност“ на автомобилистите премията ще се увеличава.Нарушенията в зависимост от тяхната тежест са класифицирани в 7 категории. Най-леките нарушения са класифицирани в първа категория и ще увеличават „бонус-малус“ класа с една степен. Най-тежките нарушения са класифицирани в седма категория с деветнадесет степени, като собственикът или автомобилът отиват в най-високия „бонус- малус“ клас. За да се избегнат манипулации, „бонус-малус“ класът на автомобила ще се запазва и при неговото прехвърляне, както и при прекратяване на регистрацията.С проекта на наредба се цели създаването на механизъм, който да доведе до по-справедливо разпределение на застрахователната премия между лицата, които сключват застраховка „Гражданска отговорност“ на автомобилистите. С „бонус-малус“ лицата, които имат безрисково поведение ще бъдат стимулирани за сметка на лицата с рисково поведение.Заедно с това се цели да се гарантира финансовата стабилност на системата и да не се застрашава платежоспособността на застрахователния пазар, като режимът няма да предизвика събирането на по-високи средни премии от пазара, нито да способства за намаляване на тези средни премии. Крайната и най-съществена цел е да се създадат условия за намаляване на пътнотранспортните произшествия и особено на тежките, които водят до загуба на човешки живот или трайно инвалидизиране, коментират от КФН.", "date": "2018.11.06", "title": "Застраховката Гражданска отговорност поскъпва четири пъти за рискови шофьори"}
{"url": "https://offnews.bg/politika/ninova-shte-obzhalvam-reshenieto-na-sada-koeto-onevini-borisov-za-g-691423.html", "text": "Председателят на БСП Корнелия Нинова ще обжалва решението, с което Софийският градски съд отхвърлени исковете между нея и премиера Бойко Борисов за обида и клевета.Нинова коментира темата пред журналисти в парламента. Тя подчерта, че по делото са проведени експертизи, изслушани са свидетели и изводът на съда е, че \"липсват данни ищцата Корнелия Нинова действително някога да е била член на СДС\".Тя припомни, че е завела делото срещу Борисов и за определението „госпожа лъжа“, което \"след това се повтаряше многократно от много активисти на ГЕРБ\".Заключението за това дали е била наклеветена от Борисов с думите \"госпожа лъжа\" е, че това обвинение е \"безлично, абстрактно, безадресно\", \"касае се за жена политик, но не и конкретно Корнелия Нинова\". \"Излиза, че всяка жена политик в България може да се чувства \"госпожа лъжа\", но аз да не се чувствам така, това е изводът на съда\", каза тя. Лидерът на БСП подчерта, че съдът е присъдил Борисов да поеме разноските ѝ по делото в размер на 1680 лв., но тя поискала ще бъде преведена на семейство с дете с увреждане.Съдът е отхвърлил и иска от страна на Борисов към Нинова за думите \"Крадецът вика: \"Дръжте крадеца\". Мотивът бил, че това е цитиране на българска поговорка. \"И не е моя обида към него\", добави Нинова.", "date": "2018.11.06", "title": "Нинова: Ще обжалвам решението на съда, което оневини Борисов за 'госпожа лъжа'"}
{"url": "https://offnews.bg/sviat/ruski-iztrebitel-prihvana-amerikanski-razuznavach-nad-cherno-more-vid-691429.html", "text": "САЩ обвиниха Русия  в опасно прихващане на американски разузнавателен самолет в международното въздушно пространство над Черно море от руски изтребител.За инцидента съобщиха американските военноморски сили. \"На 5 ноември 2018 г. американски самолет EP-3E Aries, който извършваше полет в международното въздушнопространство над Черно море, беше прихванат от руски Су-27. Това взаимодействие беше опасно, защото Су-27 извърши високоскоростен полет непосредствено пред самолета, поставяйки под заплаха пилотите и екипажа\", се казва в съобщението.\"Независимо от това, че руските военни имат право да провеждат полети в международното въздушно пространство, подобно взаимодействие беше безотговорно\", подчертават оттам.Американските военни публикуваха и видео от инцидента. От руското военно министерство твърдят, че самолетът Су-27 е бил вдигнат, след като американският EP-3 се приближил до руското въздушно пространство. Руският самолет го е съпроводил, за да не допусне навлизане в границите на въздушното пространство на Русия. От министерството са категорични, че при прелитането на руския самолет са спазвани всички мерки за безопасност. Су-27 се върнал на земята, след като американския самолет изменил курса на полета си и се отдалечил от руското въздушно пространство. ", "date": "2018.11.06", "title": "Руски изтребител прихвана американски разузнавач над Черно море (видео)"}
{"url": "https://offnews.bg/sviat/franko-niama-da-bade-pogreban-v-svetiniata-almudena-pravitelstvoto-na-691370.html", "text": "Правителството на Испания е категорично решено да спре опита на семейството на Франсиско Франко да погребе диктатора в емблематичната катедрала \"Света Богородица от Алмудена\" в центъра на Мадрид. То е готово дори да промени закон, само и само останките на отговорния за смъртта на десетки хиляди хора диктатор да не бъдат поставени в криптата, редом до тези на единствената му дъщеря Мария дел Кармен, пише El Pais.Те да бъдат на скрити на дискретно място, както е в Италия или Португалия, настоява вицепремиерът Кармен Калво. Тя увери, че \"ще използва всички механизми\" за достойно погребение, но без възвеличаване. Калво потвърди, че семейството на Франко няма да повлияе на решението на правителството.ПредисториятаПрез септември испанският Конгрес одобри ексхумирането на останките от Долината на падналите (мавзолея на жертвите от гражданската война от 1936 до 1939 г., довела Франко на власт). Семейството настоя за погребение в мадридската катедрала.Избухнаха протести. В края на октомври хиляди хора скандираха \"Престъпниците трябва да останат вън от катедралата!\" пред Алмудена. Мнозина бяха членове на семейства на опоненти на Франко, които са били убити или затворени по време на 40-годишното му управление.Правителството реши да използва всички възможни механизми, за да осуети изпълнението на искането на семейството на Франко. Но се оказа, че има пречка и тя е в сегашния закон.\"Изглеждаше, че ще можем да предотвратим погребването на останките (в катедралата - бел. ред.) със сегашния закон за историческото наследство, но ще е нужно да направим промени, а това ще отнеме време\", посочи вицепремиерът Калво.Три дни след заседанието на правителството, на което въпросът бе поставен, изпълнителната власт се зае със задачата да попречи на погребването на Франко в катедралата. И не само това: предвижда се в проекта за изменението на закона да бъдат включени по-строги санкции срещу възвеличаването на образа на диктатора. Това да не може да се случва на обществени места, предвижда испанският законодател.Социалистите настояват за изричен текст, според който останките на Франко не могат да бъдат погребани на обществено достъпно място, включително в катедралата. Това би популяризирало франкизма, изтъкват те. Ако това не е достатъчно, те ще глобяват собствениците на сгради на обществени места, ако си позволят да популяризират франкизма. Става въпрос не само за глоби, а и за затварянето на обществени пространства, използвани с тази цел.Испанското правителство прогнозира, че решаването на въпроса ще отнеме време, поне до края на годината, тъй като трудностите са повече от очакваното и властите трябва да се адаптират в движение. И все пак са оптимисти, защото имат достатъчно добра парламентарна подкрепа.", "date": "2018.11.06", "title": "Франко няма да бъде погребан в светинята Алмудена! Правителството на Испания готово да спре със закон семейството на диктатора"}
{"url": "https://offnews.bg/obshtestvo/samolet-se-prizemi-po-speshnost-na-letishte-sofia-patnik-pochina-obn-691431.html", "text": "Пътнически самолет се приземи по спешност на Летище София, съобщават от МВР, цитирани от bTV.Извънредното кацане на самолета се е наложило заради влошено здраве на пътник и необходимост да му се направи сърдечен масаж.Полетът е бил от Мюнхен за Измир. Самолетът е кацнал на Терминал 1.След кацането на пътника е оказана медицинска помощ, но въпреки усилията той е починал. Самолетът все още не е излетял отново заради процедурни дейности. Инцидентът не е повлиял на разписанието на останалите полети, обясниха от Летище София. ", "date": "2018.11.06", "title": "Самолет се приземи по спешност на Летище София, пътник почина (обновена)"}
{"url": "https://offnews.bg/obshtestvo/77-godishna-zhena-uchastvala-v-prestapna-grupa-za-narkotitci-s-vnuka-s-691428.html", "text": "Служители на ГДБОП неутрализираха престъпна група за разпространение на наркотици в столичния квартал “Люлин“. В рамките на акцията е задържана и 77-годишна жена. В хода на разследването у членовете на групата са открити различни количества наркотици. Установено е, че минути преди спецполицаите да предприемат претърсване в жилището на възрастната жена, тя изхвърлила през прозореца плик с близо четвърт килограм марихуана и опитала да се освободи от друго количество - в тоалетната чиния.Групата е действала от лятото на 2017 г., а неин лидер бил внукът на 77-годишната столичанка.По първоначални данни, когато той отсъствал, възрастната жена разфасовала кокаин и марихуана на дози и ги продавала в дома си на клиенти след уговорка по телефона.Трима от задържаните са с криминални регистрации в полицията, а лидерът – в изпитателен срок на предходно условно осъждане за разпространение на наркотици.С решение на Специализирания наказателен съд на четиримата е наложена постоянна мярка за задържане. Повдигнати са им обвинения. Работата по случая продължава.", "date": "2018.11.06", "title": "77-годишна жена участвала в престъпна група за наркотици с внука си"}
{"url": "https://offnews.bg/ikonomika/ministar-rosen-zheliazkov-naredi-palna-proverka-na-bdzh-691419.html", "text": "Министърът на транспорта, информационните технологии и съобщенията Росен Желязков е разпоредил пълен одит на БДЖ, научи OFFNews.Проверката на контролното звено на министерството идва в момент когато в БДЖ е пълен цирк.Изпълнителният директор на жп холдинга Владимир Владимиров и ресорният зам.-министър Велик Занчев влязоха в открит конфликт за това кой е виновен за съсипването на националния жп превозвач, а ударите помежду им по правило са под кръста.Занчев, който е и шеф на надзора на БДЖ, се опитва да се измъкне от поемането на отговорност, опитвайки се всячески да отстрани център-нападателя на футболните аматьори от Локомотив БДЖ Владимиров. А двамата с него доскоро бяха първи дружки и управляваха в тандем компанията до момента, в който Занчев не бе назначен за зам.-министър в третото правителство на Бойко Борисов. Сега заместникът на Росен Желязков се опитва да пробута за шеф на жп холдинга директора на БДЖ-Пътнически превози Пламен Пешаров, чийто подпис стои под най-скандалните обществени поръчки на компанията през последните години.Постът на Занчев обаче също не е никак сигурен след като Ивайло Московски бе освободен като министър. За неговото място се ослушва бившият шеф на НКЖИ Милчо Ламбрев, който е свързван със силното Пеевско лоби в транспортното министерство.Усетил, че губи позиции Владимиров реши да контраатакува като депозира при министър Росен Желязков доклад от вътрешен одит в жп компанията, в който директно се говори за злоупотреби при обществените поръчки, некачествени ремонти и неспазване на елементарни мерки за безопасност във фирмата, които застрашават живота и здравето на хората, пътуващи във влаковете. Както OFFNews вече писа с доклада той прехвърля вината за трагичното състояние на жп превозвача върху зам.-министър Велик Занчев.В доклада, който е предаден и в ДАНС, се твърди, че изпълнителният директор не е имал думата за най-важните и скандални обществени поръчки и че за тях е отговорен шефът на БДЖ-Пътнически превози Пламен Пешаров. Също и че Владимиров е бил изолиран при вземането на решения в Съвета на директорите на холдинга.От миналата седмица Владимиров е в болнични.От пресслужбата на Министерството на транспорта, информационните технологии и съобщенията потвърдиха пред OFFNews, че наистина в БДЖ е назначен одит със заповед на министър Желязков. Според информацията от ведомството проверката е разпоредена още в края на септември.Реалната активна работа по нея обаче е започнала едва миналия петък, твърдят други източници.", "date": "2018.11.06", "title": "Министър Росен Желязков нареди пълна проверка на БДЖ"}
{"url": "https://offnews.bg/politika/obidi-i-nakazania-v-plenarnata-zala-no-ne-zaradi-biudzheta-za-dogodin-691432.html", "text": "Спор между БСП и ГЕРБ доведе до размяна на остри реплики, бурни реакции от двете страни на залата и завърши с наказани депутати и едно извинение. Напрежението между управляващи и опозиция обаче не беше предизвикано от проекта за бюджет на Държавното обществено осигуряване (ДОО). Причината беше предложеното часове по-рано от ГЕРБ решение отсъствалите при поименна проверка депутати да нямат право на пари за транспорт днес. По време на проверката БСП и ДПС излязоха от залата и се върнаха след нея. С голямо закъснение социалистите все пак реагираха на наложената им санкция. Те обвиниха председателя на правната комисия и депутат от ГЕРБ Данаил Кирилов, че е нарушил правилника на парламента, който е със статут на закон. Според левицата Кирилов не спазил процедурата с предложението му. Освен това така били наказани и депутатите от ГЕРБ, командировани от председателя на парламента Цвета Караянчева. \"Как ще реагира един от основателите на партията ви, като разбере, че с решение на Кирилов сте му отнели командировъчните\", каза депутатът от БСП Георги Свиленски, вероятно визирайки председателя на групата на ГЕРБ в парламента Цветан Цветанов, който трябваше да замине за Хелзинки, където утре се открива конгрес на ЕНП. Депутатът от БСП Георги Свиленски поиска Караянчева да обясни защо е допуснала подобно показване на правилника. Вместо нея за отговор от трибуната излезе самият Кирилов. Той обвини БСП, че манипулират с изказването си и процедурата е спазена. А след това се заяде с БСП, че хем за в залата, хем не се регистрират за кворум.Подчерта, че всеки депутат е задължен да участва в дейността на парламента, а поименната проверка е именно такава. \" Къде сте, госпожо Нинова, като правен субект?\", попита той и добави: \"След това влязохте като мишки\". Това предизвика редица критики по начина на водене първо от БСП, а после от ГЕРБ.Веднага след изказването за \"мишките\" Свиленски обяви, че Кирилов е обидил 79 народни представители и заслужава наказание. Последва отговор от председателя на правната комисия. Той се съгласи да бъде наказан и уточни: \"Не като мишки, а като мишлета\". БСП още повече се разпалиха от поредната реплика на Кирилов и от мълчанието на председателстващия Емил Христов от ГЕРБ дали ще наложи наказание за обидата. \"Сравняването на народни представители с различни биологични видове е нарушение на правилника\", каза социалистът Иван Иванов.След поредните реплики от страна на БСП Христов каза, че ще постави въпроса с наказанието на Кирилов на председателски съвет. \"Наказанието не е емоционален акт и в Правилника така е записано\", каза той. Това обаче не се хареса на БСП, които искаха наказанието да бъде наложено веднага, защото правилникът е ясен и има обида. \"Вие не водите заседанието като председател на парламента, а като мишка\", каза Цветан Топчиев по адрес на Христов. Павел Шопов от \"Атака\" също обвини Христов, че не води добре заседанието. Причината - позволявал на БСП да разиграват сценария си. В крайна сметка Кирилов се извини на БСП и настоя да бъде наказан. Бил готов да бъде изгонен и от пленарната зала. \"Въпреки моето несъгласие, налагам наказание забележка на Данаил Кирилов за оскърбителни думи. На Цветан Топчиев от БСП няма да наложа наказание\", каза Христов.Социалистът обаче излезе на трибуната и настоя също да получи наказание. \"Извинете се, както го направи ДанаилКирилов\", отговори Христов. Топчиев обаче обяви, че ще се извини в личен разговор. \"Оттук нанесохте обида,оттук се извинете. Ето ви трибуната\", коментира Емил Христов и крайна сметка наложи и на депутата от левицата наказание \"забележка\".", "date": "2018.11.06", "title": "Обиди и наказания в пленарната зала, но не заради бюджета за догодина"}
{"url": "https://offnews.bg/politika/gerb-sashto-kritikuva-tekstove-v-biudzheta-na-nzok-zdravniat-ministar-691397.html", "text": "На извънредно заседание депутатите приеха на първо четене проекта за бюджет на Националната здравноосигурителна каса (НЗОК) за 2019 година.Той мина само с подкрепата на ГЕРБ и \"Обединените патриоти\" (ОП). 108 депутати бяха \"за\", 62 бяха \"против\" (БСП и ДПС), а 10 се въздържаха (\"Воля\").По време на дебатите се разбра, че предложението за бюджет ще претърпи промени между двете четения и ще бъдат преосмислени най-критикуваните идеи.Критики към част от текстовете имаха и от ГЕРБ. Критиките на депутатите от партията са основно срещу прелицензирането на лечебните заведения, което според законопроекта трябва да стане след наредба за медицински стандарти за всички специалности.Друга критика на ГЕРБ е срещу предложението да не се плаща на болниците за медицинска дейност, извършена отлекар, който не е на основен трудов договор. ГЕРБ подкрепят и искането на Българския лекарски съюз в бюджета на НЗОК да не могат да се прехвърлят пари от едно перо в друго. \"Обединените патриоти\" пък искат промени за клиничните пътеки.ДПС също имат критики към предложенията. \"Правите опит за трайно свръхконцентриране, за прелицензиране на корупцията в здравеопазването\", коментира д-р Нигяр Джафер. Някои от основните спорни въпроси са закриването на Агенцията по трансплантациите и преминаването ѝ към новата Агенция за медицински надзор, закриването на Фонда за лечение на деца и прехвърлянето му в НЗОК, въвеждането на разрешителен режим за разкриване на нови болници от Народното събрание, мерки за разходна ефективност при лекарствата.Министърът на здравеопазването Кирил Ананиев обаче обяви, че е готов на отстъпки. \"Между първо и второ четене ще изслушаме всички предложения за промени в бюджета за НЗОК и ще включим тези, които са приемливи\", каза той. Бил готов да отговори на всички въпроси преди окончателното приемане, за да изчисти съмненията за задкулисие.Той обясни, че вече има идея и за трети здравен модел. Досега предложенията бяха за холандския и френския здравноосигурителен модел.Самият проект за бюджет на НЗОК предвижда общо текущите разходи да са в размер на 4 212 839,7 хил. лв., което представлява увеличение с 476 999,0 хил. лв. спрямо тези за 2018 г. Средствата за здравноосигурителни плащания са в размер на 4 116 396,2 хил. лв., което представлява увеличение с 454 335,5 хил. лв. спрямо Закона за бюджета на Националната здравноосигурителна каса за 2018 г.За медицински дейности са предвидени 2 567 164,4 хил. лв. В тази сума влизат парите за първична извънболнична медицинска помощ, за специализирана извънболнична медицинска помощ, за медико-диагностична дейност и за болнична медицинска помощ.За дентални дейности са предвидени 167 000 хил. лв., а за лекарствени продукти, медицински изделия и диетични храни за специални медицински цели - 1 221 800,0 хил. лв. Парите за здравноосигурителни плащания за медицинска помощ, оказана в съответствие с правилата за координация на системите за социална сигурност по проекта за 2019 г. са разчетени 160 431,8 хил. лв.Бюджетът за 2019 г. е съставен в съответствие с бюджетната рамка при запазване на размера на здравноосигурителната вноска в размер на 8%. Предвижда се и създаване на Агенция за медицински надзор като второстепенен разпоредител с бюджет към министъра на здравеопазването, като правоприемник на активите, пасивите, архива, правата и задълженията на Изпълнителна агенция \"Медицински одит\" и на Изпълнителна агенция по трансплантация. Проектът въвежда и предварителен контрол за създаването на нови лечебни заведения за болнична помощ чрез даване на съгласие от Народното събрание и за разширяване дейността на съществуващите лечебни заведения чрез даване на съгласие от Министерския съвет.Освен това се предвижда създаването на информационна база данни за всички лица, преминали през ТЕЛК/НЕЛК за установяване на трайно намалена работоспособност/вид и степен на увреждане. С текстовете се регламентира задължителна структура и съдържание на медицинските стандарти, които ще се изготвят за всички специалности.", "date": "2018.11.06", "title": "ГЕРБ също критикува текстове в бюджета на НЗОК, здравният министър склонен на компромиси"}
{"url": "https://offnews.bg/kultura/uriah-heep-otbeliazvat-50-godishninata-si-s-kontcert-v-sofia-691401.html", "text": "Uriah Heep отбелязват 50-годишнината си с концерт в България. На 6 февруари 2019 г., в зала \"Универсиада\" групата ще отбележи своя половин век на сцената.Събитието е част от европейското турне на легендарната група.От 1969 г. досега Uriah Heep има 45 000 000 продадени албума по света и изнася концерти в над 60 държави. Последният албум \"Living The Dream\", излязъл през есента, е 25-и поред.Именно едноименната им песен вдъхновява традицията Джулай Морнинг - посрещането на изгрева и началото на лятото на 1-ви юли.Билетите за концерта вече са в продажба онлайн и в мрежата на Eventim. ", "date": "2018.11.06", "title": "Uriah Heep отбелязват 50-годишнината си с концерт в София"}
{"url": "https://offnews.bg/kultura/imenitiat-dramaturg-sebastien-tieri-shte-e-zritel-na-sobstvenata-si-pi-691426.html", "text": "На 19 ноември именитият драматург Себастиен Тиери ще бъде зрител на собствената си пиеса в Сатиричния театър. \"Обичай ме\" се играе едва от пролетта на българска сцена, но се радва на заслужени овации. Сред изобилие от лиризъм, метафори и ирония, героите се опитват да намерят прекия път към себе си и да запълнят емоционалните си липси. Търсенето на смисъла очаквано отвежда към семейството и любовта, толкова трагикомично, колкото често се случва в самия живот. \"Интрига и изискан хумор\", \"изключителна актьорска игра\", \"много стойностно представление\" са само част от отзивите за постановката. Димитър Баненкин, Албена Павлова, Стоян Дойчев, Милена Аврамова са актьорите, които майсторски се превъплъщават в героите на сцената. \"Смехът и драмата се смесват във виртуозна комбинация така, както ги срещаме в живота\", събира спектакъла в едно изречение режисьорът Андрей Калудов.\"Обичай ме\" е последната творба на френския комедиограф Себастиен Тиери. Роден е през 1970 г., автор на няколко пиеси, в които самият той играе, носител на престижната  „Молиер“. Наричат го „новата звезда на френския театър“ и го сравняват с Бекет и Кафка, а пиесите му вече носят определението „умни криминалета“. Действието в историите на Тиери е винаги много динамично, интригата държи в напрежение, а финалите на пиесите му водят до далеч по-големи обобщения, от тези, характерни за развлекателния театър. Тиери се оказва майстор на съчетаването на напрегнато драматично действие с фин, изискан и ярък хумор.", "date": "2018.11.06", "title": "Именитият драматург Себастиен Тиери ще е зрител на собствената си пиеса в Сатирата"}
{"url": "https://offnews.bg/nashite-avtori/duel-v-pisma-iv-toncho-kraevski-kam-evgenij-dajnov-ravni-li-sme-vsas-691430.html", "text": "Това е четвъртата част от дуела в писма между либерала проф. Евгений Дайнов и консерватора Тончо Краевски.Предишните писма можете да прочетете тук:Скъпи Евгений,Не зная поради що си усетил у мене гняв. Не казвам, че не се гневя, но и не мисля че съм по-гневен от нормалните хора.Инак, правилно си усетил Тъмната страна. Аз няма как да не бъда на Тъмната страна, при положение че поставям под съмнение 230-годишните постулати на Френската революция, либералния индивидуализъм и общо взето - на Просвещението.Логично, от другата страна на просвещението стои мрака. Но аз никога не ще върна нито хората, нито самия себе си към времето на “средновековната безпросветност”, не се бойте. Либерализмът е неизбежен - както комунизма, райха, халифата и останалите универсални идеологии.Аз правя друго, моят стремеж е да просветя хората за Просвещението, да озаря мрачните му кътчета, за които не пишат в учебниците и за които не снимат филми; всички онези тъмни ъгли, които няма как да видим, заслепени от блясъка на успехите му, точно както хората в Русия не са могли да надникнат в подземията на ЧК, а немците е нямало откъде да разберат какво става в Аушвиц. Един твой колега измисли онзи ден чудесно име за хората като мен: контра-будители. Едно е да си контрапросвещенец или контрареволюционер, защото това са чужди и универсални понятия, но съвсем друго е да си “контра-будител”; това е някак по-българско, по-нашенско, а не универсално, затова ми харесва. Само остава и да е написано правилно на български, тоест слято, а не по английското правило, но нейсе.По въпроса с равенството… Не зная защо либералите сте толкова обсебени от равенството, честна дума. Сякаш ако няма равенство, животът ще се изпълни с постоянно насилие и тирания. Моите наблюдения от четенето на история сочат обратното - йерархиите създават мир и благоденствие, егалитаризмът създава война и опустошение. Ти ме чу да казвам, че няма политическо равенство на една конференция в Нов български университет преди година и половина. Явно така съм ви втрещил, че оттогава насам проф. Антоний Тодоров (който се държа много добре и уважително с мен тогава), не пропуска случай да напише някъде, че (о, ужас) Тончо Краевски не вярва в равенството. Възмутената реакция на всички ви беше реакция на религиозни хора, не на учени. Просто стане ли дума за равенството, демокрацията и още няколко такива светини, вие забравяте че сте политолози и мигом ставате жреци. Това определяне на сакрални идеи, които не могат да бъдат критикувани, не е никак просвещенско и кантианско от ваша страна.Сега ще обясня какво имах предвид. Аз съвсем не исках да кажа, че съм “против” равенството. Когато си учен, не можеш да си позволяваш оценки - какво трябва и какво не трябва да бъде. Когато си учен, говориш предимно в дескриптивен (описателен) смисъл и по-малко в прескриптивен (предписващ). Аз не вярвам в равенството дескриптивно погледнато. Не го виждам в историята на обществото, не го виждам дори в модерната либерална демокрация. Мога ли аз да бъда политически равен на министъра на здравеопазването например? Мога ли да бъда политически равен на бизнесмените, които даряват пари на партиите в предизборни кампании? Мога ли да бъда равен на авторитетния философ, който съветва политиците?Очевидно е, че всички ние упражняваме много различна власт и влияние - както формално, така и неформално. Равенството е фикция на либералната философия, точно както диктатурата на пролетариата е фикция. Това е идеал, който никога няма да бъде осъществен, но през това време всичко сторено в негово име може да бъде оправдано; чрез него се легитимира и определен политически и икономически елит, което пък води до неравенство в името на равенството. Как беше: войната е мир, свободата е робство, невежеството е сила. “Всички сме равни” е официалната измама, както би казал Оруел.Понеже не вярвам в политическото равенство, ще ти кажа в какво вярвам. Вярвам, че хората са равни в едно единствено нещо, което ги свързва (и разделя) отвъд политическите им права, богатството, интелекта и телесложението. Равно свободни са. Но не свободни по силата на конституционните си права (които инак са прекрасно нещо), не дори благодарение на Хартата за правата на човека и на съда в Страсбург. Тези права и свободи са хубави, но са измамни; те утре могат да бъдат обърнати срещу теб. Това, което не могат да ти вземат никога е екзистенциалната тежест на свободата с която си роден и която си наследил от прародителите си от началото на вековете. Свободата, с която изпитваш света като субект, а не като обект; живата свобода, която имаш независимо от конституцията или от съчиненията на Кант; интимният размисъл, в който можеш да останеш верен на себе си, дори когато светът има силата да те смаже и превърне в някой друг. Това е единствената истинска свобода и само в нея всички хора могат да бъдат равни. Всичко друго е политика, политиката предполага група, а групата предполага неравенство.Поздрави,Тончо", "date": "2018.11.06", "title": "Дуел в писма IV: Тончо Краевски към Евгений Дайнов: Равни ли сме всъщност?"}
{"url": "https://offnews.bg/sviat/studentka-obvini-v-iznasilvane-sina-na-vitceprezidenta-na-lukojl-691437.html", "text": "Студентка обвини в изнасилване сина на вицепрезидента на Лукойл Руслан Шамсуаров, съобщиха руски медии. Вероника Максимова е подала жалба в полицията и следствените органи в Москва са започнали проверка по случая. Студентката разказала, че отишла на гости на Шамсуаров, тъй като двамата били приятели. Тя останала да спи у тях и легнали на едно легло, но никаква друга интимност не се подразбирала, тъй като двамата са приятели и легнали да спят с дрехите си. На следващата сутрин Вероника отишла да си вземе душ, а Шамсуаров влязъл в банята и ѝ предложил да се измият заедно. Тя отказала, а в отговор той ѝ огънал ръката и я изнасилил. След това той отказал да я пусне да си тръгне от апартамента и тя останала през целия ден, като седяла на дивана и в един момент заспала. Шамсуаров я събудил, като ѝ казал, че намерил в телефона ѝ голи снимки, предназначени за бившия ѝ приятел, а след това отново я изнасилил. По-късно Вероника Максимова звъннала на майка си и уговорила Шамсуаров да я пусне да си тръгне, а след това се обадила в полицията и отишла в болница. Тя е снимала и синините, които са останали по тялото ѝ.Руслан Шамсуаров отрича да е изнасилил момичето. Твърди, че Вероника е работила в сферата на секс услугите и двамата са правили секс по взаимно съгласие. Пред следствието той казал още, че след това момичето се оплакало от тежкото си финансово положение и му поискала пари. Проверката на полицията по обвиненията на момичето продължава. ", "date": "2018.11.06", "title": "Студентка обвини в изнасилване сина на вицепрезидента на Лукойл"}
{"url": "https://offnews.bg/protesti/majki-na-detca-s-uvrezhdania-protestiraha-otnovo-s-iskane-za-ostavkata-691439.html", "text": "Майки на деца с увреждания протестираха и днес с искане за оставката на вицепремиера Валери Симеонов. Недоволството им продължава вече 16 дни.  Протестът започна пред сградата на Министерския съвет. След това шествието премина по улица \"Пиротска\" и отново се върна пред Министерския съвет. Протестиращите обявиха отново, че не приемат извинението на Симеонов и подчертаха, че не обслужват интересите на нито една политическа партия. Те са категорични, че ще продължат с демонстрациите, докато не получат исканата оставка. Протест с искане за оставка на Валери Симеонов се проведе и в Русе. Началото на шествието бе поставено от Градските хали. Недоволните преминаха по пешеходната улица \"Александровска\", скандирайки \"Оставка\", и стигнаха до сградата на общинската и областна администрации, където протестът продължи с изказвания и песни.Дарина Христова - майка на 19-годишен син с тежък аутизъм, обясни, че днес е шестнайсти ден, в който се иска оставката на Валери Симеонов и майките на деца с увреждания се включват от Русе, защото явно той няма да я подаде. \"Извинението му не важи за нас\", каза Христова, цитирана от БТА.Маргарита Манолова заяви, че политиците са станали \"твърде нагли\". \"Ние знаем, че те не мислят за народа, но поне да не го изразяват по такъв начин\", добави тя.Бахтишен Джуджева - майка на 34-годишен син с увреждания, коментира, че всяка политическа партия, която счита, че \"исканията ни са основателни, да ни подкрепи, но не да гради бъдещето си на наш гръб\".", "date": "2018.11.06", "title": "Майки на деца с увреждания протестираха отново с искане за оставката на Валери Симеонов"}
{"url": "https://offnews.bg/temida/kmetat-na-shabla-otiva-na-sad-za-zloupotreba-s-evrosredstva-691400.html", "text": "Кметът на Община Шабла Мариян Жечев е предаден на съд с обвинителен акт на Окръжната прокуратура в Добрич. Това съобщиха от пресцентъра на Апелативна прокуратура - Варна.Делото за престъпление със средства от фондовете на Европейския съюз е насрочено за разглеждане на 6 декември тази година в Добричкия окръжен съд.На 13 ноември 2015 г. в качеството си на кмет, представляващ Община Шабла, Жечев представил неверни сведения за изпълнени строително-монтажни работи по Програмата за развитие на селските райони пред Регионалната разплащателна агенция. В заявка за окончателно плащане подсъдимият представил като изпълнени дейности, които не били извършени от избраната измежду 6 фирми като изпълнител ДЗЗД „Шабла спорт 2015“. Целта била да се получат средства в размер на 525 488 лева без ДДС, предоставени от фондовете на Европейския съюз на българската държава. Към 21 декември 2015 г. вече са били отпуснати 267 836 лева без ДДС от заявените средства.Неизпълнените строително-монтажни работи са описани в 86 позиции в обвинителния акт на Окръжната прокуратура в Добрич. Те са били установени и при проверка на експерт и били описани детайлно в приложен контролен лист, извършена е и допълнителна проверка на място. С уведомително писмо за изплащане на средствата от държавен фонд „Земеделие“ – Разплащателна агенция, са били описани сумите, които не са били допустими за финансиране, както и е направена промяна на плащанията заради несъответствието между заложените в договора елементи на инвестицията и реално изпълнените дейности. По проекта е трябвало да бъдат изградени стадион, помощно игрище, игрище за волейбол, баскетбол и тенис, водна площ за гребни спортове, паркинг, ограда, вертикална планировка, обслужваща сграда с трибуни, СОТ и пожароизвестителна система. Някои от вече платените дейности и към момента не са изградени.По делото срещу действащия и в момента кмет на община Шабла са назначени 2 експертизи, разпитани са десетки свидетели. Причинените имуществени вреди се изчисляват на 267 836 лева, които не са възстановени.", "date": "2018.11.06", "title": "Кметът на Шабла отива на съд за злоупотреба с евросредства"}
{"url": "https://offnews.bg/sviat/dalgi-opashki-i-razvaleni-mashini-za-glasuvane-beliazaha-izborite-v-sa-691440.html", "text": "Дълги опашки пред избирателните секции и неизправни машини за гласуване помрачиха първите часове от гласуването в избирателни райони по цялата територия на САЩ, където се провеждат междинни избори за Конгрес. Някои от най-големите проблеми бяха в Джорджия - щат с оспорвана надпревара за губернаторското място, а някои избиратели там казаха, че са чакали до три часа, за да гласуват, предаде Асошиейтед прес, цитирана от БТА.В изборна секция в Снелвил, Джорджия, над 100 души чакаха часове наред, за да гласуват. Машините за гласуване в окръг Гуинет не работеха, затова членовете на секционните комисии предлагаха хартиени бюлетини, докато се опитваха да намерят работещи машини, които да заменят повредените.Избиратели обясниха, че имало и такива, които решили да си тръгнат, като отказали хартиените бюлетини, защото нямали доверие на този начин на гласуване. Говорител на окръжните изборни власти заяви, че в някои избирателни райони е имало проблеми с така наречения експреспол, машини, които членовете на изборните секции използват, за да регистрират избирателите и да им издават карти за достъп до машините за гласуване.Още преди днешния изборен ден в САЩ имаше безпокойства от различно естество поради системите за гласуване и регистрация - било то заради машини, променящи предпочитанията на избирателите, или заради върнати грешно написани регистрационни формуляри.Представители на изборните власти и неправителствени организации се опасяваха, че доверието на избирателите в резултатите може да бъде подронено, ако тези проблеми станат още по-масови в течение на изборния ден. Милиони американци ще гласуват днес във важни изборни надпревари за Конгреса и губернаторски места.В изборните секции из целия Ню Йорк имаше съобщения за развалени скенери за бюлетини. В един от избирателните райони избирателната активност беше толкова висока, че поради развалените устройства се образува дълга опашка. Във Финикс, Аризона, се създаде объркване заради заключена изборна секция, което наложи избиратели да бъдат препращани да гласуват в съседен избирателен район.Според вестник \"Хюстън кроникъл\" в Хюстън, Тексас, много местни жители не могли да гласуват заради проблеми с машините за регистрация на избиратели, предаде ТАСС.", "date": "2018.11.06", "title": "Дълги опашки и развалени машини за гласуване белязаха изборите в САЩ"}
{"url": "https://offnews.bg/politika/obsazhdaneto-na-biudzheta-v-parlamenta-prekasna-zaradi-predsedatelski-691434.html", "text": "Обсъждането на бюджета за 2019 г. беше прекъснато заради председателски съвет по искане на лидера на БСП Корнелия Нинова. Искането дойде, след като депутатите приеха на първо четене бюджета на Държавното обществено осигуряване за догодина. \"Преди да започнем точката за държавния бюджет, призовавам за разум. Каните се за пореден път да нанесете удар по правовата държава, по законността и по реда, по който се приемат законите в страната. Да отворим точката държавенбюджет, да я обсъждаме и утре да я гласуваме без да са приети данъчните закони. Не правете този пореденгаф за днес, а и по принцип за парламентаризма\", заяви Нинова, цитирана от \"Фокус\".\"Стига унижения на институцията парламент. Искате да отговорим точката за държавния бюджет, а след това да заложим като точка данъчните закони. Искам на председателски съвет да се промени дневния ред\", подчерта Нинова. След искането на Нинова зам.-председателят на парламента Емил Христов обяви 15 минути почивка и свика председателския арест. ", "date": "2018.11.06", "title": "Обсъждането на бюджета в парламента прекъсна заради председателски съвет по искане на БСП"}
{"url": "https://offnews.bg/sviat/mladozhentci-zaginaha-sled-svatbenoto-si-tarzhestvo-v-katastrofa-s-hel-691396.html", "text": "Млада двойка катастрофира с хеликоптер и загина малко след сватбеното си тържество в нощта срещу неделя, съобщи Би Би Си. Хеликоптерът взел Уил Билър и Бейли Акерман Билър от празненството и се разбил, преди да кацне в ранчото на семейство Билър в Южен Тексас. Загинал е и пилотът Джералд Лоурънс - капитан в армията, служил във Виетнам.Катастрофата станала близо до град Ювалди, на около 135 км западно от Сан Антонио. Отломките от хеликоптера били открити в неделя сутринта. Потресени, гостите изразяват съболезнованията си под снимките от сватбата.Младоженците били студенти последна година в земеделски специалности в университета Сам Хюстън. За смъртта им съобщи първо студентският вестник. В изявление студентският съвет на висшето училище пише, че двамата \"ще бъдат запомнени с добрите си сърца и възвисени духове\".", "date": "2018.11.06", "title": "Младоженци загинаха след сватбеното си тържество в катастрофа с хеликоптер"}
{"url": "https://offnews.bg/obshtestvo/sotcialnite-otnemat-5-detca-ot-semejstvo-v-harmanli-sled-smart-na-novo-691403.html", "text": "Социалната служба в Харманли ще отнеме 5-те деца на семейство заради починалото им 16-дневно бебе, съобщи БНР.Установено е, че новороденото е било без личен лекар, а причината за смъртта е инфекция, измръзване и лоши родителски грижи.Според социалните служби родителите нямат капацитет да се грижат за останалите деца. Те ще бъдат настанени в приемно семейство.Мярката за закрила се налага за втори път. Преди шест години след смъртта на шестмесечното им бебе, починало от недохранване, останалите 12 деца са били настанени при близки.", "date": "2018.11.06", "title": "Социалните отнемат 5 деца от семейство в Харманли след смърт на новородено"}
{"url": "https://offnews.bg/politika/mnozinstvoto-edva-sabra-kvorum-za-biudzheta-na-nzok-za-dogodina-bsp-i-691399.html", "text": "БСП и ДПС отново не се регистрираха в началото на днешното извънредно заседание на депутатите. Управляващото мнозинство обаче събра 122 народни представители при минимум от 121 и Народното събрание започна работа. Днес в парламента трябва да разгледат на първо четене проектите за бюджети на Националната здравноосигурителна каса (НЗОК) и на държавното обществено осигуряване (ДОО) за 2019 година. Миналата седмица от БСП и от ДПС обявиха, че ще бойкотират кворума в парламента, докато вицепремиера Валери Симеонов не подаде оставка. Повод за искането им е изказването му за \"кресливи жени\" с \"уж болни деца\" по адрес на протестиращите майки на деца с увреждания.Партията на Мустафа Карадайъ поиска и другият вицепремиер от квотата на \"Обединените патриоти\" - Красимир Каракачанов. Повод за искането им беше скандалът с Държавната агенция за българите в чужбина (ДАБЧ), обвиненията за търговия с документи за българско гражданство и задържането на вече бившия ѝ председател Петър Харалампиев, който е предложен за поста от ВМРО.От \"Воля\" също поискаха Симеонов и Каракачанов да напуснат постовете си, но първоначално обявиха, че няма да бойкотират събирането на кворум. В края на миналата седмица обаче и Веселин Марешки заплаши депутатите му да спрат да се регистрират, ако няма оставки. Вчера пък социалистите заявиха, че очакват цялото правителство да подаде оставка. Според правилника за работа на парламента заседанието може да започне, само ако се регистрират повече от половината народни представители, които общо са 240.", "date": "2018.11.06", "title": "Мнозинството едва събра кворум за бюджета на НЗОК за догодина. БСП и ДПС отново бойкотираха"}
{"url": "https://offnews.bg/temida/sadat-otkaza-na-borisov-i-ninova-da-si-plashtat-obezshtetenia-edin-na-691407.html", "text": "Софийски градски съд отхвърли исковете за обезщетения, заведени от Бойко Борисов и Корнелия Нинова, съобщиха от съда.Премиерът обаче ще трябва да заплати разходите за адвокатски услуги на лидера на БСП. прие за неоснователни исковите молби, в които се твърди, че са претърпели неимществни вреди от изявления, направени от двамата.Съдът отхвърля заведения от Бойко Борисов иска срещу Нинова за заплащане на сумата от 26 000 лв. обезщетение за неимуществени вреди, претърпени в резултат на изявления от 23 март 2017 г. направени в телевизионно интервю.Съдът отхвърля и заявения от Корнелия Нинова иск срещу Борисов за заплащане на сума в общ размер от 30 100 лв. за неимуществени вреди, претърпени след три телевизионни изказвания в периода януари - март 2017 г.Решението подлежи на въззивно обжалване пред Софийски апелативен съд, в двуседмичен срок от съобщението до страните, че е изготвено.", "date": "2018.11.06", "title": "Съдът отказа на Борисов и Нинова да си плащат обезщетения един на друг"}
{"url": "https://offnews.bg/politika/komisia-v-ep-podkrepi-doklada-na-stanishev-za-balgaria-v-shengen-691402.html", "text": "Комисията по граждански свободи, правосъдие и вътрешни работи в ЕП прие с голямо мнозинство доклада на евродепутата Сергей Станишев, с който ЕП ще поиска незабавно приемане на България в Шенген с всички граници – сухопътни, въздушни и морски. Докладът беше подкрепен с 36 гласа „за“ и 4 „против“, като през декември предстои да бъде обсъден и гласуван в пленарна зала.„Бих искал да благодаря на колегите евродепутати, които заявиха категоричната си подкрепа за пълноправното членство на България в Шенген. Този доклад представлява качествено нов елемент в позициите на европейските институции по темата, тъй като отхвърля опасната идея за поетапно приемане. Оттук нататък предстои още работа, за да гарантираме одобрението на текста от Европарламента в пленарна зала – нелека задача, предвид съпротивата на много десни и крайнодесни депутати, които системно гласуват против влизането ни в Шенген,“ заяви Станишев.В доклада на Станишев се припомня, че България и Румъния са изпълнили всички критерии още през 2011 г. и се отчитат негативните последици от недопускането на двете страни да станат пълноправни членове на Шенгенското пространство. Сред тях са пропуски в информационните системи за сигурност на ЕС; значителни икономически загуби и пропуснати ползи за двете страни и за ЕС; намаляване на доверието към европейските институции заради неизпълнението на поетите ангажименти към България и Румъния.„Благодарение на серията инициативи от последната година, успяхме да върнем темата Шенген в дневния ред на ЕС. Въпросът обаче остава блокиран в рамките на Съвета – решението е само в ръцете на държавите-членки. Българското председателство беше шанс да изчистим натрупаните негативи и да си върнем изгубеното доверие, което имахме при приемането ни в ЕС през 2007 г. През юли като че ли наистина имаше положителна инерция – австрийският вътрешен министър заяви, че въпросът за нашето членство ще бъде разгледан от Съвета на вътрешните министри през октомври. Това обаче не се случи и е логично да си зададем въпроса – защо?“„През последните години редица европейски лидери посетиха границата с Турция и привидно изразиха подкрепа, но продължават да говорят за корупция и липса на върховенство на закона, а поредицата скандали от началото на годината бият на очи и спъват всякакъв напредък. Случаите с непроверените пътници от пристигащи самолети на летището, избягалите затворници, сривът на търговския регистър, убийствата, които повдигнаха много въпроси, корупционните практики в ДАБЧ показват системни пропуски и неспособността на управляващите да убедят скептичните правителства, част от които от ЕНП, че България би била надежден партньор в Шенген.И все пак вярвам, че този доклад може да бъде полезен инструмент в преговорите на правителството с други държави-членки – стига да не отстъпват за сухопътните граници. Тревожното е, че вместо да отстояват пълноправното членство на страната ни, все по-често чуваме одобрение за опасната идея за влизане само с въздушни граници. Това би било прецедент, който ще отложи за непределното бъдеще вдигането на контрола по икономически по-важните сухопътни граници и ще постави под въпрос участието на България в бъдещи общоевропейски системи за сигурност.“, заяви в заключение Станишев.", "date": "2018.11.06", "title": "Комисия в ЕП подкрепи доклада на Станишев за България в Шенген"}
{"url": "https://offnews.bg/ot-vas/vlak-ne-mozhe-da-tragne-ot-sofia-niama-lokomotivi-obnovena-691438.html", "text": "Бързият влак 7630 от София до Лом не може да тръгне вече 45 минути от София, защото на Централна гара няма локомотив за него.Очакваното закъснение е 75 минути, обясни оператор на телефона за информация на БДЖ. Чака се пристигането на друг влак, чийто локомотив да бъде закачен на влака за Лом.По разписание влакът трябваше да тръгне в 19:15 ч.Сигналът за закъсняващия влак OFFNews получи от пътници, които зъзнат на неуютната гара Север.Според информацията, която те имат, първоначално на композицията е бил закачен локомотив, но той се е оказал развален. След като това се е установило обаче, се е оказало, че на цяла Централна гара няма работещ локомотив, затова трябвало да се изчака влака от Пловдив, да бъде разкачен неговия локомотив и да бъде закачен на влака за Лом.В 20:15 ч от Централна гара е тръгнал влак за Силистра, който до Лакатник се движи като пътнически и покрива маршрута на влака за Лом през Искърското дефиле. Мотахме се от влак на влак, защото не знаехме кой ще тръгне първи и дали изобщо ще тръгне, разказаха пътници пред OFFNews.", "date": "2018.11.06", "title": "Влак не може да тръгне от София, няма локомотиви (обновена)"}
{"url": "https://offnews.bg/futbol/ibrahimovich-opredeli-anglijskata-vissha-liga-kato-nadtcenena-691405.html", "text": "Нападателят на ЛА Галакси Златан Ибрахимович сподели, че нивото на английския футбол не е толкова високо, колкото се смята.\"Имах дълга и успешна кариера преди да отида в Англия. Играх в различни страни, за доста отбори. Хората смятаха, че ще е грешка да отида в Англия. Ако се бях провалил, мнозина щяха да ме сочат с пръст. Това ме мотивира още повече.Висшата лига ми хареса. Първенството предизвиква огромен интерес по целия свят, но класата му се надценява. Имам предвид техническите умения на футболистите.Имате късмет, че дойдох, когато бях на 35 години. Ако това се беше случило 10 години по-рано, всичко щеше да е различно.За мен казваха, че съм дошъл в инвалидна количка, но аз пратих в така всички, които се съмняваха в качествата ми\", каза Златан пред \"FourFourTwo\".", "date": "2018.11.06", "title": "Ибрахимович определи английската Висша лига като надценена"}
{"url": "https://offnews.bg/futbol/bez-parfiumi-i-lazeri-na-ludogoretc-arena-691410.html", "text": "От Лудогорец уведомяват феновете, които ще гледат на живо мача от група А на Лига Европа срещу АЕК Ларнака в четвъртък (8 ноември) от 22:00 часа, че същия ден стадион \"Лудогорец Арена\" отваря врати в 20:00 часа.В момента се продават билети на клубната база в Разград. В деня на мача от 10:30 ч. ще работят касите на улица \"Васил Левски\".Клубът призовава привържениците да дойдат на \"Лудогорец Арена\" по-рано, за да се избегне струпване по входовете. За да се улесни пропусквателния режим, феновете трябва да слушат инструкциите на стюардите и полицията.\"Зелените\" съобщават, че на стадиона няма да бъдат допускани фенове в нетрезво състояние, с оръжия, опасни предмети, пиротехнически средства, запалки, бутилки, както и шишенца парфюм и дезодорант. Расистките скандирания, както и използването на лазери от трибуните по време на мача, са абсолютно забранени. ПФК Лудогорец напомня, че всички привърженици подлежат на щателна проверка по входовете, като забранените предмети ще бъдат изземвани.Официалната пресконференция на разградчани ще се проведе на 7 ноември от 12:00 часа с участието на старши-треньора Антони Здравков и капитана Светослав Дяков. Последната тренировка на шампионите преди двубоя с кипърския тим е в сряда в 18:30 часа на клубната база.Лудогорец напомня, че в мачовете от Лига Европа и първенството на Първа лига на стадиона се влиза само срещу документ за самоличност, който трябва да бъде показан на органите на реда. Мaлолетните и непълнолетни лица под 18-годишна възраст ще бъдат допускани срещу попълнена декларация от придружител.Търсете бланките на касите на \"Лудогорец Арена\" и на караваната с фен артикули на улица \"Гаврил Кръстевич\" и ги попълвайте стриктно, за да се улесни пропусквателния режим на стадиона непосредствено преди началото на мача.", "date": "2018.11.06", "title": "Без парфюми и лазери на Лудогорец Арена"}
{"url": "https://offnews.bg/turizam/angelkova-v-interviu-za-ng-balgarskiat-turizam-e-v-podem-31-poveche-691412.html", "text": "Българският туризъм е в подем, ръстът на туристическите визити на чужденци за периода януари-септември 2018 г. е 31% спрямо същия период три години по-рано.Това заяви министърът на туризма Николина Ангелкова в интервю за National Geographic в Лондон в рамките на международното туристическо изложение WTM – най-голямото в света за професионалисти.Тя изрази удовлетворението си, че резултатите бележат устойчив тренд на нарастване след създаване на Министерството на туризма като самостоятелна институция.Министър Ангелкова посочи също, че образът на България като дестинация претърпя забележителна трансформация, която се развива по иновативен път и в активно партньорство с всички заинтересовани фактори - публични, частни, неправителствени. Този устойчив напредък трябва да се разбира като инвестиция за растежа на дестинацията като целогодишен маршрут и за благосъстоянието на местните общности.Ангелкова заяви още, че се създават условия за насърчаване на различни видове туризъм с фокус не само върху морския и зимния, но и много специализирани услуги, за които се подготвени тематични дестинации – балнео- и СПА, културно-исторически, винен, гурме и пр.Министърът коментира, че градският туризъм също е в експанзия заради улеснените авиовръзки и усилията за популяризиране на огромното материално и духовното наследство на България от минали епохи. Екипът на National Geographic е изразил интерес да направи ключово проучване на българското културно-историческо наследство с фокус върху съкровищата, открити по българските земи, съобщават от пресцентъра на Министерството на туризма. ", "date": "2018.11.06", "title": "Ангелкова в интервю за NG: Българският туризъм е в подем, 31% повече визити на чужденци спрямо 2015 г."}
{"url": "https://offnews.bg/ikonomika/joncheva-ginka-kato-mitko-karatista-bojko-borisov-li-ia-prashta-v-ch-691406.html", "text": "\"Скандално е Гинка Върбакова и част от нейния екип да влизат в управлението на ЧЕЗ България, което може да се случи на извънредно събрание на 27 ноември\", заяви обяви говорителят на ПГ на \"БСП за България\" Елена Йончева. Йончева попита дали Гинка Върбакова е държавата.Тя припомни, че прeз 2009 г. по предложение на правителството на Борисов, в управлението на ЧЕЗ бе вкаран неговият приятел Митко Каратиста.Елена Йончева заяви, че зад гърба на българите, когато правителството се тресе от поредния скандал, Гинка Върбакова и нейният екип влизат в управлението на ЧЕЗ. Тя обяви и че БСП внасяе искане за независима техническа експертиза важни пътища в страната.Тя заяви, че левицата иска това, за да обезпечи реален и безпристрастен резултат на направеното техническо изследване и настоява експертизата да бъде направена в независима европейска, лицензирана лаборатория.Народният представител обясни, че изследването се състои във взимане на вертикални ядки от тези пътища, които ще покажат не само дебелината на пластовете, но и техния състав.Йончева каза още, че състоянието на пътищата е видимо за всеки и без да се прави експертиза, а в обществото съществува убеждението, че голям процент от сумите по обществените поръчки се връщат към властта. Бившата приятелка на Сергей Станишев покани медиите да проследят целия експертен процес и призова правителството да  подкрепи тази независима експертиза.Тя бе категорична, че исканата от БСП експертиза по никакъв начин не дискредитира българските строители, а е единственият начин те да бъдат защитени.Тя обясни, че след като АПИ разреши взимането на такива проби, левицата ще събере средства, за да бъде извършена експертизата и няма да ангажира бюджета на държавата по никакъв начин.", "date": "2018.11.06", "title": "Йончева: Гинка като Митко Каратиста. Бойко Борисов ли я праща в ЧЕЗ?"}
{"url": "https://offnews.bg/obshtestvo/126-detski-ploshtadki-remontirat-v-sofia-dogodina-snimki-691413.html", "text": "126 детски площадки във всички райони на София ще бъдат ремонтирани или възстановени догодина. Столична община е предвидила 5 млн. лева за това. Това заяви зам.-кметът по околна среда Йоана Христова по време на официалното откриване на градината на колелото на трамвай № 5 в кв. \"Княжево\". Ремонтът обхваща 4.6 дка, изградени са две детски площадки на площ от над 120 кв. м. Монтирано е парково осветление и поливна система. Поставени са 42 нови пейки и 4 перголи. Засадена е нова растителност – дървета, храсти и цветя, уточни Христова. Общата стойност на ремонтните дейности е 550 000 лв.", "date": "2018.11.06", "title": "126 детски площадки ремонтират в София догодина (снимки)"}
{"url": "https://offnews.bg/kultura/spasenite-sakrovishta-na-balgaria-izlozhba-pokazva-otceleli-ot-imania-691409.html", "text": "Изложба „Спасени съкровища на България“ в Националния археологически институт с музей (НАИМ) при БАН и ще бъде отворена за посещения от 7 ноември 2018 г. до 27 януари 2019 г.Над 300 експоната от НАИМ и още 18 музея от цялата страна изобразяват всички периоди в хилядолетната история на днешна България. Сред артефактите има златни накити и бронзови предмети, медни брадви, находка от 328 монети на тракийските владетели Реметалк I и Реметалк II и други.Впечатляващите находки са спасени от трафик, в резултат на успешни полицейски акции. Изложбата е организирана от НАИМ съвместно с Министерство на вътрешните работи на Република България, с подкрепата Министерство на културата на Република България и съдействието на Столична община. Основната цел на изложението е да акцентира върху изключително сериозния проблем, който представлява системното унищожаване на богатото културно-историческо наследство на България, и необходимостта от ефикасни действия срещу него.Защо става все по-трудно да се отличи оригинален артефакт от фалшификат? На този въпрос отговарят специалистите, благодарение на които изложбата е факт.", "date": "2018.11.06", "title": "Спасените съкровища на България: изложба показва оцелели от иманяри артефакти (видео)"}
{"url": "https://offnews.bg/politika/s-promenite-v-npk-ne-se-vavezhda-taen-arest-tvardi-tcacheva-691418.html", "text": "С промените в НПК не се въвежда таен арест, напротив, разширява се кръгът на лицата, които задържаният може да уведоми. Ограничението е само по отношение на конкретно лице, за което има данни, че може да попречи на разследването.Това каза министърът на правосъдието Цецка Цачева в предаването „Още от деня“ по БНТ.На въпрос дали се въвеждат тайни арести за 48 часа за възрастните и за децата до 24 часа, тя отговори: \"И членовете на правна комисия, и Народното събрание, което на първо четене гласува предложените промени в НК, с които се променят текстове и в НПК, са наясно тогава, когато не се изважда определен текст извън общата систематика. Става дума за транспониране на директива от 2013 година. Там сме в тотална забава с наказателно производство по тази директива, която визира достъпа до адвокат и възможността за уведомление от трето лице“, коментира Цачева.По думите ѝ по Конституция всяко едно лице от момента, в който е задържано, дали това е от компетентността на МВР 24-часовото задържане, или на Прокуратурата 72-часовото задържане, това лице има право на адвокат. „Това е гарантирано право в българската конституция, така че не става въпрос за никакъв таен арест. Това, което събуди вълнението по отношение на тези 48 часа, се отнася до следното: по сега действащите разпоредби от момента на задържането под стража, лицето имаше право да информира членове на семейството, на работодатели, а тези, които са с двойно гражданство, консулски служби по негов избор. В момента се дава възможност още по-широко да се разтвори кръгът на лицата, които могат да бъдат уведомени по желание на задържаното лице“, допълни министърът. Според нея при неотложна необходимост, в два конкретни случая, когато става дума за застрашаване на живот, свобода на дадено лице, или пък опасност от провал в разследването, прокуратурата може с постановление да откаже за 48 часа да бъде информирано конкретно лице, но това не означава, че задържаният не може да посочи друго. „Тази директива е реакция на европейското законодателство по отношение на атентатите във Франция, става дума за тероризъм, за организирани престъпни групи, това е била целта и смисълът. Що се отнася до непълнолетните, там задължително се уведомява Агенцията за закрилата на детето. Няма никакви тайни арести.Прокурорското постановление подлежи на обжалване пред съд, който се произнася незабавно. Тези 48 часа се включват в общите 72 на задържане. Никакви други текстове не се пипат. Между първо и второ гласуване в парламента, ако народните представители могат, ще бъде добре, да прецизират още текстовете, ако преценят, че някъде не е ясно. Категорично няма тайни арести, адвокатът през цялото време е до своя клиент“, увери още Цецка Цачева.", "date": "2018.11.06", "title": "С промените в НПК не се въвежда таен арест, твърди Цачева"}
{"url": "https://offnews.bg/sviat/3000-meditcinski-sestri-napusnaha-albania-691395.html", "text": "Според Асоциацията на медицинските сестри за периода между януари и август тази година около 3000 медицински сестри са напуснали Албания и още стотици се подготвят да заминат, след като положат изпитите си по немски език, съобщава БГНЕС.От асоциацията призоват албанското правителство да предприеме спешно необходимите мерки за преодоляване на проблемите в сферата, за да спре масовото заминаване на медицински сестри от страната. „Заплатите на медицинските сестри са много ниски. Настояваме те да увеличат и работа ни да бъде оценявана адекватно. Непрекъснато повтаряме това, но сега смятаме, че е крайно време правителството да предприеме сериозни мерки, тъй като секторът на здравеопазването ще остане без този персонал”, се посочва в искането на Асоциацията на албанските медицински сестри.През последните години не само медицинските сестри заминават от Албания. Работа в чужбина търсят и общопрактикуващите лекари и специалистите. Въпреки че точният брой не е известен, се приема, че над 1200 лекари са напуснали страната през последните четири години. Причината са ниските заплати, но и условия на труд и по-добрите възможности за кариерно развитие в чужбина.Огромната част от заминаващите се отправят към Германия. От края на 2015 г. албанците могат да кандидатстват за работна виза там, ако имат осигурено работно място. Друго изискване е да могат да комуникират на немски език.", "date": "2018.11.06", "title": "3000 медицински сестри напуснаха Албания"}
{"url": "https://offnews.bg/izvan-terena/iuzheni-bushar-iahna-atv-za-sports-illustrated-691411.html", "text": "Канадската тенисистка Южени Бушар отново се снима за изданието за бански костюми на Sports Illustrated. Този път тя позира в доста по-консервативно облекло, като се е снимала върху АТВ на фона на пясъчно поле.\"Понеделник е време да се правят пари\", написа под кадъра в Инстаграм Бушар, който дебютира на страниците на престижното издание през февруари 2017 година и направи фурор.Не така обаче се случват нещата на корта за нея, но все пак тя успя да удържи позиция в топ 100 за 2018 година. Бушар, която в миналото беше свързвана с нашия Григор Димитров, приключи годината на 89-а позиция.", "date": "2018.11.06", "title": "Южени Бушар яхна АТВ за Sports Illustrated"}
{"url": "https://offnews.bg/politika/gerb-poiskaha-poimenna-proverka-v-ns-za-da-lishat-bsp-i-dps-ot-pari-z-691414.html", "text": "По-малко от час след началото на извънредното заседание на парламента ГЕРБ поискаха поименна проверка на присъстващите депутати. БСП и ДПС отново напуснаха залата.След проверката отново имаше кворум. Депутатите дори бяха повече от първоначалните 122-ма, този път - 129.Причините за искането на ГЕРБ са две. Едната остана неизказана и е, че така те лишиха опозицията от възможността по-късно да поиска такава, а другата - след проверката депутатите от БСП и ДПС да бъдат лишени от парите им за транспорт и командировъчните за деня.Предложението отсъстващите народни представители да бъдат лишени от парите им за транспорт за деня беше направено от председателя на правната комисия и депутат от ГЕРБ Данаил Кирилов. То беше прието от депутатите и ще бъде обсъдено на председателски съвет.Тази мярка на ГЕРБ обаче не притесни лидера на БСП Корнелия Нинова. \"Нерегистрирането ни продължава така, както сме го обявили. Няма как с нашите гласове и даването на кворум да се приемат решения, с които ние не сме съгласни. Например да се увеличават данъците на старите автомобили\", каза тя.Социалистите все пак имали принципен проблем с предложението на Кирилов. \"Начинът, по който се прави, е още едно доказателство, че ГЕРБ е партия, която нарушава всички правила и закони в държавата\", обясни тя.Нинова подчерта, че депутатите от левицата така или иначе не получават заплатите си за дните, в които отсъстват, за да представят \"Визия за България\". Заплатите за тях не били важни. \"Тоест не натоварваме българските данъкоплатци с излишни плащания към нас. И смятам, че така е морално\", подчерта тя и добави, че БСП не компенсира народните представители заради намалените им заплати.Парламентарният правилник предвижда, че ако депутат има неоправдано отсъствие от три поредни или общо 5 пленарни заседания в рамките на един месец, му се изплаща само една трета от заплата. Депутати от БСП вече втори месец отсъстват от заседания заради пътуванията по страната. На въпрос как се издържат социалистите при това положение, Нинова отговори: \"С остатъка. Ние сме си го приели това решение. От партийната каса не им даваме пари.\"", "date": "2018.11.06", "title": "ГЕРБ поискаха поименна проверка в НС, за да лишат БСП и ДПС от пари за транспорт"}
{"url": "https://offnews.bg/obshtestvo/puskat-parnoto-v-sofia-na-7-noemvri-691422.html", "text": "Парното в София ще бъде пуснато на 7 ноември, сряда, съобщиха от \"Топлофикация\".Това се налага заради прогнозата за траен спад в температурите в следващите дни.От топлофикационното дружество припомнят, че от особена важност е преди пускането на парното клиентите да приключат всички ремонти по вътрешната отоплителна мрежа и да запълнят източените инсталации. В сградите, в които това условие не е изпълнено, няма да има техническата възможност парното да бъде пуснато. Необходимо е и вентилите на радиаторите да бъдат отворени на максимална степен, за да не се налага допълнително обезвъздушаване. Също така е важно електронните уреди за дялово разпределение да бъдат проверени. В случай, че дисплеят им е угаснал, абонатите трябва незабавно да потърсят съдействие от топлинния си счетоводител.", "date": "2018.11.06", "title": "Пускат парното в София на 7 ноември"}
{"url": "https://offnews.bg/futbol/slavisha-stoianovich-ostanal-dovolen-ot-novo-popalnenie-na-levski-691388.html", "text": "Треньорът на Левски е останал доволен от предста­вянето на Луи Нганиони срещу Ботев Пловдив. Френският за­щитник направи официалния си дебют за \"сините\" при поб­едата над \"канарчетата\" с 4:1 и се е понравил с представяне­то си, пише \"Тема Спорт\".Преди това той взе участие единствено в кон­тролите по време на паузите за националните отбори сре­щу Радник Сурдулица и Локомотив София.При отсъствие­то на капитана Иван Горанов Стоянович имаше дилема кой да играе на поста ляв бек, но реши да се довери на Нганио­ни.Все пак се очаква капитанът на \"сините\" да вземе участие в следва­щия мач срещу Черно море и конкуренцията между двама­та да се завърже.Иначе в Словения продължават да засипват с похвали по адрес Стоянович. Сайът siol.net написа:\"Продължава страхотното представяне на Левски в Първа лига под ръководството на Славиша Стоянович. След горчивото отпадане за Купата на България от Черно море след лотарията на дузпите, тимът успя да запише голяма победа срещу Ботев Пловдив.Това даде надежда на феновете отново да видят Левски като шампион на България, което не се е случвало около десет години.Стоянович работи много успешно до момента начело на \"сините\". В домакинските двубои той има шест победи и само едно равенство при голова разлика 22:4. Стоянович може да бъде доволен и от играта на тима в гостуванията\".", "date": "2018.11.06", "title": "Славиша Стоянович останал доволен от ново попълнение на Левски"}
{"url": "https://offnews.bg/snukar/mark-uiliams-idvam-v-balgaria-za-nova-pobeda-nad-dzhon-higins-691416.html", "text": "Световният шампион Марк Уилямс ще търси нова победа срешу Джон Хигинс в двете срещи от Winbet снукър реванша в България.Както е известно, двамата майстори на щеката ще се изправят един срещу друг в София на 20 ноември в зала \"Универсиада\" и в Пловдив на 21 ноември в зала \"Колодрума\".Уилямс отправи специално послание към родните фенове:\"Здравей, България. Пристигам на 20 ноември за два мача срещу Джон Хигинс и ще се опитам да спечеля отново, както го направих на финала на Световното първенство. Заповядайте в София и Пловдив, а билети може да намерите на eventim.bg. Ще бъде едно наистина прекрасно изживяване\", споделя световният шампион във видеото.Марк Уилямс и Джон Хигинс изиграха един наистина епичен финал през май месец в \"Крусибъл\", като тръпката от играта на двамата може да бъде видяна на живо в България.Българските фенове на снукърa имат възможност да се докоснат до двама от най-великите играчи, които са към края на своите кариери, но въпреки това са сред най-добрите в света и показват класа на снукър масата. Билети за събитието може да намерите в сайта на Eventim и техните партньори.", "date": "2018.11.06", "title": "Марк Уилямс: Идвам в България за нова победа над Джон Хигинс"}
{"url": "https://offnews.bg/112/den-bez-zhertvi-na-velosipedisti-na-patia-691373.html", "text": "От 1 до 30 ноември, за поредна година, в цялата страна се провежда традиционната акция „Зима”.В първия етап от кампанията на ''Пътна полиция\" от 1 до 10 ноември, вниманието на пътните полицаи е насочено приоритетно към спазване на законовите изисквания от страна на водачите на пътно–превозни средства – велосипедисти, водачите на каруци.Мотото на този етап е „С безопасно пътно превозно средство през зимата“.Основната цел на кампанията е да изостри вниманието на водачи и пешеходци, участващи в движението по пътищата на България през зимния сезон, към тяхното безопасно поведение и шофиране, както и към толерантността им на пътя. Акцията ще премине и през още два етапа на проверки:Вторият етап - от 11 до 20 ноември акцентът е поставен върху правилното поведение на пешеходците на пътя и на водачите на моторни превозни средства спрямо тях.В рамките на третия етап - от 21 до 30 ноември - кампанията ще бъде фокусирана върху водачите на моторни превозни средства и техническата изправност на техните автомобили, както и готовността им за движение в зимни условия.От кампанията  обявяват и 16 ноември за Ден без жертви на пешеходци, а 22 ноември - за Ден без жертви на водачи и пътници в моторни превозни средства. ", "date": "2018.11.06", "title": "Ден без жертви на велосипедисти на пътя"}
{"url": "https://offnews.bg/sviat/nad-200-masovi-groba-ostaveni-ot-daesh-sa-otkriti-v-irak-691417.html", "text": "Повече от 200 масови гроба, погребали хиляди тела, са открити в зоните в Ирак, контролирани преди от терористичната групировка ДАЕШ (\"Ислямска държава\"), съобщи Би Би Си.Разследване на ООН разкрило гробове в северните и западните иракски провинции Нинава, Киркук, Салахудин и Ал Анбар. Предполага се, че в тях са погребани между 6 и 12 хиляди жертви на Ислямска държава.Терористите окупираха части от Ирак през 2014 г., след което наложиха брутална власт, убивайки всеки застанал срещу тях.В последствие ДАЕШ беше отблъсната от водената от САЩ въздушна кампания, подкрепена от иракското правителство с наземна войска. Намерените останки съдържат значими доказателства, които не само ще спомогнат за идентифициране на жертвите, но и за повдигане на обвинения за военни престъпления, престъпления срещу човечеството и геноцид.Според него установяването на обстоятелствата около масовите убийства е важна стъпка в осигуряването на правото на истина и справедливост за опечалените близки.Ирак обяви победа над ДАЕШ през декември миналата година, но терористите все още контролират части от територията в Сирия, като продължават да поемат отговорност за отвличания и бомбени взривове в цялата страна. ", "date": "2018.11.06", "title": "Над 200 масови гроба, оставени от ДАЕШ, са открити в Ирак"}
{"url": "https://offnews.bg/futbol/braziletc-pred-razdiala-s-ludogoretc-691375.html", "text": "Шампионът Лудогорец е пред раздяла с един от централните си защитници. Става въпрос за бразилеца Рафаел Форстър, пише \"Тема Спорт\".Той дойде в Разград през лятото на миналата година от украинския Зоря (Луганск), с който бе играл в групите на Лига Европа. 28-годишният бранител обаче така и не успя да се наложи нито при Димитър Димитров-Херо, нито при сънародника си Пауло Аутуори. Използван е като резерва, като играе и за дубъла.Ръководството на Лудогорец е очаквало много повече от Форстър и не е изключено през зимата да се стигне до раздялата с него. Друга от причините е, че в момента реално тимът разполага с цели петима централни защитници - Козмин Моци, Антон Недялков, който е ляв бек, но е използван като такъв, Георги Терзиев, Форстър и Драгош Григоре.Румънският национал се възстановява от контузия и се очаква да е готов към края на годината. Той бе привлечен през лятото. Така че опции пред старши треньора Антони Здравков не липсват.", "date": "2018.11.06", "title": "Бразилец пред раздяла с Лудогорец"}
{"url": "https://offnews.bg/kultura/muzikata-na-outhentic-ili-kakvo-e-da-smesish-balgarski-folklor-s-dzha-691425.html", "text": "На 7 ноември в SOFIA LIVE CLUB в София българската група Outhentic ще съчетае автентичен български фолклор с джаз, фънк и грууви, както и с келтски, ирландски и финландски мелодии.Райна Василева (вокал, перкусии) и Живко Василев (кавал, пиано) имат амбицията да съберат световната музика на едно място по повод петата годишнина от първия си съвместен запис. Голяма част от песните, които ще чуят всички закупили билети за концерта, се раждат по време на турнетата на групата около света.Макар и млади като формация, Outhentic имат богат опит с международни участия – на етнофестивалите в Белгия и Швеция, както из цяла Европа, където правят и участват в уъркшопове за българска музика и срещат музиканти от цял свят. Именно там младите творци се запознават с британския китарист Йън Стивънсън, с когото по-късно работят заедно върху оригинални интерпретации на български фолклор.По време на едно от своите участия на world music фестивал, Райна и Живко преподават български фолклор на певци от Кения и Индия, на ирански гъдулар и индиец – перкусионист. Така осъзнават, че именно смесицата между различни стилове в уърлд музиката е дестинацията, към която групата ще поеме в албума, над който работят в момента.Преди концерта в четвъртък разговаряме с Живко и Райна за фолклора и музиката като цяло у нас и в чужбина.Какво е фолклорът за вас и как се роди идеята да бъде съчетан с джаз, фънк и други музикални жанрове?Живко: Фолклорът за нас е това, което тече по вените ни. Закърмени сме с фолклорна музика от съвсем малки, баща ни постоянно пееше родопски песни, пътувайки в колата, винаги слушахме народна музика… Колкото до идеята за смесване, тя е резултат от безкрайно много експерименти. Аз започнах да изучавам джаза из основи като студент и така, благодарение на музикантите, с които той ме събра се запалих толкова много по стила. Любопитството ни обаче не спря само с джаза, ние продължихме да експериментираме и така стигнахме до всичките тези стилове.Напоследък се забелязва в глобален план засилен интерес към фолклора и завръщане към корените. Какво мислите по този въпрос? Забелязвате ли такава тенденция?Райна: Определено в последните години се говори доста за фолклорната музика и за фолклора, като цяло, организират се фолклорни събития, създават се реклами, има и много музикални групи, които спомагат за разпространението му в България и по света. Всичко това може само да ни радва. Нещата се случват изключително бавно, но смятам, че вървим в правилна насока и докато има такива хора като нас, които не се отказват и се стремят да запазят националното ни богатство, въпреки трудностите, с общи усилия, ще постигнем желаната цел.Вие сте не само екип в музиката, но и в живота. Оказва ли влияние върху работата ви фактът, че сте брат и сестра?Живко: Разбира се! Едно от най-важните неща в един екип е доверието, при нас то, разбира се, е налично, защото е изграждано още от деца. Ние също не се притесняваме да се критикуваме, защото сме си достатъчно близки, за да кажем това, което мислим, без да се притесняваме, че ще засегнем другия. Корективът е едно от най-важните неща за развитие и определянето на правилната посока.Сегашният ви проект е базиран на различни комбинации от стилове в уърлд музиката. България или света бе главният източник на вдъхновение за вас?Райна: Вдъхновението, разбира се, започна от България, чрез нея и красивия ни фолклор достигна до толкова много точки по целия свят, до толкова разнообразни култури, сцени и музиканти.Щастливи сме, че имаме възможността, освен да разпространяваме нашия фолклор, също и да се докоснем до чуждестранния, да черпим вдъхновение и от него и да спомогнем и за неговото популяризиране.Често имате участия извън България. Как бихте сравнили етно сцената навън с тази у нас?Живко: Разбира се, че има разлика в сцената навън и сцената в България, тук мащабите не са толкова големи, но все пак лека-полека успяваме да наложим този стил и на българския пазар. Забелязваме все повече интерес към световната музика и на нашите географски ширини.Сегашният ви концерт е по повод петата годишнина от съвместното ви музикално творчество. Как виждате развитието си като музикална формация в следващите 5? Какви са потенциалните ви амбиции и пречки?Живко: През последните 5 години ни се случиха много неща, някои от тях хубави, някои лоши, узряхме не само като музиканти, но и като хора. Експериментите донесоха много нови елементи в музиката ни. Мисля, че е в природата ни да търсим новото и различното, така че съм сигурен, че след 5 години ще сме на място, което дори и не можем сега да си представим.Разкажете малко повече за предстоящия ви концерт на 7-ми ноември. Какво да очакват зрителите?Райна: На 7 ноември в 20:30 ч. – Sofia Live Club, зрителите ще могат да се насладят, освен на български, така и на чуждестранен фолклор – ще има много интересни келтски и финландски мелодии.Ще изсвирим няколко композиции, които ще бъдат включени в бъдещия ни албум, който планираме да представим догодина. На сцената ще бъдем подкрепени от невероятни музиканти, като: Стоян Янкулов – Стунджи – ударни, Димитър Сираков – бас китара /контра бас, Борислав Илиев – китара, Вокална група Авигея. Сигурни сме, че ще се получи една истинска фолклорна магия, изключително зареждаща и вдъхновяваща.Освен музикална формация, Outhentic е и фондация. Каква е мисията, която носи творчеството ви?Райна: Мисията ни е, преди всичко, да съхраняваме и разпространяваме фолклорното ни богатство, да подпомагаме млади артисти, които срещат трудности по творческия си път, да представим традициите ни, като използваме иновативни методи, по-достъпни за младите, като по този начин ги превърнем в разпространители на фолклора ни, по целия свят, защото именно в младото поколение се крие бъдещето на България.", "date": "2018.11.06", "title": "Музиката на Outhentic, или какво е да смесиш български фолклор с джаз и фънк"}
{"url": "https://offnews.bg/drugi/petar-stojchev-shte-pluva-na-antarktida-691378.html", "text": "В отлично настроение отпътува Петър Стойчев за първото в историята състезание в ледените води на Антарктида. Легендата в плувните маратони беше изпратен от близки и приятели на летище „София” , които му пожелаха здраве и успех в предстоящата надпревара.Както е известно, в периода 21-28 ноември Стойчев заедно с още 16 плувци от девет държави ще изминат дистанция от 1000 метра и ще поставят исторически рекорд за участие в организирано състезание на Антарктида , под егидата на Международната федерация по ледено плуване .„Чуствам се много добре. Малко ми е мъчно , че един месец няма да виждам семейството си, но целта си заслужава и съм готов за предизвикателството. Ще плувам там с обикновена силиконова шапка и бански костюм, който няма неопрен или други екстри, които да ме предпазват от ледената вода. Имам опит в студени води и знам колко е трудно.Дишането се забавя, тялото се свива, главата те боли зверски. Невероятно изпитание за човешките възможности. Нямаме право да се мажем с никакви препарати против леда във водата. Всичко е забранено, за да не се замърсява околната среда. Само шапка и обикновен бански, който вече показах на журналистите по време на турнира „Замората”.Температурата на въздуха ще бъде около минус -15 градуса, а на водата минус- 0.3 градуса по Целзий. Класическа дистинация от 1 километър с шамандури през определени метри на трасето. Мястото ще бъде доста далеч под нашата изследователска база там. Още надолу към южния полюс.Тръгваме със специален кораб от чилийския град Пунта Аренас на 16 ноември и няколко дни ще изминем докато стигнем до разрешено място за състезанието. Ако някои си мислят, че отиваме ей така, за кеф, много се лъже. Всеки един от състезателите ще иска да спечели, за да влезе като първия в историята плувец триумфирал на Седмия континент. Ще направя всичко , което трябва и ще стискам зъби, но искам и на Антарктида да чуя „Мила Родино” като победител. Това ми е голямата цел и предстояща мечта”, каза преди тръгване Петър Стойчев.Единствените опасения на Стойчев са , че на борда на кораба интернет връзката ще бъде силно ограничена и това ще попречи на комуникацията му със семейството, близки и приятели. На 3 декември Петър Стойчев се завръща в София.", "date": "2018.11.06", "title": "Петър Стойчев ще плува на Антарктида"}
{"url": "https://offnews.bg/politika/sotciologat-parvan-simeonov-protestite-tceliat-svaliane-na-kabineta-691380.html", "text": "„С поредицата от протести се цели сваляне на правителството“, коментира в интервю за  социологът от \"Галъп интернешънъл\" Първан Симеонов. Той коментира актуалната политическа обстановка и пътищата пред кабинета \"Борисов 3\". 81 на сто от анкетираните в прочуване на агенцията смятат, че Валери Симеонов трябва да подаде оставка. Но според социолога по-опасна за управлението е позицията на ДПС в момента:„Те го наричат „програма“ за експертност, за широка подкрепа в парламента... Във всеки случай това значи едно - ДПС се опитва последователно да постави ГЕРБ в по-голяма зависимост от себе си. Поне на първо време това работи донякъде за ГЕРБ и за патриотите, защото, опасността ДПС да е срещу теб обикновено е добра политическа реклама в България. Но ако ДПС са сериозни в това свое намерение, Борисов знае, че те трудно ще се откажат и вероятно това го притеснява повече“, каза той.Първан Симеонов смята, че Бойко Борисов разсъждава колко неприятна е ситуацията с протестите на майкитена деца с увреждания:„Според мен в момента се чуди и се чуди главно между две опции - дали този път нещата са толкова неприятни, колкото са били през, примерно, зимата на 2012-а срещу 2013-а, или пък си казва той: „Това вече много пъти съм го гледал и съм правил една и съща грешка, на страха очите са големи и съм хвърлял кърпата и съм отивал на избори, без да е имало нужда, защото заплахата не е чак толкова голяма\". „И видимо печели време за разсъждение, като буквално и преносно отсъства от политическия дебат в страната. Борисов просто не е тук. Това прави в момента. И поне според мен чуденето е дали да контраатакува по някакъв начин, чисто имиджово, както го е правил много пъти, или пък догодина заедно с местните избори да направи предсрочни парламентарни избори“, добави той.Според него е възможен и друг вариант - премиерът да вижда нещо, което масовата публика не вижда в този протест:\"Той е доста обилно онагледен през медиите, но внимателният поглед ще види, че протест лекатози -полека добива една доста стройна организация и на него стискат палци очевидно партийни лица – от червената и от либералната опозиция, т. е двете основни опозиции, които ГЕРБ има. Така че възможно е да смята, че този протест е някаква форма на инженеринг, който скоро ще изпосталее, особено с промяната на времето“.Социологът добавя, че когато говорим така за протеста, трябва винаги, за да не изпадаме в цинична ситуация, да отбелязваме, че проблемът на майките на деца с увреждания е сериозен. Това е съвсем отделна, различна и човешка тема, но факт е, че този протест лекичко вече започва да прилича на опит не просто да се протестира за майките, а да се събаря правителството“, казва той.„Ако трябва да бъдем докрай, ама съвсем докрай откровени, действително самият Валери Симеонов нямаше предвид това, което се тълкува в неговите думи. Очевидно думичката „уж“ не беше използвана в такъв смисъл. За съжаление беше използвана в смисъл, който само Валери Симеонов и само двама–трима езиковеди могат да схванат. И въобще – не се говори с такъв замах, с такова настървение и с такава злорада енергия, така си мисля аз. Г-н Симеонов е длъжен да понесе някакви последици… Държа да кажа, че оставката на г-н Валери Симеонов като тема вероятно е повлияна и от общото отношение къмнего, не просто от тази реплика“, каза изпълнителният директор на „Галъп“.", "date": "2018.11.06", "title": "Социологът Първан Симеонов: Протестите целят сваляне на кабинета"}
{"url": "https://offnews.bg/ikonomika/rodna-rech-omajna-sladka-targovtcite-v-odrin-veche-srichat-nasheto-a-691381.html", "text": "Търговците в Одрин вече започнаха да учат български и гръцки, за да може алъш-веришът да продължи безпроблемно, съобщава . На продавачите по магазини и сергии в близкия до Капитан Андреево град вече са раздадени кратки разговорници по двата езика. Така търговците ще могат да се разбират свободно с чужденците в града, които са основно от съседните държави – България и Гърция.Председателят на Кооперацията на търговците в пазар „Улус“ Бюлент Реисоглу заяви, че на търговците на пазара са раздадени „речници за алъш-вериш“ на два езика.През последните месеци сривът на турската лира превърна Турция в привлекателен център за пазаруване, а почивката при съседите става все по-атрактивна. Само през първите шест месеца на годината около милион българи са посетили Турция.Най-много са пътуванията към Одрин и Истанбул.През последните месеци 70% от туристите в Одрин са българи, а от всеки ъгъл се чува българска реч.Сред най-предпочитаните места в града от чужденците е пазара „Улус“, който е най-активен в петък. За да преодолеят езиковата бариера от ръководството на Кооперацията на търговците намират практично решение – кратки разговорници на български и гръцки.Те са съставени от основните думи и изрази на съответния език, които са необходими за свободния алъш-вериш – посрещане на клиента, цифри, цветове и други.Бюлент Реисоглу споделя пред турски медии, че досега търговците са използвали пръсти или калкулатор за да обявят цените пред чужденците. Той изтъква, че местните търговци на пазара са започнали да учат български и гръцки.Шефът на бизнес организацията посочва, че вече търговците се разбират много по-лесно с клиентите от България и това спомага на търговията.Сервет Атеш споделя, че продава пердета на пазара и му е трудно да се разбира с чуждите туристи. Той разказва, че когато го попитат за цена показва с пръсти или използва калкулатора за улеснение.Търговецът на текстилни изделия Изет Кочоглу посочва, че продава благодарение на речника и изтъкна, че за кратко време ще наизусти всички думи.", "date": "2018.11.06", "title": "Родна реч, омайна сладка: Търговците в Одрин вече сричат нашето А и Б"}
{"url": "https://offnews.bg/obshtestvo/bsp-sofia-iska-dopitvane-za-nov-muzej-v-tcentralna-mineralna-bania-691377.html", "text": "Общинските съветници от БСП - София са категорично против северната част от Централна минерална баня да се преустрои в Музей \"Българският ХХ век\".Останалата част от банята вече е преустроена в \"Регионален музей на София\", посочват от БСП в Столична община. Те настояват за референдум, на който софиянци да се произнесат по проекта. В позицията на БСП-София се казва: На комисията по култура вчера докладът за преустройството на Централна минерална баня бе отложен, като председателят Малина Едрева поиска анализ, с който предложението за преустройството да бъде мотивирано. Дебитът на минералната вода е намалял, ако се направи спа център, столичани няма да могат да си наливат безплатно минерална вода от чешмите пред банята, обясни зам.-кметът Тодор Чобанов. Той подчерта, че Централна минерална баня е затворена през 1986 г. Столична община опитва няколко пъти да отдаде на концесия останалата неремонтирана част от банята, но желаещи не се появиха. ", "date": "2018.11.06", "title": "БСП-София иска допитване за нов музей в Централна минерална баня"}
{"url": "https://offnews.bg/futbol/valeri-bozhinov-misli-nov-nachin-za-praznuvane-na-golovete-691382.html", "text": "Топнападателят на Ботев Враца Валери Божинов умува за нов маниер на отпразнуване на головете. Пред \"България Днес\" миналият през Ювентус и Манчестър Сити таран споделя, че в последния шампионатен двубой срещу Черно море, спечелен с 2:1, е получил устна забележка от рефера Станислав Тодоров да не имитира стрелба с картечница.\"Не беше планирана реакция от моя страна. След гола съдията Станислав Тодоров ми направи забележка, че не трябва да правя повече този жест. Каза ми, че принципно съм за жълт картон.Досега никой не ми беше правил забележка за това. За в бъдеще повече няма да правя картечница, ще измисля някакви други неща. Важното е моите голове и тези на съотборниците ми да носят по 3 точки на Враца”, коментира нападателят.Божинов харесва обстановката във Враца, но не знае какво ще е бъдещето му след 15 декември, когато изтича договорът му. Конкретни оферти за услугите му от чужбина все още нямало.", "date": "2018.11.06", "title": "Валери Божинов мисли нов начин за празнуване на головете"}
{"url": "https://offnews.bg/izvan-terena/arestuvaha-sobstvenika-na-monako-dmitrij-ribolovlev-po-obvinenia-v-k-691441.html", "text": "Руският милиардер и собственик на футболния клуб \"Монако\" Дмитрий Риболовлев е арестуван, съобщи френското издание \"Монд\". Информацията потвърждават адвокати и източник от обкръжението на Риболовлев, посочва Би Би Си. Риболовлев е задържан в дома си в Монако по подозрение в корупция и търговия с влияние. Домът му е претърсен. Заповедта за ареста му пък е издадена от съдия в Монако.Преди години Риболовлев имаше проблеми с правосъдието заради незаконна търговия на скъпи вещи.Милиардерът е собственик на \"Монако\" от 2011 г. Личното му състояние се оценява на 7.3 милиарда евро.", "date": "2018.11.06", "title": "Арестуваха собственика на 'Монако' Дмитрий Риболовлев по обвинения в корупция"}
{"url": "https://offnews.bg/temida/77-godishna-baba-prodavala-kokain-vliza-v-aresta-691387.html", "text": "Специализираният наказателен съд определи мярка за неотклонение „Задържане под стража“ на 77-годишна жена, обвинена от Специализирана прокуратура за участие в организирана престъпна група за разпространение на наркотици в столичния жк „Люлин“.Най-тежката мярка е наложена и на останалите трима от групата, в т.ч. на внука на възрастната жена, който ръководел престъпната структура. Съдът обоснова определението си за жената с доброто ѝ здравословно състояние, както и с опасността да извърши друго престопление – когато внукът ѝ отсъствал, тя разфасовала кокаин и марихуана на дози и го продавала в дома си на клиенти след уговорка по телефона.Участниците са задържани на 1 ноември 2018 г. при операция на ГДБОП и Специализираната прокуратура. У всеки от тях са намерени и иззети различни количества наркотици. Малко преди разследващите да влязат в жилището на възрастната жена, тя изхвърлила през прозореца плик с близо четвърт килограм марихуана, опитала да се освободи от друго количество в тоалетната чиния. От всичките участници в групата само тя не е осъждана.Внукът ѝ е в изпитателен срок на предходно условно осъждане за разпространение на наркотици.Събраните доказателства сочат, че групата била организирана през лятото на 2017 г. По случая са използвани специални разузнавателни средства.Определените мерки на обвинените не са окончателни и могат да бъдат обжалвани пред Апелативния специализиран наказателен съд.", "date": "2018.11.06", "title": "77-годишна баба продавала кокаин, влиза в ареста"}
{"url": "https://offnews.bg/temida/viktorio-aleksandrov-niama-da-izleze-ot-aresta-reshi-okonchatelno-sad-691390.html", "text": "Софийският апелативен съд остави в ареста Викторио Александров, който е обвинен за убийството на приятелката си и едногодишната им дъщеричка.Днес в съда беше гледана мярката за неотклонение на 26-годишния мъж, който поиска да му бъде определена мярка \"домашен арест\". „Искам домашен арест. Няма да се укрия. Няма къде да отида, медиите ще са пред нас”, заяви днес обвиняемият, цитиран от bTV. По думите му откритата рана от опита за самоубийство поставя в риск здравето му.Още при първото си изправяне пред съдия през миналата седмица той обяви, че няма точен спомен от двете престъпления. Той днес отново заяви: „Не съм убиец и никога не съм бил!”В днешното съдебно заседание прокурорът в Софийска апелативна прокуратура представи нови разпити на свидетели, както и заключение от изготвената графологична експертиза на писмо, открито в дрехите на Александров. Установено е, че то е написано от обвиняемия.С определение на САС е потвърдена мярка за неотклонение „Задържане под стража“ спрямо извършителя на жестокото убийство.Двойното убийство стана на 29 октомври 2018 г., като първо Викторио прострелял жената в апартамент в жк. „Надежда“, а по-късно и детето, като направи неуспешен опит да се самоубие.", "date": "2018.11.06", "title": "Викторио Александров няма да излезе от ареста, реши окончателно съдът"}
{"url": "https://offnews.bg/sviat/makron-poiska-evropejska-armia-koiato-da-ni-zashtiti-ot-rusia-691385.html", "text": "Френският президент Еманюел Макрон призова във вторник за \"истинска европейска армия\", която да защити континента от Русия и дори САЩ, предаде \"Франс прес\".Макрон, който настоява за обща европейска отбрана още от избирането му за президент през 2017 г., заяви, че Европа трябва да ограничи зависимостта си от американската военна мощ, особено след като Доналд Тръмп обяви, че изтегля страната си от договора за неразпространение на ядрените оръжия.Той призова за защита, която не зависи от САЩ.Миналата година ЕС стартира отбранителен фонд, предназначен да изгради обща европейска отбрана, която да бъде стратегически независима. Предвижда се участващите в инициативата държави да подготвят съвместни разработки и да осъществяват тясно сътрудничество в областта на отбраната и сигурността. Освен нашата страна, документът бе подписан от Австрия, Белгия, Чехия, Хърватия, Кипър, Естония, Финландия, Франция, Германия, Гърция, Унгария, Италия, Латвия, Литва, Люксембург, Холандия, Полша, Румъния, Словакия, Словения, Испания и Швеция. Присъединяването на останалите държави от ЕС е възможно във всеки момент - така, както бе подходено с обособяването на европейската прокуратура.", "date": "2018.11.06", "title": "Макрон поиска европейска армия, която да ни защити от Русия"}
{"url": "https://offnews.bg/kakvi-sa-pravata-ni-kato-potrebiteli/kzp-zapochva-proverki-v-zimnite-kurorti-prez-dekemvri-691379.html", "text": "Проверки в зимните курорти започва през декември Комисията за защита на потребителите, обяви председателят ѝ Димитър Маргаритов.\"Ще извършим първоначално проверки в обекти, в които през изминали периоди сме установили нелоялни практики относно поети и неизпълнени ангажименти или различен тип административни нарушения – липса на важна информация, проблеми с категоризацията и т.н.\", уточни Маргаритов пред БНТ.Предвид спецификата на сезона, някои проверки ще са съвместно с други контролни органи, като Държавната агенция за метрологичен и технически надзор, икономическа полиция и др.Ще се провери отговарят ли ски пистите на изискванията за информационна обезпеченост, обозначена ли е степента на сложност на всяко трасета, готови ли са съоръженията за работа, извършена ли е профилактика, имат ли технически паспорти с регистрации на извършените съответни дейности.Колкото по-активни са хората да сигнализират за нередности, толкова повече търговците внимават и услугата се подобрява, констатират от КЗП.Комисията ще извършва проверки през целия зимен сезон и по традиционната си кампания, и по жалби от граждани. Сигнали може да се подават на горещата телефонна линия (0700 111 22), в  и в офисите на КЗП във всички областни центрове в страната.", "date": "2018.11.06", "title": "КЗП започва проверки в зимните курорти през декември"}
{"url": "https://offnews.bg/kultura/dokumentalen-film-za-arita-franklin-izliza-46-g-sled-sazdavaneto-mu-691383.html", "text": "Документален филм за Арита Франклин ще бъде представен в Ню Йорк 46 години след заснемането му. (.) е заснет от режисьора Сидни Полак през 1972 година, но десетилетия остава нередактиран. След години правни усложнения най-накрая дебютът ще се състои на фестивала DOC NYC на 12 ноември.Кралицата на соул музиката и носителка на 18 награди \"Грами\" не дочака този ден. Франклин издъхна от рак през август на 76-годишна възраст.Технически проблеми отлагат завършването на филма чак до 2011 г., а след това Франклин и нейни адвокати блокират появата му на екрана, в единия случай - чрез дело срещу продуцента Алън Елиът за използването на образа на Франклин без нейното разрешение.Правните въпроси са изчистени след смъртта на певицата, когато членовете на семейството ѝ могат да видят филма. Той е заснет в двете нощи, когато Фраклин записва албума си в баптистката църква New Temple Missionary в Лос Анджелис.Полак - който по-късно печели наградата \"Оскар\" с филма \"Далеч от Африка\" - прави грешка по време на записите от 1972-ра. Не използва филмова клапа - ключов инструмент за синхрона между звук и картина преди дигиталната ера - и това прави 20-те часа суров запис изключително трудни за редактиране. В крайна сметка компанията, финансирала продукцията - Warner Bros, се отказва, пише New York Times.Елиът запазва авторските права върху филма през 2007 г., година преди смъртта на Полак. Продуцентът събира екип, който е в състояние да направи филма с помощта на дигитална технология. След завършването му Елиът казва: \"Почитателите на Арита ще бъдат очаровани от всеки момент във филма и от нейния гений. Посвещението ѝ към Бога и духът ѝ присъстват във всеки кадър\".87-минутната лента ще бъде показвана в Лос Анджелис и Ню Йорк за една седмица тази година, за да получи правото за номинация за наградите на Американската филмова академия за 2019 г. По-масовото разпространение на филма се очаква през януари, а е възможно то да съвпадне с рождената дата на един от водачите в Афроамериканското движение за граждански права Мартин Лутър Кинг ()\" е сърцето и душата на Арита Франклин - споделя племенницата на певицата Сабрина Оуенс, която управлява и наследството на Франклин. - Почитателите ѝ имат нужда да видят този филм, който е толкова чист и радостен.\"", "date": "2018.11.06", "title": "Документален филм за Арита Франклин излиза 46 г. след създаването му"}
{"url": "https://offnews.bg/snukar/shon-marfi-otnese-din-dziunhuej-i-e-na-polufinal-v-kovantri-691394.html", "text": "Шампионът от миналата година Шон Мърфи се класира за полуфиналите на турнира \"Шампион на шампионите\", който се провежда в английския град Ковънтри.Магьосника демонстрира тотално превъзходство над първата щека на Азия Дин Дзюнхуей и го победи с 6:3 фрейма във финала на група 1.Зрителите в \"Рикох Арена\" станаха свидетели на най-доброто от Мърфи през този сезон, като той заслужаваше да спечели доста по-убедително, но нелепи пропуски оставиха \"краля на китайския снукър\" в мача.Магьосника ще играе в петък, когато ще се изправи срещу победителя от Група 4. Срещите от нея ще се изиграят днес - Рони О'Съливан срещу Стюърт Бингам и Джон Хигинс срещу Райън Дей.Това означава, че Мърфи със сигурност ще има внушителен опонент по пътя към защитата на най-престижната си титла извън тези от \"Тройната корона\".", "date": "2018.11.06", "title": "Шон Мърфи отнесе Дин Дзюнхуей и е на полуфинал в Ковънтри"}
{"url": "https://offnews.bg/razsledvane/sadebno-reshenie-ulichava-spetcsluzhbite-v-proizvol-691392.html", "text": "Службите у нас системно погазват законите. Това освен че става пред погледа на гражданите, не минава без санкцията на овластените държавници и тихото съглашение между институциите. Поредното доказателство за това е съдебно решение, което в прав текст посочва, че в една от спецслужбите - Националната служба за охрана (НСО), с години се е нарушавал законът за класифицираната информация и от това не е имало никакви последствия.Става въпрос за решение на Административен съд - София-град от 26 октомври 2018 г.  и водено с помощта на адв. Александър Кашъмов и Програма Достъп до информация. През 2016 г. службата отказа да предостави данни за охраната на Лютви Местан в периода, в който той оглавяваше ДПС. Защо Местан има охрана сам по себе си е по-маловажният въпрос. Поставен в контекст - само няколко месеца по-рано, на безпрецедентен брифинг от НСО и МВР  има назначени държавни гардове, той вече насочва към политически мотивирани решения в работата на службата. От известните до момента факти става ясно, че НСО няколко години поред засекретява неправомерно информация, като по този начин очевидно е правила опити да прикрие определени факти и обстоятелства около работата си. Като депутат през октомври 2013 г. - в мандата на правителството на Пламен Орешарски, на Местан е назначена охрана с решение на специализирана комисия в НСО. Към този момент тези решения са били засекретявани като \"служебна тайна\". Срокът на защита на тази информация е шест месеца, като има законова възможност той да бъде удължаван, но не с повече от 6 месеца. Съдът установява обаче, че въпросното решение за охрана на Местан е разсекретено от НСО две години след изтичането на срока на защита на информацията - вместо през октомври 2014 г., решението е декласифицирано чак през април 2016 г. Това е и близо три месеца, след като OFFNews изиска информацията от НСО, която беше отказана и съответно - укривана в хода на делото от 2016 до настоящия момент. В решението на съда се посочва:Съдът задължава НСО да предостави информацията, касаеща мотивите за охрана на Лютви Местан. Случайно или не само няколко дни след решението на съда, от службата  за мотивите, с които охранява Ахмед Доган. Информация, която многократно е била отказвана от НСО през годините.Въпреки че решението на съда касае конкретния случай с Местан и работата на НСО, практиката показва, че не е прецедент службите систематично да прикриват документи, като \"забравят да ги разсекретят\", когато изтече срокът на защита.  доказа, че на практика по този начин т.нар. \"досиета на прехода\", които биха разкрили интересни взаимовръзки между подземния свят с политическата власт в страната през годините, остават недостъпни, въпреки императивният законов текст, на който се позовава и съдът по делото срещу НСО. Според него - след отпадане на нивото на класификация достъпът до тази информация се осъществява по реда на Закона за достъп до обществена информация, тоест информацията следва да бъде публична.Практика е обаче, не само в НСО, документ с изтекъл гриф за сигурност да остане засекретен в период много над допустимия по закон, без това да бъде санкционирано. Показателен в този смисъл е , които ДАНС предостави на OFFNews. Въпреки че сроковете им на защита бяха изтекли още през 2009 и 2013 г., родното ФРБ ги разсекрети официално едва през декември 2015 г.Службите обаче са отворили и друга вратичка, с която крият \"досиетата\". През лятото от ДАНС отказаха да предоставят достъп до всички разсекретени през 2018 г. документи, които са били с гриф \"Поверително\" и \"Секретно\" с мотива, че според Закона за ДАНС, \"макар с изтекъл срок на защита, същите представляват част от информационните фондове на Агенцията\". В този смисъл - документите, макар и разсекретени, се съхраняват в ДАНС и достъпът до тях е специален и минава по друг ред. Този ред обаче очевидно не касае обществената информация. В същото заявление ДАНС отказва да посочи и какъв е броят на разсекретените през 2018 г. документи. стана ясно също и това, че не се спазва принципът за предоставяне на равна по обем информация на председателя на Народното събрание, премиера и президента. Практиката явно също остава несанкционирана. ", "date": "2018.11.06", "title": "Съдебно решение уличава спецслужбите в произвол"}
{"url": "https://offnews.bg/sviat/akula-napadna-i-ubi-avstralietc-691389.html", "text": "Акула нападна и уби австралиец в щата Куинсланд.Мястото - Сид Харбър в Уитсънди айлъндс - беше сцена на още две, но не смъртоносни, нападения от акули през септември.Жертвата е 33-годишен мъж, който бил нападнат в понеделник, докато плувал с приятели, съобщи полицията, цитирана от Би Би Си.Той бил изваден от водата с тежки рани след жестоки ухапвания по крака и ръката. Починал в болница след сериозна загуба на кръв.Това е вторият смъртен случай след нападение на акула в Австралия от началото на годината. Други 16 души бяха ранени. Последните два са от септември. Само в рамките на 24 часа акули нападнаха 12-годишно момиче и 46-годишна жена в Сид Харбър. Наложи се ампутация на крака на момичето.Така на едно и също място за малко повече от месец станаха три атаки, а специалистите не могат да обяснят защо. Проф. Колин Симпфендорфер от университета \"Джеймс Кук\" казва, че нападенията са \"изключително редки\" на това място, което е популярно за плаване и спортове във вода.", "date": "2018.11.06", "title": "Акула нападна и уби австралиец"}
{"url": "https://offnews.bg/futbol/kralev-usloviata-za-stadiona-mozhe-da-se-promeniat-imame-shansove-za-691384.html", "text": "Министърът на спорта Красен Кралев сподели в сутрешния блок на БНТ, че вече се обмисля терен и конкретно място, на което да бъде построен нов стадион в София.След новината за обща кандидатура между България, Гърция, Сърбия и Румъния за домакинство за Световното първенство по футбол през 2030 година, обаче, проектът може да се превърне в по-мащабен.\"Говорили сме с г-жа Йорданка Фандъкова, те обмислят терен, който да ни дадат. Може да се променят малко условията сега, след като ще се кандидатираме за Световно първенство. Но има време до тогава. Много интересен факт, много важен политически знак за Балканите и обединението е тази обща кандидатура.Шансовете ни за Младежка зимна олимпиада през 2024 са много големи. Трябва обаче да си напишем домашното, тогава шансовете ни са огромни. Решението трябва да бъде взето 2020 година.Алпийските ски ще бъдат на Витоша, тези в зала също ще са съсредоточени в София, както и на Боровец някои състезания. Трябва да се промен и планът за управление на Витоша, защото сега е невъзможно. Това много лесно може да бъде свършено.Парите на спорта в новия бюджет са увеличени с 5%. Тези пари са основно за оперативни разходи. Всички ремонти, новопостроени зали, всичко това е извън тези бюджети. Ще има още повече средства за предолимпийска подготовка. Останалите отиват за увеличение на заплатите в спортните училища и други\", каза Кралев.", "date": "2018.11.06", "title": "Кралев: Условията за стадиона може да се променят, имаме шансове за зимна олимпиада"}
{"url": "https://offnews.bg/kultura/preporachvame-vi-kontcert-na-enrike-iglesias-v-zala-armeetc-682494.html", "text": "Днес в зала \"Арена Армеец\" ще можете да се насладите на дългоочаквания концерт на Енрике Иглесиас.Това ще бъде второто му гостуване у нас след концерта от 2016-а.Певецът ще пее по покана на Продуцентска компания АРТ БГ и радио Energy по повод 13-тия рожден ден на радиото и гостува в София с актуалната си програма All The Hits Live със 100% хитови композиции.Новото шоу All The Hits Live идва и с нова сценична продукция – по-богата сценография, включваща 500 квадратни метра LED стена, два пъти по-мащабни светлинни и пироефекти и два пъти по-мощен звук, благодарение на техниката от най-ново поколение.", "date": "2018.11.06", "title": "Препоръчваме ви: Концерт на Енрике Иглесиас в зала 'Армеец'"}
{"url": "https://offnews.bg/politika/deputatite-prieha-minimalnata-pensia-da-stane-219-lv-ot-iuli-dogodina-691436.html", "text": "Депутатите приеха на първо четене бюджета на Държавното обществено осигуряване (ДОО) за 2019 г.Проектът предвижда от 1 юли догодина пенсиите, отпуснати до края на 2018 г., да се увеличат с 5,7%. Минималният размер на пенсията за осигурителен стаж и възраст ще се повиши на 219,43 лв, а максималният - ще се увеличава от 910 лв. на 1 200 лв. Мярката се прилага за всички пенсии, без оглед на момента на отпускането им.Именно темата за пенсиите скара най-сериозно депутатите по време дебатите в залата. Всичко започна от изказване на депутат от ГЕРБ.\"Най-голямото предимство на бюджета на ДОО е, че с него едновременно се подобрява финансовата стабилност и се гарантира по-висока адекватност на пенсиите и обезщетенията\", каза зам.-председателят на социалната комисия Светлана Ангелова.От опозицията обаче обявиха, че не разбират къде управляващите виждат \"по-висока адекватност на пенсиите\". \"Истината е проста – всичко, за което говорите, се свежда до увеличение на пенсиите с 8, 10, 12, 13 лева. За това става дума\", каза социалистът Крум Зарков и продължи: \"Попитайте пенсионерите как се живее с 210 лева и тогава говорете за адекватност на пенсиите. Увеличавате заплатите си на всеки три месеца, значи за едни увеличение е възможно, а за други не\".Последва отговор от ГЕРБ. Председателят на правната комисия и депутат от най-голямата партия Данаил Кирилов обяви, че трябва да бъде направен сравнителен анализ, който да покаже, че до 1998 г. минималната пенсия е била 67 лева. „Моля ви да не пропуснете да отбележите и, че правителството на Тройната коалиция не изчисли нито веднъж преизчислените пенсии. То ги остави за плащане на следващото – първото правителство на Бойко Борисов“, допълни Кирилов.Нападки срещу социалистите имаше и от \"Обединените патриоти\". \"Нямат ли срам БСП, когато говорят за пенсиите. Да припомним - когато предложихме минималната пенсия да бъде 300 лева, къде бяха депутатите ви, госпожо Нинова. Това не се постигна заради вас, трябваха 5 гласа. Не знам как не ви е срам\", каза депутатът Юлиан Ангелов. От ДПС пък разкритикуваха \"патриотите\", че предложението им за 300 лв минимална пенсия го няма в бюджета за догодина.Проектът за бюджет на ДОО за догодина предвижда и увеличаване на максималния осигурителен доход за всички осигурени лица от 2 600 лв. на 3 000 лв. От ДПС обаче се обявиха твърдо против това.\"Относно увеличаването на максималния осигурителен доход – в коя предизборна платформа на управляващите е казано, че има максимален осигурителен доход 3000 лв.? Няма такова нещо. С какви аргументи правите това нещо, господа управляващи? Ние от ДПС ще предложим максималният осигурителен доход да остане 2600 лв.\", каза Хасан Адемов.Според партията на Мустава Карадайъ бюджетът на ДОО не гарантира по-високи нива на социална защита. \"Той задълбочава диспропорциите в системата и гарантира единствено оцеляване на ръба на мизерията\",каза още Адемов.Бюджетът за догодина предвижда и повишаване на минималният осигурителен доход за самоосигуряващите се лица от 510 лв. на 560 лв., както и за земеделските стопани и тютюнопроизводители от 350 лв. на 560 лв.Запазва се размерът на осигурителната вноска за фонд „Пенсии“ и фонд „Пенсии за лицата по чл. 69“ на ДОО на нивото от 2018 г. Запазват се и размерите на осигурителните вноски за другите фондове на ДОО, а също и съотношенията между осигурителите и осигурените лица.Проектът за бюджет на ДОО за догодина предвижда и увеличаване на максималния осигурителен доход за всички осигурени лица от 2 600 лв. на 3 000 лв. От ДПС обаче се обявиха твърдо против това. \"Относно увеличаването на максималния осигурителен доход – в коя предизборна платформа на управляващите е казано, че има максимален осигурителен доход 3000 лв.? Няма такова нещо. С какви аргументи правите това нещо, господа управляващи? Ние от ДПС ще предложим максималният осигурителен доход да остане 2600 лв.\", каза Хасан Адемов.Според партията на Мустава Карадайъ бюджетът на ДОО не гарантира по-високи нива на социална защита. \"Той задълбочава диспропорциите в системата и гарантира единствено оцеляване на ръба на мизерията\",каза още Адемов.Бюджетът за догодина предвижда и повишаване на минималният осигурителен доход за самоосигуряващите се лица от 510 лв. на 560 лв., както и за земеделските стопани и тютюнопроизводители от 350 лв. на 560 лв.Запазва се размерът на осигурителната вноска за фонд „Пенсии“ и фонд „Пенсии за лицата по чл. 69“ на ДОО на нивото от 2018 г. Запазват се и размерите на осигурителните вноски за другите фондове на ДОО, а също и съотношенията между осигурителите и осигурените лица.", "date": "2018.11.06", "title": "Депутатите приеха минималната пенсия да стане 219 лв. от юли догодина"}
{"url": "https://offnews.bg/obshtestvo/koleda-i-nova-godina-poskapvat-pone-sas-7-na-sto-691359.html", "text": "Между 7 и 11% се очаква да поскъпне посрещането на Коледа и новата 2019 г. Причината е по-високите цени на горивата, заяви директорът на Института за анализи и оценки в туризма Румен Драганов, цитиран от Дарик. Най-много ще се оскъпят пътуванията, които са били по-евтини миналата година, уточни той. За двата празника се очаква общо пътуванията на българите да са около 540 000, от които около 110 000 ще са в чужбина. В България ще посрещнат празниците около 130 000 чужденци. И тази година българите, които ще посрещат новогодишните празници в чужбина, ще изберат близките дестинации - Гърция, Македония, Сърбия, Турция и Румъния. Германия, Италия и Испания са най-предпочитани от европейските страни, защото там е най-голямата българска диаспора, коментира Драганов.В по-голямата част от българите няма нагласа за пътуване по Нова година в екзотични дестинации. За почивка в чужбина по новогодишните празници българинът средно ще изхарчи около 485 лева, а в България - около 275 лева. Чужденците пък ще похарчат у нас средно около 285 евро. Европейци от Австрия, Германия, които многократно идват в България, гостуват повторно у нас от една страна, защото имат свои близки и познати, а от друга - ползват Airbnb настаняване, отбеляза Драганов. Чужденците, които идват за празниците у нас от по-далечни дестинации, нощуват предимно хотели с четири и пет звезди. Гърците отиват в Банско, Сандански, Кюстендил, Смолян и Ивайловград, румънците предпочитат Северното Черноморие - Варна, сърбите, македонците и турците - София и Пловдив, които са любими и за японците и китайците.", "date": "2018.11.06", "title": "Коледа и Нова година поскъпват поне със 7 на сто"}
{"url": "https://offnews.bg/obshtestvo/sv-pavel-izpovednik-bil-udushen-po-vreme-na-bogosluzhenie-691350.html", "text": "Църквата почита днес Св. Павел Изповедник, Архиепископ Цариградски. Той бил от Солун, високопросветен защитник на Православното изповедание против арианите. Няколко пъти се възкачвал Павел на патриаршеския престол и няколко пъти бил свалян от него в зависимост от това, чие влияние преобладавало в ожесточената и често пъти кръвопролитна борба между арианите и православните. Но и в заточение, и на патриаршеския престол той винаги еднакво показвал себе си непоколебим изповедник и стълб на православието.Тази твърдост станала причина за неговата мъченическа смърт. Император Констанций, привърженик на Ариевото учение, го изпратил на заточение в малоазийската област Кападокия, в град Кукуз. Там Павел бил удушен по време на богослужението със собствения му омофор през 350 г.Година по-късно мощите му били пренесени в Цариград, а оттам – във Венеция, където се намират и сега. На днешния ден се почитат и Св. Клавдия и Преп. Лука Тавроменийски, затова за имен ден могат да черпят освен Павел, Павлина и Павлета,  и Клавдия и Лука. Името Павел означава „скромен“, „смирен“, „кротък“. ", "date": "2018.11.06", "title": "Св. Павел изповедник бил удушен по време на богослужение"}
{"url": "https://offnews.bg/politika/radan-kanev-silata-e-v-razlichni-fraktcii-i-figuri-koito-sa-sedeseto-691393.html", "text": "Въпреки над десетгодишната история на нестабилни коалиции, разцепления, скандали и противоречиви отношения с доминиращата партия ГЕРБ, българското реформаторско дясно продължава да получава подкрепа и да предизвиква интерес. Това не е парадокс. Това пише зам.-председателят на ДСБ Радан Кънев в блога си в текст, озаглавен “ДЕМОКРАТИЧНАТА ОБЩНОСТ” ПРЕЗ ПОГЛЕДА НА ЕДИН “БИТ ПЕС”. В статията му, пусната и във фейсбук, се казва още:  Просто десницата (демократичната десница, градската десница, реформаторската десница, либералната десница, демократичната общност и т.н, и т.н. - безнаказаната злоупотреба с имената показва, че повечето хора чудесно знаят кои сме, дори когато ние не сме съвсем наясно…) единствена последователно защитава позиции, които имат подкрепата на минимум 15, а на моменти - и над 25 % от гражданите на страната. Да не бъде голословен:Това са политически тези, които само дясното защитава. Те отговарят на интересите и ценностите на много повече българи, отколкото гласуват за демократичните десни формации, било то поотделно или в коалиции.Затова дясното упорито оцелява - просто то съществува далеч под естествените си нива на подкрепа, на ниво твърдо ядро, при това - често разцепено. Само минимателно усилие за обединение - и мястото на десницата в парламента е гарантирано. Много повече обаче е нужно, за да бъде реализиран целият потенциал, да участваме ефективно в управлението и да наложим дневния си ред в националната политика…Постигнатото дотукВдясно винаги сме склонни на самобичуване. Няма “десен проект”, който да не е систематично обезкостяван от най-твърдите си привърженици. Само ще припомня, че Реформаторският блок беше съсипван от критики далеч преди да бъде създаден, но тази формация постигна най-високия изборен резултат от 2001г. насам и продължи да поддържа необичайно високи нива на доверие до самия си край. И щеше още да ги поддържа, ако не се разцепи по чисто политически причини - оценка на участието си в управлението “Борисов-2”.“Демократична България” има сходен старт - коалицията няма нужда от врагове, поради напоителния “приятелски огън”. Но аз съм убеден, че тя заслужава подкрепа. Противно на общоприетите атаки, “Демократична България” обединява партии с изключително сходни избиратели и програми. През март 2017г., разделението между тези партии беше напълно необяснимо. Ще повторя - Свободата, законността, западната ориентация, природата, единна Европа. Това е алфата и омегата на българското дясно от ’89 насам. И по тези теми нищо не разделя “Демократична България”.Непрекъснатото повтаряне, че “Зелените” са крайно лява партия, която няма място в дясно-центристка коалиция, е просто далеч от съвременните европейски реалности. В по-голямата част от Европа, “Зелените” отдавна преминаха пътя от крайната левица към политическия център и вече са основен представител на градската средна класа, с икономическа програма, стъпила на частната собственост и свободната инициатива.Коалицията ни вече има и поредица от програмни позиции, които изцяло утвърждават идентичността й като приемник на класическото българско дясно, който има потенциал да привлича и ново поколение привърженици: Икономическа програма; Програма в отбраната и националната сигурност; Програма в сферата на кохезията и европейското финансиране (Без да споменавам десетките позиции в сферите на правосъдието, енергетиката, сигурността, околната среда, електронното управление - които до една ясно утвърждават десноцентриския характер на коалицията…). Постигнат ли е максимумът - далеч не, това е очевидно. Но това не е повод да се отрича очевидното. Да погледнем напред:БъдещетоДясното може да достигне електоралния си потенциал, да бъде алтернатива на ГЕРБ за мнозина избиратели и ключов участник в бъдещо управление. (Аз не бих се отприщил нито на темата “кога”, нито “с кого” - първо, това е лидерски въпрос. Ако искам да ставам лидер, ще дам своите отговори, но видимо нямам такива планове. Второ и по-важно - същественото е “в името на какво”, а това изглежда все по-ясно). Но това изисква очевидни и отдавна отлагани стъпки в две посоки - максимално разширение и консолидация в дълбочина.РазширениеОбединението на различните партии, групи и личности вдясно води до мобилизация на избирателите. Разликата между нас е разбираема за малцина, слабостта ни разделени - видима за всички. Още повече, че в различни градове и региони на страната, “Силата” е в различни фракции и фигури, които са “Седесето” за местните хора. Самата идея за \"обединение на партии с личности” винаги е пораждала напрежение, особено в партийните апарати. Истината обаче е, че самите ни партии отдавна са по-скоро граждански, ценностни и приятелски общности, отколкото партии в класическия смисъл на думата. Най-малкото - защото нямаме самостоятелната сила да представляваме привържениците си в парламента, камо ли - във властта…Да, т.нар. “механично” или “аритметично” обединение няма как да изгради силен политически субект. Следващото разделение е само въпрос на време, а различни политически и икономически кръгове охотно допринасят за раширяване на естествените пукнатини. Аз бих казал нещо повече - коалицията е a priori неудачна формула за политическо взаимодействие. При участие във властта, всички недъзи на коалицията се проявяват в максимална степен. Не е нужно да се връщаме в 1934г., 2014 е още пред очите ни …КонсолидацияВътрешното единство не се свежда до общо ръководство и общо лидерство, макар те да са в перспектива неизбежен елемент. По-съществено е изграждането на общи структури - както местни, така и младежки, тематични, експертни общности и т.н. Тези общи структури първо са по-привлекателни за авторитетни личности, които нито искат да се запишат в една от коалиционните партии, нито да бъдат аморфна “гражданска квота”. На второ място, те са естествен носител на енергия на местни избори, през които се изграждат стабилните политически сили. Но преди всичко, те създават необходимата “гравитация” в центъра на коалицията, което я прави трудно разрушима.Тази гравитация с времето е призвана да смекчи идейните различия и да даде ясна посока, да преодолява естествените лични конфликти и да не допуска те да станат междупартийни, и съвсем не на последно място - да изхвърли чуждите тела, които неизбежно присъстват във всяко обединение.Натрупването на общи структури и създаването на “гравитационен център”, около който да се формира политиката на един политически съюз, рано или късно води и до издигането на общи лидери и авторитети. Това е и моментът, в който реформаторската десница, или пък демократичната общност, ще може убедително да претендира за изпълнителната власт и да наложи програмата си чрез нея.В горните две посоки - разширение и консолидация - си струва човек да си губи времето, да си подлага на изпитание кариерата и семейството, а и да си хаби нервите в калта на българската политика.Поне за мен, това е ясно - само това е залогът, който може да ме задържи в активна политика. ", "date": "2018.11.06", "title": "Радан Кънев: Силата е в различни фракции и фигури, които са Седесето за местните хора"}
{"url": "https://offnews.bg/obshtestvo/vodata-spira-na-pet-mesta-v-sofia-dnes-691306.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Подмяна на сградно водопроводно отклонение на ул. „Тракийска могила“ в с. Световрачене налага спиране на водоподаването от 9:30 до 14:00 ч. на ул. „Войнешки път“, ул. „Железопътна“, ул. „Пирин“, ул. „3-ти март“, ул. „Миладин Цветков“, ул. „Поляната“, ул. „Лесновска река“, ул. „Чавдар войвода“.Във връзка с подмяна на спирателен кран на ул. „Булина ливада“ в жк „Западен парк“ се налага спиране на водоподаването от 9:00 до 16:00 ч. на ул. „Зли дол“, по ул. „Булина ливада“ от бул. „Александър Стамболийски“ до ул. „Братин дол“, ул. „Суходолска“ от ул. „Булина ливада“ до бул. „Вардар“.Заради подмяна на спирателни кранове на ул. „Лесопарк“ в с. Негован се налага спиране на водоподаването от 9:30 до 19:30 ч. на ул. „Врачанска“, ул. „Извора“, ул. „Иван Грозданов“, ул. „Васил Левски“.Поради подмяна на сградно водопроводно отклонение на ул. „Цар Борис III“ в с. Казичене се налага спиране на водоподаването от 9:00 до 16:00 ч. на ул. „Прогрес“, по ул.“ Цар Борис III“ от ул. „Васил Левски“ до ул. „Троянов път“. Превключване на уличен водопровод на ул. „Опълченец“ във вилна зона „Горна баня“ налага спиране на водоподаването от 9:00 до 20:00 ч. в района на ул. „Полет“ и ул. „Люлинска котловина“ от №1 до №9.", "date": "2018.11.06", "title": "Водата спира на пет места в София днес"}
{"url": "https://offnews.bg/politika/biudzhetat-chaka-kvorum-v-plenarna-zala-za-izvanredno-zasedanie-691355.html", "text": "Депутатите ще гласуват днес бюджетът на Здравната каса и на Държавното обществено осигуряване за догодина, ако в пленарна зала има кворум. Пърламентът ще заседава извънредно следобяд. Сред най-спорните акценти в здравния бюджет е преминаването на Агенцията за трансплантации и Фонда за лечение на деца към касата. Увеличаването на максималния осигурителен доход от 2 600 на 3 000 лева е основната промяна, върху която се очаква управляващи и опозиция да противопоставят аргументите си при парите за ДОО.С вдигането на максималния осигурителен праг от догодина, максималната пенсия ще се увеличи до 1 200 лева от 1 юли. Това обаче противоречи на обещанията на кабинета да отпадне таванът за новоотпуснатите пенсии. За всички останали пенсии - от 1 юли ще има увеличение с 5,7 на сто. \"Кворумът е задължение на обществото, както каза премиерът Борисов. Ако те си го осигурят, ще участваме в дебатите с нашите алтернативни предложения, заяви вчера лидерът на БСП Корнелия Нинова. ДПС също няма да се регистрират в начолото на пленарното заседание, Веселин Марешки обяви, че \"Воля\" иска оставките на вицепремиерите Валери Симеонов и Красимир Каракачанов, иначе няма да има регистраця и на нейните народни представители. ", "date": "2018.11.06", "title": "Бюджетът чака кворум в пленарна зала за извънредно заседание"}
{"url": "https://offnews.bg/obshtestvo/noemvrijskoto-slantce-prodalzhava-da-ni-radva-i-dnes-691351.html", "text": "Денят започва с мъгли на места, после обаче ще е слънчево в почти цялата страна. Максималните температури ще са между 12 и 17 градуса, в югозападните части от страната и по-високи, според прогнозата на НИМХ. Край морето ще превали за кратко на места, а сред вълните от 2-3 бала ще даже малко по-топло, отколкото на брега - термометрите ще измерят най.много 16 градуса във въздуха и 17 във водата. Над планините ще грее слънце, ще духа до умерен източен вятър. Максималната температура на височина 1200 метра ще е около 14, а на 2000 метра – около 9 градуса.През следващите дни до края на работната седмица времето ще е без съществена промяна. ", "date": "2018.11.06", "title": "Ноемврийското слънце продължава да ни радва и днес"}
{"url": "https://offnews.bg/sviat/devet-dushi-sa-bezsledno-izcheznali-sled-kato-dve-sgradi-se-srutiha-v-691358.html", "text": "Най-малко девет души се смятат за безследно изчезнали след срутването на две сгради във френския град Марсилия. Според местните власти сред тях са седем живущи в едната сграда и двама минувачи, засечени от улични камери близо до местопроизшествието. Спасителните служби продължават да разчистват отломките.Местни медии съобщават, че трета сграда е била разрушена, тъй като е била опасна, съобщи БТА. По предварителни данни в момента на инцидента вчера в едната сграда е имало 12 души. Не се изключва във втората да е имало бездомници.", "date": "2018.11.06", "title": "Девет души са безследно изчезнали след като две сгради се срутиха в Марсилия"}
{"url": "https://offnews.bg/politika/zaharieva-se-sreshtna-s-pompeo-vizite-za-sasht-si-ostavat-za-balgarit-691360.html", "text": "Вицепремиерът и министър на външните работи Екатерина Захариева и държавният секретар на САЩ Майк Помпео обсъдиха позитивното развитие в отношенията между двете страни и препотвърдиха техния стратегическия характер, съобщи МВнР. “Срещата беше отлична възможност да препотвърдим стратегическото си партньорство и отличните контакти между двете страни“, коментира министър Захариева пред журналисти след края на срещата. Българският вицепремиер и държавният секретар на САЩ разговаряха във Вашингтон, където министър Захариева е на посещение по покана на Майк Помпео.Сред основните теми на разговора бе въпросът за включване на България в Програмата на САЩ за безвизови пътувания. „САЩ ще продължат да подпомагат страната ни в процеса на намаляване на броя на отказаните американски визи за български граждани, който е един от критериите за включване в Програмата“, заяви министър Захариева. „Разбира се, ние също полагаме усилия, като в тясно сътрудничество с посолството на САЩ в София информираме българските граждани за условията, на които трябва да отговарят, за да получат виза“, допълни тя.Българският вицепремиер постави и въпроса за сключване на спогодба за социална защита. „САЩ имат социална спогодба с редица европейски страни, но не и с България“, припомни тя. Тя сподели получената от държавния секретар Помпео висока оценка за първото българско Председателство на Съвета на ЕС.„Получих благодарности и поздравления за подкрепата на България към нашите съседи и приятели от Западните Балкани. Изразих убеждението ни, че мястото на онези страни от региона, които го искат, е в НАТО и ЕС. Имаме сходни виждания със САЩ по този въпрос“, каза министър Захариева пред журналистите.Събеседниците обсъдиха също стратегическото партньорство в областта на отбраната и плановете за модернизация на българските въоръжени сили.Сред темите бяха усилията на България за диверсификация на източниците и трасетата на енергийни доставки. „Говорихме за интерконектора с Гърция и за терминала за втечнен природен газ до Александруполис, както и за усилията ни по изграждане на газовия хъб „Балкан“, който ще доведе до конкуренция на доставките по отношение на маршрутите и източниците на доставка на природен газ“, посочи министърът.Двамата обсъдиха също Близкоизточния мирен процес. „Съгласихме се, че ситуацията в региона на Близкия изток е напрегната и е необходимо да бъде намерено решение на израелско-палестинския конфликт, за което САЩ ще представят своя план до края на годината, както ме увери Майк Помпео“, каза министър Захариева.По време на посещението си тя се срещна по-рано с представители на българската общност в столицата Вашингтон. За началото на следващата година се подготвя посещение на премиера Бойко Борисов във Вашингтон.", "date": "2018.11.06", "title": "Захариева се срещна с Помпео, визите за САЩ си остават за българите"}
{"url": "https://offnews.bg/politika/svilenski-biudzhetat-na-bsp-e-demografski-691363.html", "text": "Вече не се коментира бюджетът на правителството, а все повече се коментира Алетернативният бюджет и \"Визия за България\" на БСП. Това показва, че правителството си отива, а хората очакват алтернатива.Това каза зам.-председателят на ПГ на \"БСП за България\" Георги Свиленски пред Нова тв. \"Демографският проблем е приоритет не само на БСП, а и на правителството, надявам се, тъй като нацията се стопява\", коментира народният представител. Той обясни, че Алтернативният бюджет на БСП може да се определи като демографски и пример затова е предложението на левицата за еднократна помощ за второ в размер на 6400лв., което представлява 10 минимални работни заплати, при положение, че бъде прието предложението те да бъдат в размер на 640 лв. Свиленски поясни, че разходната част, която се предлага, е с преизчисляването на пенсиите, с пари за образование, здравеопазване- над 250 млн. лв за профилактика и превенция на заболявания.\"3.3 млрд. лв. предлагаме допълнително разходи в бюджета\", припомни депутатът. Той коментира, че дефицитът при бюджета на ГЕРБ е 0,5%, а при БСП 0,6%. \"Приходите, които предвиждаме, според данъчното облагане, което предлагаме, са 3.2 млрд. лв\", допълни Свиленски и припомни, че в Алтернативния бюджет предложението е за повишаване на максималния осигурителен доход на 3900 лв., минималната работна заплата на 640лв., въвеждане на прогресивно подоходно облагане, което няма да доведе до промяна за 2,5 млн. българи, ДДС на хляба от 20% на 5% и ДДС на лекарствата от 20% на 9%.Свиленски отбеляза, че миналата година БСП също представи алтернативен бюджет, като част от предложенията министър-председателят изпълни през министерски постановления.\"Не само днес няма да се регистрираме, няма да се регистрираме, докато не получим оставката на Валери Симеонов или на цялото правителството\", категоричен бе Свиленски. Той коментира, че ако коалицията на управляващите е стабилна, не би следвало да бъде проблем събирането на кворум. ", "date": "2018.11.06", "title": "Свиленски: Бюджетът на БСП е демографски"}
{"url": "https://offnews.bg/sviat/v-sasht-glasuvat-za-kongres-votat-e-test-za-tramp-691356.html", "text": "Междинни избори за Конгрес се провеждат в САЩ. Вотът определя коя от двете големи партии ще контролира законодателството. Гласуването на американците се приема като тест за политиката на президента Доналд Тръмп. Американците ще изберат всички 435 конгресмени и 35 от общо 100 сенатори. Ако постигне мнозинство в Камарата на представителите или Сената, Демократическата партия ще получи по-голяма възможност да се противопоставя на управлението на Тръмп. Към момента Конгресът е под контрола на републиканците.Според социологическите проучвания, партията на предишния президент Барак Обама е възможно да постигне мнозинство в долната камара, но не и в Сената. Днес американците гласуват и за представители в местните конгреси на различните американски щати.Тръмп определи изборите като \"референдум\" за неговото управление.Статистиката досега показва, че партията на действащия президент неизменно губи междинните избори. ", "date": "2018.11.06", "title": "В САЩ гласуват за Конгрес, вотът е тест за Тръмп"}
{"url": "https://offnews.bg/obshtestvo/nso-pozvolilo-podslushvane-na-chuzhdi-delegatcii-v-hotel-marinela-tva-691362.html", "text": "„Под охраната на НСО чужди служби записваха всички гости по време на европредседателството в хотел „Маринела”, и се събираха компромати ЕС. Това е пробойна в националната сигурност и НСО е отговорна”.Този коментар направи пред bTV бившият служител в НСО Николай Марков.Според него именно този скандал с подслушването, който беше потулен, е причина за действията срещу семейство Арабаджиеви (собствениците на „Маринела”). В други държави щеше да има политическа отговорност и оставки при такъв скандал, коментира още Марков.По думите му НСО не е реформирана и много отдавна изпълнява протоколни функции и е далече е от професионалната охранителна дейностОсвен това се използва като политически инструмент и това е причината да се отнеме колата на Мая Манолова.„Манолова прави заявки за политическа активност и тези заявки се прочитат правилно от хората, от които зависи работата и дейността на НСО“, смята Марков.", "date": "2018.11.06", "title": "НСО позволило подслушване на чужди делегации в хотел Маринела, твърди бивш служител"}
{"url": "https://offnews.bg/politika/dajnov-predsrochnite-izbori-ne-chukat-na-vratata-te-hlopat-691364.html", "text": "Натрупаното напрежение в обществото по редица въпроси и голямата нестабилност на управляващата коалиция водят до две възможности за Бойко Борисов през следващите месеци – падане от власт и предсрочни избори в недобър за ГЕРБ момент или запазване на сегашния парламент с нова властова конфигурация, която обаче може да нанесе големи щети на реномето на управляващите. Това коментираха в студиото на бТВ политолозите проф. Евгений Дайнов и Димитър Ганев.По думите му изначално моделът на властта е крайно нестабилен и предсрочните избори са били неизбежни, но вече „тези избори не чукат на вратата, те хлопат”.Според Димитър Ганев, обаче, пътят до предсрочните избори е по-дълъг.Той отбеляза, че до момента Борисов винаги е правил кадрови промени при натрупано напрежение, но няма как „да подаде оставката” на контролиращия 5-6 депутати в 122-членното мнозинство Валери Симеонов без това да не нанесе „много тежка щета”. Въпреки това, ходове са възможни – „Воля” да застане на мястото на НФСБ или даже премиерът да подаде оставка и ГЕРБ да получи нов мандат за правителство в рамките на парламента, който да се реализира в различна конфигурация.И да стигнем до предсрочни избори, резултатът може и да не бъде много различен.Ганев допълни, че ерозията в доверието към управляващите не води до „преливане” към левицата.", "date": "2018.11.06", "title": "Дайнов: Предсрочните избори не чукат на вратата, те хлопат"}
{"url": "https://offnews.bg/tenis/nadal-mina-pod-nozha-propuska-finalite-v-london-691391.html", "text": "Испанецът Рафаел Надал ще пропусне финалите на АТР в Лондон, които започват в края на седмицата. Една от причините е травма в глезена, заради която снощи е претърпял операция, която е продължила 35 минути. Освен това, испанецът има и контузия в областта на корема.\"Рафа премина артроскопия на десния глезен. Интервенцията беше проведена съвместно с доктор Виларо,\" заяви дългогодишният лекар на Матадора - доктор Анхел Руис Которо.Матадора ще бъде заменен от Джон Иснър в Лондон. Това означава, че Новак Джокович ще завърши годината под номер 1 в световната ранглиста без значение от развоя на турнира в Лондон.Именно Надал бе единственият тенисист, който можеше да го свали от върха. Финалният турнир на АТР е едно от малкото топ състезания, които Рафа никога не е печелил.Той е пропускал тази надпревара общо шест пъти. В последните години шест титли има Роджър Федерер, Новак Джокович е с пет, а Анди Мъри има един трофей.Интересното е, че Надал има само един завършен турнир на твърди кортове през 2018 и го е спечелил - \"Мастърс 1000\" в Торонто.", "date": "2018.11.06", "title": "Надал мина под ножа, пропуска финалите в Лондон"}
{"url": "https://offnews.bg/futbol/vazhen-igrach-na-tcska-podnoviava-trenirovki-691365.html", "text": "Халфът на ЦСКА Енрике Рафаел започва пълноценни тренировки с \"червените\", пише \"Тема спорт\". Има вероятност бразилецът дори да попадне в групата за двубоя с Витоша Бистрица в петък.При това положения двама измежду Мауридес, Али Соу, Евандро и Жеферсон ще трябва да останат извън групата заради правилото за чужденци извън ЕС.\"Армейците\" обаче ще задействат процедура по издаването на български паспорт на Енрике, което вероятно ще стане факт до края на годината. Това ще намали и квотите извън ЕС.Енрике се готви на пълни обороти от края на седмицата и последните изследания са показали, че рамото му е напълно възстановено. Бразилецът счупи ключица в реванша в Рига на 18 юли, а преди малко повече от месец беше опериран в родината си.Енрике все още не е записал участие в Първа лига този сезон, а игра само в Лига Европа. През лятото ЦСКА придоби изцяло правата му от бразилския Атлетико Минейро. Енрике подписа договор за 3 години, след като през миналия сезон беше преотстъпен при “червените”.Двубоят с Витоша на “Армията” е в петък от 17:45 часа, а ЦСКА ще пусне днес билетите в продажба.", "date": "2018.11.06", "title": "Важен играч на ЦСКА подновява тренировки"}
{"url": "https://offnews.bg/ikonomika/nad-250-registrirani-za-vtorata-godishna-konferentcia-na-mezhdunarodna-691368.html", "text": "Бъдещето на ДДС и най-новите тенденции в сферата на дигиталната икономика ще са водещите теми в предстоящото второ издание на специализирания международен форум на адвокатите във финансовото право. Събитието, което ще се проведе на 8 и 9 ноември в Аулата на СУ „Св. Климент Охридски“, вече привлече интереса на повече от 250 души, които ще имат възможността да чуят експертното мнение на представители на Европейската комисия, ОИСР и реномирани учебни заведения от цяла Европа във връзка с актуалното състояние на сектора на данък добавена стойност.Първият ден на конференцията ще започне с презентация на най-новите проекти и предложения на Европейската комисия в областта на ДДС, представени от Агустин Мигез-Перез, служител в Генерална дирекция „Данъчно облагане и митнически съюз“ на ЕК, и ще продължи с интересен анализ на електронната търговия и окончателната система на ДДС от проф. Мари Ламанш, професор по международно и европейско данъчно право в Института за европейски изследвания.Акцент в следобедната програма на конференцията ще бъде презентацията на Георги Симеонов, директор „Данъци“ в Делойт България на тема „Неотложните поправки в Директивата за ДДС и тяхното отражение в България“, последвана от детайлен анализ на възможностите на модерните технологии във връзка със събирането на ДДС и превенцията на ДДС измами, представен от Рик Франке, данъчен консултант в Taxtura Tax & Legal.Първият ден на Втората конференция на Международната данъчна асоциация в България ще завърши с обобщение на влиянието на решенията на Съда на ЕС върху българското право по отношение корекциите на начислен ДДС и използван данъчен кредит в съдебната практика. Темата ще бъде представена от съдия Мадлен Петрова от Върховния административен съд.Организатор на събитието е IFA България – сдружение, основано през 2012 година и признато от IFA - Международната данъчна асоциация, през 2014 година. В българската организация членуват вече над 60 корпоративни и индивидуални професионалисти, сред които преподаватели, съдии, одитори и счетоводители (одиторски и счетоводни кантори), данъчни консултанти, адвокати и адвокатски кантори.Основни спонсори на Втората конференция на IFA в България са DELOITTE и VIVACOM. Събитието се реализира с подкрепата на IFA Bulgaria, ЮФ на СУ „Св. Климент Охридски“, Lenz & Staehelin, Димитров, Петров и Ко, Адвокатско дружество „Йорданова, Ризова и съдружници“, Savov & Partners, Taxture, euVAT ONLINE, Chronika и Devin.Медийни партньори на събитието са b2bmedia, ICT Media, Ciela Norma и OFFNews. Цялостното комуникационно обслужване е поверено на агенция за интегрирани маркетингови комуникации 3CON.", "date": "2018.11.06", "title": "Над 250 регистрирани за Втората годишна конференция на Международната данъчна асоциация в България"}
{"url": "https://offnews.bg/obshtestvo/slavi-trifonov-rabotodatel-sam-davam-kola-na-maia-manolova-691357.html", "text": "Тв водещият Слави Трифонов ще даде автомобил и шофьор на националния омбудсман Мая Манолова. Причината е, че тя остава без служебна кола от НСО заради икономии в бюджета службата за охрана. Работодател съм, имам възможност, обясни Трифонов в началото на предаването си снощи. По думите му Манолова е изпълнила със съдържание поста на национален омбудсман и трябва да бъде подкрепена. Манолова вчера отиде в Стара Загора с междуградски автобус, за да се срещне с граждани там. Днес тя пътува с влака за Варна, като обяви приемна за граждани в купето си. \"Опитват се да ми попречат да си върша работата, но няма да успеят. С автобус, с влак, с обществен транспорт, с градски транспорт - аз ще си върша работата и ще бъда сред хората\", обяви омбудсманът. ", "date": "2018.11.06", "title": "Слави Трифонов: Работодател съм, давам кола на Мая Манолова"}
{"url": "https://offnews.bg/112/stolichen-hram-obran-za-deseti-pat-kradtcite-riazali-reshetka-s-fleks-691369.html", "text": "Църквата „Свето Възкресние Христово” в столичния квартал „Красна поляна” е обрана отново. През последните години храмът е ограбван над 10 пъти, съобщи Нова тв.Преди нощ групата обирджии е атакувала ключалката на църквата, както и един от страничните прозорци, откраднати са 1500 лв., обясни отец Марио.От думите на свещеника стана ясно, че крадците не са успели да влязат през вратата, затова са срязали решетката на прозореца, сложена преди десетина дни. Храмът няма охранителни камери. Аз даже решетки не исках да слагам, но явно, че живеем вече в такова време и сред такъв народ, който не зачита нито вяра, нито нищо. Минали са и през олтара, разбити са чекмеджета, които са съдържали някакви средства\".Предполага се, че извършителите на грабежа са поне двама.\"Храмът е осветен отвсякъде нощно време. Решетката е рязана с флекс, който вдига голям шум, а от блока отсреща няма никаква реакция\", каза още отец Марио.", "date": "2018.11.06", "title": "Столичен храм обран за десети път, крадците рязали решетка с флекс"}
{"url": "https://offnews.bg/ikonomika/obezshteteniata-za-bolka-i-stradanie-razhdat-kriminalni-shemi-smiata-691366.html", "text": "Над 1000 лева „Гражданска отговорност” може да стане факт, ако не бъде ограничен размерът на обезщетенията след смърт на близък, предупредиха вчера от Асоциацията на застрахователите в България.От бранша смятат, че са изправени пред финансова заплаха след решението на Върховния касационен съд за по-широк кръг на роднини с право на обезщетение.„Ние не искаме лимит на обезщетенията по „Гражданска отговорност”, искаме лимит на един единствен компонент по тях – обезщетението за болка и страдание. Той е трудно оценим, практиката е много изкривена и поражда тежки и криминални схеми”, коментира в предаването „Тази сутрин” Светла Нестерова, председател на Асоциацията на застрахователите.По думите й много по-честно би било да се плаща за действителния икономически ефект. „Човешкият живот няма цена, но има икономически ефект от загубата – в целия свят има методиката за изчислението му”, уточни Нестерова.„Практиките са ужасяващи – като се започне от това да се прибират по 80-90% от обезщетението под формата на адвокатски хонорар, наемат се погребални агенти, работи се със служители на МВР, адвокати разбират за смъртта на човек на пътя преди близките му. Ние се борим с тези практики отдавна”, каза още председателят на Асоциацията на застрахователите.Според нея предложените от Менда Стоянова лимити на обезщетенията са кризисна мярка, а лимитите трябва да временни, докато се изработи методика за тези обезщетения.", "date": "2018.11.06", "title": "Обезщетенията за болка и страдание раждат криминални схеми, смята застраховател"}
{"url": "https://offnews.bg/politika/deputatite-ot-obedinenite-patrioti-na-sreshta-v-ms-siderov-iskal-da-691398.html", "text": "Среща на парламентарната група на \"Обединените патриоти\" се провежда в Министерския съвет, съобщава агенция \"Фокус\".Там са и тримата председатели на формациите в \"малката коалиция\" - Карасимир Каракачанов, Валери Симеонов и Волен Сидеров, както и депутати от Обединените патриоти.Съобщава се още, че изявление за медиите няма да има.След срещата Сидеров все пак коментира, че са \"просто са провели заседание\" и напрежение в коалицията няма. Решили срещата да е в Министерския съвет, \"защото обстановката е по-тържествена\".\"Доведох колегите тук, защото има много интересни творби на Димитър Гюдженов и на Никола Танев. Да видят, че в тази сграда има много добри картини, да видят малко изкуство\", заяви Сидеров, цитиран от \"Фокус\".\"Всичко е наред. За момента нямаме предпоставки за напрежение\", добави той и изрази увереност, че на днешното извънредно парламентарно заседание за бюджета няма да има проблеми с кворума.", "date": "2018.11.06", "title": "Депутатите от Обединените патриоти на среща в МС - Сидеров искал да им покаже картините"}
{"url": "https://offnews.bg/politika/porachkata-za-remonta-na-su-25-ne-e-prekratena-tvardi-mo-691361.html", "text": "Поръчката за ремонта на самолетите Су-25 не е прекратена. Това се посочва в съобщение на Министерството на отбраната, пратено късно снощи, след като . С решението си от 2 ноември 2018 година министърът на отбраната не прекратява горепосочената процедура, а използва правото си по чл. 22, ал. 8 от ЗОП на възложител да даде указания на комисията за провеждане на преговори с ОАО „558 Авиационен ремонтен завод”, Беларус, и да потвърди с нов протокол и доклад постигнатите намаления на цените за ремонт на щурмовите самолети Су-25, уточняват от МО.В съобщението на министерството се посочва също, че обявената прогнозна стойност от 82 510 000 лева може да бъде променена /достигната/ само с решение на Министерския съвет.Това е поредното опровержение, което военното ведомство прави по тази обществена поръчка. Първоначално стана ясно, че единственият явил се кандидат 558 Авиационен ремонтен завод, Беларус  за ремонта на самолетите от заложените в документацията средства. Вместо предвидените до 82.5 млн. лева без ДДС офертата е за близо 133 млн. евро.От МО веднага опровергаха информацията, тъй като на практика договор не бил сключен и тепърва предстояли преговори с беларуския завод.", "date": "2018.11.06", "title": "Поръчката за ремонта на Су-25 не е прекратена, твърди МО"}
{"url": "https://offnews.bg/offtopic/hepiend-kravata-penka-ne-samo-spasi-kozhata-no-i-shte-razhda-691367.html", "text": "Спокойно и безметежно продължава животът на кравата Пенка, за която научи цяла Европа след като премина границата със Сърбия и трябваше да бъде умъртвена.Днес Пенка е с другите животни от стадото на Иван Харалампиев. Пасе си в района на село Мазарачево. Чака и бебе, разказва стопанинът пред бТВ.Иван се надява дотогава да приключи драмата с наложените му глоби, които обжалва. Първият акт за 500 лева вече е отпаднал.Покрай проблемите през лятото Пенка стана световно известна. За нея се застъпваха хора от най-високо ниво. Днес това предполага и световно известен кръстник на теленцето:", "date": "2018.11.06", "title": "Хепиенд: Кравата Пенка не само спаси кожата, но и ще ражда"}
{"url": "https://offnews.bg/sviat/sporazumenieto-za-brekzit-gotovo-na-95-691371.html", "text": "Окончателното споразумение между Лондон и Брюксел за Брекзит е готово на 95 процента, е заявила късно снощи британският премиер Тереза Мей, предаде БТА.Мей е изразила увереност в намирането на решение по въпроса за границата на Северна Ирландия.Според изявление от кабинета на премиера, след среща с австрийския канцлер Себастиан Курц тя вярва, че 95 процента от споразумението за напускане на ЕС вече са завършени, както и че ще бъде намерено решение за режима по северноирландската граница. ", "date": "2018.11.06", "title": "Споразумението за Брекзит готово на 95%"}
