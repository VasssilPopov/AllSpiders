{"url": "https://m.offnews.bg/news/Futbol_18793/Trenior-na-TcSKA-Sofiia-Bombichkata-me-udari-i-padnah-ne-chuvah-nish_654376.html", "text": "Томас Нойберт, който от есента пристигна като кондиционен треньор на ЦСКА-София, пострада най-тежко след мача с Левски. Тлед третия гол на \"червените\" отгоре полетя канонада. Германецът, който работи и за Стяуа - сега ФКСБ, разказа пред румънските медии за диващината.\"Всичко се случи при третия ни гол, когато моите колеги започнаха да скачат и да се радват. Феновете на Левски, които бяха зад скамейката ни, започнаха да хвърлят предмети по нас.Аз се скрих, защото не можех да дишам от дима. В този момент някъде нещо ме удари и се строполих на земята. Беше бомбичка, защото 40 секунди не чувах нищо\", каза немецът.\"Когато се съвзех, видях хора около мен. Искаха да ме качат в линейката и да ме отведат в болница, но аз предпочетох да остана до отбора. Сега съм добре, слава на Бога. Миналата нощ ме боля главата, но сега всичко е наред.Но един от треньорите на ЦСКА беше ударен с камък, можеше и да умре. Такива неща не трябва да се случват повече\", сподели Нойберт пред Диги Спорт.Това е само една от точките, по които Левски ще бъде наказан сурово, може би с рекордна за клуба глоба. Припомняме, от централната трибуна развяха и фашистко знаме.", "date": "2017.05.01", "title": " Треньор на ЦСКА-София: Бомбичката ме удари и паднах, не чувах нищо"}
{"url": "https://m.offnews.bg/news/Politika_8/Gerdzhikov-se-otchita-za-upravlenieto-si_654379.html", "text": "Министър-председателят Огнян Герджиков и вицепремиерите Деница Златева и Стефан Янев ще дадат обобщаваща пресконференция утре.На нея те ще представят работата на служебното правителство, което вероятно ще има само още едно заседание преди да бъде гласуван редовен кабинет.В сряда се очаква да ГЕРБ и Обединени патриоти да обявят структурата на бъдещия Министерски съвет и имената на министрите.", "date": "2017.05.01", "title": " Герджиков се отчита за управлението си"}
{"url": "https://m.offnews.bg/news/Drugi_18773/Legenda-na-balgarskiia-basketbol-pochina-v-Niu-Jork_654380.html", "text": "Тъжен ден за българския баскетбол. На 87-годишна възраст  в Ню Йорк почина една от легендите на този спорт Артеник Арабаджиян, съобщиХасковлията е единственият български рефер, свирил олимпийски финал - този в Мюнхен 1972. Тогава СССР побеждава САЩ с кош в последната секунда. Арто, както всички го наричат, съдийства още два пъти на летни игри - в Монреал 1976 и в Москва 1980, както и на две световни първенства (Пуерто Рико 1974, Филипините 1978), както и на шест европейски първенства.Избран сред петимата най-влиятелни съдии в историята на играта от ФИБА. След инфарктния финал в Мюнхен, загубен от американците, Арабаджиян признава, че в продължение на 20 години не е получил нито един съдийски наряд за двубой отвъд Океана, макар че през цялото това време живее и работи в САЩ.Преди него в Залата на славата, макар и посмъртно, влиза самата Ваня Войнова. Излишно е  да споменаваме коя е тя.Артеник Арабаджиян е роден на 16 февруари 1930 г. в Хасково. Възпитаник на френски колеж, полувисш институт за зъботехници и спортната академия със специалност баскетбол. Дългогодишен баскетболист на “Ударник” и “Спартак” София. 4-кратен държавен шампион при мъжете, преди да се насочи към съдийството.", "date": "2017.05.01", "title": " Легенда на българския баскетбол почина в Ню Йорк"}
{"url": "https://m.offnews.bg/news/Obshtestvo_4/Onlajn-magazini-podvezhdat-klientite-si-s-tceni-i-nalichnosti_654387.html", "text": "Комисията за защита на потребителите (КЗП) забрани на търговци с онлайн магазини да подвеждат клиентите си за цените и наличностите на промоционални артикули.Контролният орган установи, че след извършена от потребителя и потвърдена от търговеца поръчка се оказва, че стоката липсва, може да бъде закупена на анонсираната цена само в комплект с друга или е значително по-скъпа.Проверката във връзка с единия от казусите е по повод  Клиентът е заявил желания от него модел и е получил писмено потвърждение от търговеца, че поръчката е „успешно обработена и очаква транспортиране до посочения адрес за доставка”. 14 дни по-късно е информиран по телефона, че избраният от него продукт не може да му бъде доставен поради изчерпана наличност. Търговецът разчита на това, че потребителят може да избере алтернативен артикул, с което на практика би реализирал непланирана покупка.Друга забранена от КЗП нелоялна практика е на специализирания магазин за инструменти http://instrumentistart.com/, който е направил опит да продаде промоционална стока на по-висока от обявената на сайта цена.  Целта е потребителят да бъде подтикнат да потвърди своя избор, с което на практика дава съгласието си за покупка при по-неизгодни за него условия спрямо тези при вземане на решението му за покупка. Схемата е реализирана от „АЛПИН ТЕХНО СПОРТ” ЕООД и се изразява в следното. На сайта http://www.alpinsport-bg.com е проведена промоционална кампания, при която борд автомати са били предлагани на цена от 0.00 лв. След като потребителят изпрати заявка за даден модел, търговецът потвърждава поръчката и цената именно от 0.00 лв. Едва впоследствие чрез телефонно обаждане клиентът бива уведомен, че борд автоматът може да бъде закупен за 0.00 лв. само в комплект със сноуборд. Така на практика той е поставен пред избора да се откаже от поръчката си или да закупи и друг продукт, за да се възползва от промоцията, чиито условия не са известни от самото начало.Настоявайте да Ви продадат избраната от Вас стока при обявените условия.Не позволявайте да Ви убедят да закупите алтернативен продукт, без да се уверите в неговите качества.При покупка на стоки в комплект с обещание за отстъпка е добре да знаете цените на всяка от тях.  При провеждане на промоции следете наличностите на стоките и актуализирайте своевременно електронния си магазин.Обновявайте информацията на сайта си при изчерпване на количествата и ново зареждане, когато това ще доведе до повишаване на цената за потребителите.Информирайте предварително клиентите си за всички условия, при които биха могли да се възползват от анонсирана промоционална оферта. Това важи и за случаите, в които се изисква закупуването на няколко продукта в комплект, за да бъде получена дадена отстъпка.", "date": "2017.05.01", "title": " Онлайн магазини подвеждат клиентите си с цени и наличности"}
{"url": "https://m.offnews.bg/news/Ikonomika_59/Vizhte-noviia-balgarski-akumulatoren-lokomotiv-video_654383.html", "text": "Частната русенска компания \"Експрес Сервиз\" произведе нов супер мощен акумулаторен локомотив.От дружеството публикуваха видео със заводските проби на машината, наречена ES1000.Новият маневрен локомотив има 2x30kW мотори, 25 тона маса, мощна рекуперативна спирачка и опционална пневматична с мощен винтов компресор 2000 л/мин.Русенската \"Експрес Сервиз\" бавно и полека завоюва позиции на световните пазари, продава маневрени локомотиви по цял свят - експортирал е машини дори и в Китай, Бразилия и Швейцария. В завода се ремонтират возила на няколко частни български жп превозвачи, както и на румънски компании. Бизнесът се разраства, наемат се допълнителни служители, инвестират се милиони в нови халета и модерна техника.", "date": "2017.05.01", "title": " Вижте новия български акумулаторен локомотив (видео)"}
{"url": "https://m.offnews.bg/news/Futbol_18793/Vereia-izmakna-pobedata-ot-Slaviia-v-skuchen-mach_654388.html", "text": "Верея победи Слави с 1:0 в двубой от 4-ия кръг в Група А на втората осмица в Първа професионална лига. В скучен и безразличен мач на националния стадион \"Васил Левски\" възпитаниците на треньора Александър Томаш успяха да се добрат до победата с гол в последните минути на двубоя.Домакините можеха да открият резултата в 27-ата минута, когато при едно центриране в наказателното поле Мирослав Енчев не успя да изчисти топката и тя стигна до Ивайло Димитров, който остана сам срещу вратаря, но Пламен Колев отрази удара му.Крайното 0:1 оформи Еуженио, който се разписа в първото изгодно положение пред вратата на съперника, след страхотна грешка в защитата на домакините.След победата си старозагорци почти сигурно ще участват в плейофите за Лига Европа, което автоматично ще означава, че играчите на Александър Томаш ще играят в елита ни и догодина.Най-старият столичен тим от своя страна най-вероятно ще участва в битката за оцеляване.", "date": "2017.05.01", "title": " Верея измъкна победата от Славия в скучен мач"}
{"url": "https://m.offnews.bg/news/Intcidenti_6/Ubijstvo-v-apartament-v-Sofiia-Zadarzhani-sa-chetirima_654385.html", "text": "Столичната полиция работи по убийство в столичния квартал \"Гоце Делчев\".Днес към 12.40 часа бил подаден анонимен сигнал за починал мъж в жилище в района.Към мястото веднага е бил насочен полицейски екип, който открил в една от стаите на апартамента безжизненото тяло на 49-годишен мъж. При извършения оглед са установени следи от насилие.В рамките на образуваното досъдебно производство и последвалите незабавни оперативни действия са задържани четирима мъже, чиято съпричастност към извършеното престъпление се изяснява.Работата по разследването продължава под ръководството на Софийска градска прокуратура.", "date": "2017.05.01", "title": " Убийство в апартамент в София. Задържани са четирима"}
{"url": "https://m.offnews.bg/news/Futbol_18793/TcSKA-1948-i-Liteks-se-hvanaha-za-gushite_654377.html", "text": "Горещо става преди полуфинала за купата на аматьорската лига между ЦСКА 1948 и Литекс. Двата тима излизат на 10 май от 17,00 ч. на митичния стадион \"Христо Ботев\" във Враца.  Другият финалист вече е известен - Черноморец Балчик.\"Червените\", които стартираха в областната група, защото отказаха да припознаят новия клуб на Гриша Ганчев, очаквано не долюбват и Литекс. Наричат го Ботев Луковит, защото именно последният клуб беше купен, прекръстен и преместен в Ловеч.Сега новият Литекс води в Северозападната \"В\" група, игра полуфинал за купата на България, където падна от Лудогорец. В отбора са събрани позабравени имена като Наско Курдов.От ЦСКА 1948 обявиха във фейсбуск страницата си съперника за мача като Ботев Луковит. Емблемата е наполовина на клуба от Луковит, а наполовина като на Литекс.За капак (вероятно) привърженици на \"армейците\" написаха любимото им \"Литекс не е ЦСКА\" точно върху табелата на село Микре. Оттам е Гриша Ганчев.В Ловеч не останаха длъжни. Те написаха, че играят срещу \"авиаторите\". Така привържениците на ЦСКА-София наричат ЦСКА 1948. Причината - първоначално отборът искаше да играе на стадион до летището. Така и на записа минута, но прякорът остана. Куриозното е, че \"авиаторите\" се харесва и от самите привърженици на ЦСКА 1948.  Полуфиналът във Враца беше обявен за рисков от полицията заради опасност от провокации. Привикани са 110 полицаи, тъй като се очакват над 1000 фена от София, Враца и околните градове и села. ", "date": "2017.05.01", "title": " ЦСКА 1948 и Литекс се хванаха за гушите"}
{"url": "https://m.offnews.bg/news/Protesti_17652/Protest-posreshtna-Noshtnite-valtci-pred-PSA-snimki_654349.html", "text": "Протест от около 60 души пред паметника на съветската армия посрещна българските \"Нощни вълци\", съобщи репортер на OFFNews.bg.Рокерите, които симпатизират на Владимир Путин, обявиха, че започват мотопохода си по пътя на съветската армия днес от 11.30 ч.Кордон от полицаи раздели \"Нощни вълци\" и техните почитатели, озвучили района на паметника със съветски маршове, от демонстрантите, които се противопоставят на \"масовата програма на правителството на Русия за събуждане на русофилски и комунистически чувства сред българите.\"\"Присъствието на съветски войски в страната ни след 8 септември 1944 г. историята категорично счита за окупация от чужда държава, с която България се е намирала в мир. Българите, които грижливо пазят националната памет, чудесно помнят и знаят какво донесе на страната ни черната дата, на която съветски войски влязоха на наша територия – комунизъм, зверства, репресии, заграбване, тоталитарна държава, морален упадък и икономическа разруха. Влиянието на тези явления и техните проводници, и вдъхновители никога повече няма да съществуват в нашата родина.\" - категорични са протестиращите.Всъщност рокерите от българската група на \"Нощнита вълци\" са едва десетина, а останалите около 50 души, събрали се пред паметника на съветската армия, са техни симпатизанти.Българските \"Нощни вълци\" твърдят, че ще изминат 5000 км на собствени разноски за 12 дни и ще се срещнат с \"Вълците\" от Русия, Словакия и Полша в Будапеща.Миналата година руските рокери преминаха през България като част от мотомарша си „Славянски свят“. Пристигането им в България обаче не протече гладко, след като прокремълска агитка наби протестиращи срещу мотопохода в Бургас.В София пък \"Нощните вълци\" бяха посрещнати от протест и контрапротест пред храм-паметника \"Св. Ал. Невски\".", "date": "2017.05.01", "title": " Протест посрещна \"Нощните вълци\" пред ПСА (снимки)"}
{"url": "https://m.offnews.bg/news/Futbol_18793/12-godini-ot-nachaloto-na-epohata-Mesi-video_654384.html", "text": "На тази дата, точно преди 12 години аржентинската суперзвезда Лионел Меси отбеляза първия си гол с фланелката на Барселона. На 1 май 2005 година нападателят бележи във вратата на Албасете след асистенция на Роналдиньо. Меси влезе в игра в 86-ата минута, носейки номер 30 на гърба си и не се забави много преди да прати топката в мрежата.Малко преди първия му гол той бележи идентично попадение, което не е зачетено заради доста спорна засада. Но тогавашната мегазвезда на каталунците бе много настоятелен и успя да изработи за втори път ситуацията, от която се започна нова страница в историята на футбола. Точно 144 месеца по-късно аржентинецът вече има 502 попадения в официални срещи за \"синьо-червените\". Към тях се прибавят и впечатляващите 218 асистенции.През този сезон номер Меси е водещ реализатор в петте големи първенства и фаворит за \"Златната обувка\". Настоящията кампания няма никой с повече голове от Лео и в Шампионската лига.", "date": "2017.05.01", "title": " 12 години от началото на епохата \"Меси\" (видео)"}
{"url": "https://m.offnews.bg/news/Politika_8/Borisov-do-Rentci-Mozhe-da-sme-ot-razlichni-semejstva-no-shte-raboti_654358.html", "text": "Лидерът на ГЕРБ Бойко Борисов изпрати поздравителен адрес до италианския си колега Матео Ренци, съобщават от пресцентъра на партията.„С радост чета новините около победата Ви и спечелването на председателския пост на Демократическата партия в Италия на изборите в неделя. Искам да знаете, че въпреки факта, че ние принадлежим на различни политически семейства, нашите отношения остават стабилни и ние ще работим за тяхното развитие“, пише в писмото.„Италия е важен стратегически партньор на България и отношенията на двете страни се развиват и изграждат на базата на общото ни членство в ЕС и НАТО. Желая Ви успех в огромната отговорност, която Ви предстои“, завършва обръщението си Борисов.По-късно днес лидерът на ГЕРБ обяви в личния си Facebook профил, че \"след много усилия вече е факт и от днес отпада необходимостта българските граждани да кандидатстват за виза с цел краткосрочно пребиваване в Канада, ако в последните 10 години са притежавали канадска виза или към момента притежават валидна американска неимигрантска виза.\"А от 1 декември визите ще отпаднат окончателно. Радвам се, че осъществихме на практика тези ключови процеси, пише още той.", "date": "2017.05.01", "title": " Борисов до Ренци: Може да сме от различни семейства, но ще работим заедно"}
{"url": "https://m.offnews.bg/news/Sviat-_12/Tramp-Ne-znam-dali-Kim-Chen-Un-e-normalen-no-e-umen_654360.html", "text": "Американският президент Доналд Тръмп заяви в интервю за Си Би ЕС, че няма представа дали севернокорейският лидер Ким Чен Ун е с разсъдъка си, но го определи като \"доста умен\". \"Хората питат \"Нормален ли е?\". Нямам представа, но то беше млад мъж, на 26 или 27 години, когато баща му почина. Очевидно си има работа с много трудни хора, особено генерали и други\", коментира Тръмп възхода на комунистическия лидер, застанал начело на страната си след смъртта на баща му Ким Чен Ир през 2011 г. \"Това успя да вземе властта много млад. Сигурен съм, че много хора са опитали да му отнемат тази власт, независимо дали става въпрос за чичо му или друг. И той успя да го направи, така че очевидно е доста умен\", заяви Тръмп. Чичото на Ким Чен  Ун - Джан Сон Тхек, бе екзекутиран за държавна измяна и корупция през 2013 г. По въпроса за оръжейната програма на Пхенян Тръмп коментира, че той е трябвало да бъде разрешен отдавна, още от администрациите на Джордж Буш или Барак Обама. Републиканецът не пропусна да спомене и бившия държавен секретар и негов противник в борбата за президентския пост на миналогодишните избори Хилъри Клинтън. Тръмп отказа да коментира провалените ракетни опити в Северна Корея.\"Това е игра на шах. Не искам хората да знаят какво мисля\", каза той. Държавният глава на Щатите изрази загриженост, че в даден момент Пхенян ще разполага с подобрени ракети и предупреди, че това не може да бъде позволено. ", "date": "2017.05.01", "title": " Тръмп: Не знам дали Ким Чен Ун е нормален, но е умен"}
{"url": "https://m.offnews.bg/news/Bojni_18771/Dzhoshua-posochi-Klichko-kato-parva-optciia-za-mach-Kobrata-izvan-spi_654355.html", "text": "Антъни Джошуа е готов да даде реванш на Владимир Кличко дори на германска земя, като така ще бъде изравнен домакинският фактор. Двамата направиха извънземен мач за 50 милиона паунда на \"Уембли\", украинската легенда беше нокаутиран в 11-и рунд пред 90 000 зрители.Носителят на титлите в тежката категория на IBF and WBA даде да се разбере, че реваншът му с Кличко е първа опция. \"Нямам никакъв проблем с нов мач срещу Владимир. Ако го поиска, нека го направим\", каза Ей Джей който беше набързо обявен на Острова за най-великият британски спортист в момента.\"Отивам, където ми кажат. Друго освен победа няма пред мен. Просто се забавлявам. Но защо споменах и Тайсън Фюри? Нещата отиват и в тази посока\", каза Джошуа.Фюри обаче има други проблеми в момента. Английският ром, който би Кличко, изпадна с жестока депресия. Беше хванат с наркотици и поясите му отнети, а правата замразени. На 8 май комисия трябва да реши дали връща лиценза на Фюри. Това не пречи да се заяжда постоянно с Антъни Джошуа.Джошуа се насочва към Фюри, тъй като смята, че 41-годишният Кличко няма да намери сили за реванш: \"Бойците са последните, които ще признаят, че времето им е приключило. Но мисля, че от отбора му ще го посъветват да се откаже.Имам невероятно уважение към Кличко и на ринга, и извън него. Ако иска реванш, нямам нищо против\", продължи новият властелин на бокса. \"И тази година съм ОК. Май и юни съм ги определил за почивка, така че няма да съм готов преди октомври\". Американецът Дионтей Уайлдър и новозеландецът Джоузеф Паркър също са в хит листата на Джошуа. Но те ще чакат решението на Кличко, пишат на Острова. За съжаление, въпросната \"хит листа\" не включва нашия Кубрат Пулев.Самият украинец потвърди: \"Имам клауза за реванш и определен срок, така че трябва да помисля. Ако ще се бия, ще бъде само за този мач и после спирам. Имам сили, но ако реша да активирам клаузата, ще ви уведомя, бъдете търпеливи\", призова Владимир британските медии.Еди Хърн, промоутърът на Антъни, също показа респект към Кличко, но и никакъв страх от реванш. \"Със сигурност няма да започваме преговори с никой друг, докато Владимир не обяви решението си. Колкото до мястото, няма грижи. Както винаги, решаващо ще е кой дава най-много пари\".\"Антъни няма нищо против Германия. Но няма проблеми с всяко друго кътче. Щатите, Китай, Близкият изток, \"Милениум\" в Кардиф. Ще разпродадем всеки стадион без проблеми\", отбеляза справедливо Еди Хърн.", "date": "2017.05.01", "title": " Джошуа посочи Кличко като първа опция за мач, Кобрата извън списъка"}
{"url": "https://m.offnews.bg/news/Horoskop_18798/Horoskop-za-maj_650428.html", "text": "Влизате в май с куп идеи за делова изява и печалби, а е къде по-разумно да се хванете с някои домашни и лични неща.Овните разчитат на ентусиазирани партньори и сътрудници, но колегите им не са на вълна за сериозна работа и в първото 10-дневие на месеца ще хвърлят доста сили да наваксват пропуски, а и последици от дребни интрижки. Шефове и съседи няма да са най-склонни да подкрепят начинанията ви, но от приятели и рода ще получите съдействие към 24.05, става бавно. Не се обезкуражавайте, време е за по-рутинни дела и най-оптимистични планове. Не говорете за семейни спорове, сами намирате изход.Май е доста динамичен за вас и е редно да бъдете бдителни за тонуса си, в края на второто 10-дневие грижи и емоции ще ви дойдат малко в повече. Група Телци слагат ударение на служебните, ако са по-спокойни – ще парират редица домогвания на колеги, ще се насочат към реалистични цели и ще стабилизират нови партньорства и по-добри доходи в последните 4-5 дни на месеца. В доста случаи е нужно да положите сериозни усилия за обогатяване на своите знания и умения, ще има кой да ви помогне да напреднете бързо и без преумора. Сега влюбените да преценяват по-трезво ситуацията, пък и обекта на чувствата си.Чудесен месец на шансове и реализация на идеи, до 23.05 се чувствате пълни със сили и окрилени от откриващите се възможности. Близнаците да овладеят емоциите, случаят ги среща със стари съперници и точно трябва да преценяват с кого могат да вървят напред, кого следва да загърбят без всякаква мисъл за разплата. Намирате решение за твърде заплетени ситуации, ала ако действате сдържано, с достойнство, ще се радвате на сериозни успехи. При това вашите решения впечатляват с простота и навременност. Ако се уловите в припряност и грешка, елегантно се извинете и поправете, жестът носи бонус към победата.Повечето представители на тази зодия ще бъдат доволни от възможностите за личностно и професионално развитие, които им дава този месец. За Раците се очертават покровителство, служебно утвърждаване, добри доходи, първата половина на май още им дава хубави знаци. От вас си зависи да знаете колко и докога да искате, твърде амбициозни дами може да усложнят отношенията си, някои - да се преуморят, а и да се поставят в ролята на прекален светец пред шефове, колеги, близки... Здравето ви изиска умерен режим, вкъщи не залагат чак толкова на вашата кариера. Чаровни сте, обаче не дразнете с капризите си. Плодоносен месец, а близки и познати току да ви упрекват за понижената ви активност. Лъвовете не са нито лениви, нито невнимателни към шансовете за печалби в деловата сфера, но проявяват доста уместна за периода сдържаност и няма да преследват успехи и кариера на всяка цена или с помощта на някои свои познанства и връзки. Имате нужда от пълноценен отдих, а обкръжението ви все припира за начинания, за приходи, за постове. Знаете си кои победи са ценни и дълготрайни, няма да се хванете на чужда въдица, пък и точно сте балансирали бюджета си. Свободните сърца не правят компромис и за флирт.Целият месец ще ви изпълва със сили и амбиции за служебно утвърждаване, обществена изява, високи доходи. Девите да внимават и да не се претоварват емоционално и физически, няма да им е от полза. В редица случаи се връщате към стари съперничества и проблеми - или подминете опонентите си, или им подайте ръка. Привлечете ли ги за съюзници и помощници, ще спечелите повече или ще изведете групата от безсмислен спор. Все пак не се месете в конфликти, които не ви засягат пряко, имате си и свои грижи, и свои радости. Домашните ви планове са ОК, няма как да ги изпълните бързо, не се инатете.До свети Константин и Елена имате достатъчно време да обмислите делови и лични проблеми, па и да намерите добро решение на всеки. Везните да не се изкушават от уж проверени или половинчати стъпки, сега трябва да действат смело и с по-далечна перспектива поне в служебната сфера или създавайки нови бизнес партньорства. Едни се интересуват само от своята изгода, но така няма да им тръгне, втори гледат да заобиколят по-трудните задачи, а точно те обещават сигурен напредък, завършване на проекти, които са стрували пот и сълзи. Бягайте от клюки, влюбените могат да задълбочат връзката си, добра е.Този месец е по-напрегнат за вас, владейте емоциите и не бързайте с решение на притесняващите ви проблеми. Чак след 25.05 Скорпионите ще се убедят, че нещата се развиват в правилна посока, а тилът им в службата, обществото и у дома - непоклатим. Ако имате ядове около близки, насочете там внимание, но без да споделяте с познати и да искате услуги, ще се справите със ситуацията подобаващо. Виж, за деловите отношения анализирайте по-задълбочено мотивите на околните, хората не са съвършени, ако не са и коректни... Няма да се оставите на интриганти, нито ще слушате всезнайковци, усетът ви помага.Май не е лек – изпълнението на желанията ви се забавя, възникват куп пречки и неразбирателства. Стрелците да не настояват за решение на проблема така, както те смятат за най-добре, ще отблъскват съмишленици, а опонентите им ще се възползват от всяка допусната грешка и нетактичност. Забравете своя обичан девиз, че където имате воля, има си и път – той може да ви вкара в неуместни съюзи и да ви ощети финансово. Някои се ориентират по-умело в ситуацията и сами упорстват по рутинните си задачи, не поемат рискове и с неочаквани доходи ще вържат бюджета си. За любовта ви трябва умен съвет...И за вас започващият месец е напрегнат, вероятни са спорове с влиятелни хора. Противоречията се трупат до Възнесение Господне, мерете по сто пъти, преди да режете или да кажете острата. Козирозите твърдо следват правила и принципи, понякога им е горчиво, но нали всичко трябва да става по верния и разумния начин, за да има положителни резултати. Съберете повече търпение, ще има и случаи, в които от желание бързо да помагате, ще рискувате излишно и даже ще си навреждате. В други е препоръчително за проучвате по-широка информация, да гледате с по-мащабна перспектива и ще укрепите имиджа си.Май е изпъстрен с празнични поводи, но не се увличайте в купони и флиртове, имате важни делови задачи. До Спасовден Водолеите ще възстановяват и ще укрепват деловите си позиции, някои ще положат старание да подобрят и взаимоотношенията си с доскорошни съперници и опоненти. Е, не всички ще бъдат настроени за помирение, но да знаят, че сега отстъпките и опрощението на старите прегрешения са по-благодатният път. Вероятно е да се отдалечите от хора, които предпочитат леките печалби и интрижките, това не е заблуда. Използвайте свободното време за духовно обогатяване и търсете своята любов.Този месец идва с доста и нелеки делови задачи, дано и да сте се подготвили подобаващо за работа, пътуване, контакти с клиенти. Част от Рибите получават привлекателни оферти за начинания, но ако помислят, ще се убедят: техните приятели се замесват в далавери, които е по-вероятно да ощетят участниците. Не е за вас, вие ще поемате по-разумни рискове, а също ще усвоявате умения, ще разширявате кръгозора си. Добре е, че не сте прекалено самоуверени, но трябва да внимавате и да не обещавате прибързано. Идва време за укрепване на връзките с близки, много от влюбените са пример за нежна грижа към тях.", "date": "2017.05.01", "title": " Хороскоп за май"}
{"url": "https://m.offnews.bg/news/Politika_8/Ninova-Opitvat-se-da-ni-kupiat-s-postove-i-vlast-no-niama-da-se-podd_654363.html", "text": "Поздравявам ви с Деня на труда и международната работническа солидарност! Преди 131 години 300 000 работници слагат началото в Чикаго. Те стачкуват за 8-часов работен ден. Днес, след 131 години, хиляди в цял свят протестират в САЩ, в Европа, в Русия, и заедно с нас тук, в много градове на България искаме едно и също – по-добри условия за работа, адекватно заплащане и социална справедливост. Защото 131 години по-късно, проблемите остават нерешени и все по-големи. Днес, в 21 век, съществува нова, модерна експлоатация на труда, съществува неплащане на заплати, на осигуровки за здраве и за пенсия, и работа в нечовешки условия.Това заяви лидерът на БСП Корнелия Нинова на традиционния първомайски митинг-шествие на социалистите.БСП влезе в тази сграда - националния парламент, по волята на един милион българи. Няма да предадем тези хора! Първата ни стъпка беше да поискаме и вече имаме комисия, която да се занимава с некоректните работодатели, неизплатили заплати и осигуровки. Няма да спрем до тук, продължаваме с нашите искания - за увеличение на минималната работна заплата, за преизчисляване на пенсиите, за справедливи доходи, за борба срещу монополи и срещу сивата икономика, за защита на българското производство и българското земеделие, каза Нинова.Не бива да спираме дотук, защото тези несправедливости са следствие. Истинската причина е съществуването на паралелната държава. Онази държава, в която малцина богатеят незаконно и безнаказано на гърба на народа си. Онази държава, в която този, който се труди, не получава заслуженото, а се дава път на онези, които крадат и богатеят на наш гръб. На тези несправедливости ние трябва да сложим край. Опитват се да ни спират. Знаете, опитаха се да ни заглушат, като премахнаха блиц-контрола в парламента, като премахнаха прякото излъчване на парламентарния контрол. Опитват се да ни купят с постове, с власт. Няма да се поддадем, защото нашата цел не е за един ден, не е да се уредим ние и нашите близки. Това е битка за дълъг път, срещу крещящата несправедливост, че ако си роден беден, ще умреш средно десет години по-рано от другите. Че ако си човек от село - не можеш да се лекуваш, че ако си дете на работници - е по- трудно да влезеш в университет. Несправедливостта, ако си жена - да получаваш по-малко заплащане от мъжете или ако си млад - да не можеш да си намериш работа и да си купиш дом. Това е нашият път, нашата политика и нашата битка, заяви лидерът на БСП.Ако си един от тези българи, които днес живеят трудно, ако си един от тези българи, които днес не могат да си плащат сметките, ако имаш работа, но се притесняваш дали утре ще я имаш, ако имаш дом, но не можеш да го поддържаш, ако се притесняваш за своята сигурност и сигурността на семейството и на децата си, искам да се обърна към теб: Не се предавай! Имаш съмишленик. Имаш защитник! Ние, българските социалисти ще направим всичко по силите си, за да ти помогнем да имаш контрол над живота ти, за да получиш това, което заслужаваш заради труда си, таланта си и заради качествата си. Когато взимаме големите решения, няма да се съобразяваме със силните, а с теб. Когато внасяме новите закони, няма да го правим заради могъщите, а заради теб. Ще се водим не от интересите на малцината привилигировани, а от твоите, защото ние, българските социалисти, имаме мисия и тя има едно име- справедливост! - твърди Нинова.„Днес е празник, но и ден на гнева на милиони работещи, които не получават достойно възнаграждение за своя труд. Гневът на милиони пенсионери, които бедстват, на младите хора, които нямат перспектива за развитие. Гневни сме, защото бедността убива страната ни”.Това заяви лидерът на БСП-София Калоян Паргов на първомайския митинг-шествие.Той каза, че преди изборите от сформиращата се управляваща коалиция са обещавали високи доходи, но при първия досег с властта е станало ясно, че не смятат да изпълнят обещанията си:„Стигна се до повишаване на цената на газа, на водата и на парното, без да са предвидени компенсаторни механизми. Това е цинизъм и високомерие” Няма да спрем да се борим за правата на хората на труда, за справедливи доходи, за редовно изплащане на заплати, за нормални здравословни условия на труд, за оцеляването на българските производители, за силна икономика и просперираща индустрия. Ще се борим България да не бъде най-бедната страна в ЕС, каза още Паргов.", "date": "2017.05.01", "title": " Нинова: Опитват се да ни купят с постове и власт, но няма да се поддадем (снимки)"}
{"url": "https://m.offnews.bg/news/Politika_8/Borisov-s-pozdrav-za-1-maj-Balgariia-se-nuzhdae-ot-obedinenie-trud-i_654365.html", "text": "Развитието на икономиката и образованието в страната са национални приоритети и за изпълнението на тези цели ще се работи неуморно, обеща в изявление по повод Деня на труда лидерът на ГЕРБ Бойко Борисов. Бившият премиер подчерта, че голям дял от от гласоподавателите с висше образование са дали своя глас за ръководената от него партия и заяви, че ГЕРБ е партията на младите хора. Ето и пълното обръщение на Борисов:", "date": "2017.05.01", "title": " Борисов с поздрав за 1 май: България се нуждае от обединение, труд и просвета"}
{"url": "https://m.offnews.bg/news/Obshtestvo_4/Falshivi-imejli-ot-NAP-razprostraniavat-virusi_654366.html", "text": "Фалшиви имейли разпространяват от името на Националната агенция по приходите (НАП) предупреждения за промяна в регламента за подаване на данъчните декларации. Подобни съобщения, уж разпространени от НАП, не се появяват за пръв път. Последно  се забелязаха сходни имейли, приканващи получателите да отворят прикачен файл, в който да видят измененията в регламента. Още тогава от агенцията предупредиха, че става въпрос за вирус и компресираният файл не трябва да се отваря.Не редакционната поща на OFFNews пристигнаха два такива имейла, подписани като българската агенция, но от изпращач от Япония. Озаглавени \"Уведомление относно промени в регламента за подаване на декларации към НАП\", те гласят следното:", "date": "2017.05.01", "title": " Фалшиви имейли от НАП разпространяват вируси"}
{"url": "https://m.offnews.bg/news/Futbol_18793/Antonio-Konte-Az-sam-zhivotno-video_654357.html", "text": "Поредните хитове изтърси мениджърът на Челси Антонио Конте след безценната победа 3:0 като гост на Евертън. Италианецът полудя от радост след края и не спря да празнува с играчите на терена.\"Има двама Антонио. Те са различни хора\", отбеляза 47-годишният Конте, \"По време на мач аз ставам животно. След мач трябва да съм спокоен, когато побеждаваме.Но все си мисля, че е готино да празнуваш с отбора, с колегите, с феновете. Аз живея за това\", добави италианецът, който си навлече гнева на куп съперници с бурните реакции до тъчлинията.Антонио Конте води Челси към изненадваща за мнозина титла, тъй като малцина слагаха \"сините\" в сметките преди началото на сезона. Тимът води с 4 точки на Тотнъм и се нуждае от 3 победи в оставащите 4 кръга, за да е сигурен шампион на теория.Програмата на Челси изглежда повече от приемлива. Лидерът приема  слабаците Мидълзбро, Съндърланд и Уотфорд, гостува на Уест Бромич. В същото време Тотнъм има домакинство на Манчестър Юнайтед плюс нелеки визити на Уест Хям, Лестър и Хъл Сити. ", "date": "2017.05.01", "title": " Антонио Конте: Аз съм животно (видео)"}
{"url": "https://m.offnews.bg/news/Ikonomika_59/TVEL-i-kitajski-kompanii-skliuchiha-dogovori-za-1-miliard-dolara_654382.html", "text": "Горивната компания на руската държавна корпорация „Росатом“ – ТВЕЛ, и китайските компании CNEIC и JNPC подписаха пакет договори за доставка на руско ядрено гориво, циркониеви компоненти за топлоотделящи сборки и оказване на инженерингови услуги за енергоблоковете на АЕЦ „Тянван“ на стойност близо 1 милиард долара. Сключването на договорите бе в рамките на посещение в Китай на делегация от ТВЕЛ начело с президента на компанията Юрий Оленин. Според подписания пакет документи, ТВЕЛ ще осъществи доставка в Китай на циркониеви компоненти за топлоотделящи сборки, допълнителни партиди гориво за Първи енергоблок и допълнителни ТВС-2М за Втори енергоблок на АЕЦ „Тянван“, както и ще окаже инженерингови услуги за Първи и Втори енергоблок на централата.По време на срещата с ръководствата на компаниите JNPC, CNEIC, CNNP и CNFC, Юрий Оленин отбеляза успешното сътрудничество на Русия и Китай в ядрената сфера.„Нашето сътрудничество не се ограничава само с доставките на гориво. Ние оказваме и услуги по поддръжка при експлоатацията на горивото и по привеждане на блоковете в по-икономични горивни цикли“, подчерта президентът на ТВЕЛ.", "date": "2017.05.01", "title": " ТВЕЛ и китайски компании сключиха договори за 1 милиард долара"}
{"url": "https://m.offnews.bg/news/Intcidenti_6/Shofior-na-kamion-zagina-pri-katastrofa-na-patia-Stara-Zagora-Kazanlak_654368.html", "text": "Шофьор на камион е загинал след катастрофа на пътя Стара Загора-Казанлък, предава БГНЕС. Водачът на ТИР, превозващ баластра, се блъснал около обяд в подпорната колона на т.нар \"Римски мост\" и загинал на място.  След катастрофата движението било затруднено и се образували километрични опашки в участъка.", "date": "2017.05.01", "title": " Шофьор на камион загина при катастрофа на пътя Стара Загора-Казанлък"}
{"url": "https://m.offnews.bg/news/Snukar_18803/Dzhon-Higins-vodi-na-Mark-Selbi-predi-starta-na-tretata-sesiia_654341.html", "text": "Джон Хигинс води на Марк Селби с 10-7 фрейма след края на втората сесия във финала на Световното първенство по снукър в шефийлдския театър Крусибъл.Хигинс започна зашеметяващо битката си за пета титла, след като демонстрира напълно различно лице от полуфиналния си дуел с Бари Хоукинс (18-6) и поведе с 6-2 на Веселяка от Лестър след края на първата сесия.През втората част шотландецът успя да увеличи преднината си до 10-3 и не позволи на световния шампион от миналата година да го настигне.Все пак в последните 4 фрейма Селби се разигра и показа защо е номер едно в световната ранглиста. Англичанинът успя да намали пасива си, след като се възползва безмилостно от грешките, които направи Хигинс.   Двамата подновяват двубоя си днес от 16:00 ч., след което ще продължи от 21:00 ч и все още нищо не е сигурно, тъй като форматът 18 от 35 фрейма в четири сесии в рамките на два дни има неповторима психология.", "date": "2017.05.01", "title": " Джон Хигинс води на Марк Селби преди старта на третата сесия"}
{"url": "https://m.offnews.bg/news/Futbol_18793/Rasizam-v-Italiia-half-na-Peskara-napusna-terena-prezhdevremenno_654359.html", "text": "Полузащитникът на италианския Пескара Съли Мунтари, стана обект на расистки атаки по негов адрес от страна на феновете на Каляри и напусна терена по време на двубоя между двата тима в неделя от поредния кръг в Серия А.Ганаецът се оплака на четвъртия съдия заради подмятания на расистка основа от трибуните, но получи жълт картон за реакцията си в 90-а минута, след което напусна терена.\"През цялото време ме обиждаха от трибуните, имаше дори деца. Съдията трябваше да направи нещо по въпроса, вместо това той ми каза да не обръщам внимание. Не искам да се изкарвам жертва, но вместо да спре мача, съдията ми показа картон. Това ме вбеси\", каза Мунтари.Вчера Пескара записа 24-а загуба в Серия А за сезона, след като отстъпи с 0:1 при гостуването си на Каляри. Загубата не промени нищо в положението на Пескара, който е твърдо последен в класирането с едва 14 точки и е сигурен изпадащ.Тимът е номер 1 по брой загуби, но все още отстъпва на Палермо по отрицателна голова разлика с едно попадение.", "date": "2017.05.01", "title": " Расизъм в Италия, халф на Пескара напусна терена преждевременно"}
{"url": "https://m.offnews.bg/news/Politika_8/Noshtnite-valtci-raztceluvaha-Ninova-na-parvomajskoto-shestvie-na-BS_654356.html", "text": "Българските \"Нощни вълци\" разцелуваха лидера на БСП Корнелия Нинова, докато традиционното първомайско шествие на социалистите преминаваше край паметника на съветската армия в София, съобщи репортер на OFFNews.bg.Рокерите, които симпатизират на Владимир Путин, обявиха, че започват мотопохода си по пътя на съветската армия днес.Същевременно БСП днес отбелязва Международния ден на труда и работническата солидарност под мотото \"За справедливо заплащане на труда! За българско производство!\"В шествието се включиха партиите от коалицията „БСП за България“ и други леви формации, представители на КНСБ, Национален синдикат „Защита“, граждански и неправителствени организации, Съюза на офицерите и сержантите от запаса и резерва, Отечествения съюз, Съюза на военноинвалидите и военнопострадалите.Кордон от полицаи раздели \"Нощни вълци\" и техните почитатели, озвучили района на паметника със съветски маршове, от демонстрантите, които се противопоставят на \"масовата програма на правителството на Русия за събуждане на русофилски и комунистически чувства сред българите.\"", "date": "2017.05.01", "title": " \"Нощните вълци\" разцелуваха Нинова на първомайското шествие на БСП (снимки)"}
{"url": "https://m.offnews.bg/news/Drugi_18773/23-godini-bez-legendata-Aerton-Sena_654361.html", "text": "\"Аертон Сена, един митичен шампион, който мечтаеше за четвърта световна титла и смяташе, че вярата му в Бога ще го опази от лудостта на хората и зловещите опасности на пистите\" В това изречение макар и трудно може да се обобщи като цяло пилотът, личността и човекът Аертон Сена. В моите очи на първи май 1994-а година той беше баткото, който катастрофира и гумите на колата му (която много приличаше на цигарите на мама) се разлетяха из пистата.Аз си се занимавах с моите играчки, които бяха основно колички, а играта се състоеше именно в това - засилване и съответното блъскане в стената, симулирайки нещата, които виждах по телевизията докато баща ми се държеше за главата, вайкайки се, а майка ми беше свела поглед, защото не можеше да гледа.В този момент аз не осъзнавах какво се случва и защо след това вместо да гледам детски, трябваше постоянно да слушам интервюта и да наблюдавам кадри и анализи за случилото се, не защото някой от семейството ми беше фен на Формула 1, а защото всички медии отразяваха трагедията. В този смисъл за мен, като едно момче на 6 години, Аертон Сена в деня в който загина, беше човекът заради когото не гледах \"Ну погоди\" и \"Пиф и Еркюл\" в неделния следобед.С течение на годините започнах да гледам и следя Формула 1 редовно. Михаел Шумахер беше във вихъра си, печелеше титла след титла и въпреки това от устите на коментатори и журналисти не спираше да излиза името на вече известния виновник да не гледам \"Ну погоди\". Дойде момент да наблюдавам пресконференция след поредната победа на Шумахер, в която при въпрос на журналист дали се радва и как се чувства след като е подобрил рекорда на Сена за най-много спечелени състезания, тогавашният пилот на Ферари изненадващо изгуби контрол, но не над болида, а над себе си, и избухна в сълзи.Постепенно въпросите в моята вече пубертетска глава започваха да стават все повече, но не можех да намеря отговорите поради липса на настоящият център на информация - Интернет (тогава все още не беше съвсем достъпен до всички). Основен въпрос: защо Аертон Сена е толкова известен и легендарен? Дали е заради нелепата му смърт? Не би трябвало, преди него по този начин смъртта са намерили още много пилоти като: Луиджи Мусо и Питър Колинс през 1958г.; Лоренцо Бандини - 1967г.; Том Прайс - 1977г. и още много, много други... Хора, за които ако не се интересува по-сериозно човек, няма как да знае.Дали е заради трите му титли? Та, той е един от многото с три титли, като него са: Джак Барабам, Джаки Стюърт, Нелсън Пикет и Ники Лауда, да не говорим за хората с повече титли, Михаел Шумахер(7), Хуан Мануел Фаджо(5), Ален Прост(4), Себастиан Фетел(4). Очевидно и това не е причината... естествено не казвам, че Сена не е направил нищо, за да остане в историята, но основните \"критерии\", по които се става легенда, той не ги покрива.До ден днешен той държи някои рекорди или е в топ 5, но какво трябва на един пилот от Формула 1, за да стане легенда? Според близки до него механици, журналисти и колеги, той е бил виртуоз, защото много пилоти като него са започвали така: присъединяват се към малък отбор и се представят според възможностите му, това е. Сена е бил сред редкия тип пилоти, които влизат в малък отбор и надвишават възможностите на болида, след което кара специалистите да се чудят как е възможно.Това, което той е правил в началото на кариерата си, било да накара всички да разберат на какво е способен и какъв потенциал има. Взимайки невероятно слаба като възможности кола, постига изключителни резултати. Освен виртуоз по ирония на съдбата често имал сериозни и дори на моменти скандални дебати с ФИА по отношение на безопасността на пилотите във всички аспекти; от устройството на болида, до натрупването на чакъл в по-неизползваемите части на пистата. Повечето случаи завършвали в полза на Сена, въпреки огромното влияние и възможности на Федерацията, неговите конкурентни пилоти се съгласявали с иновативните му идеи, като показвали по този начин, че безопасността на състезателите трябва да бъде винаги на първо място. С тези си пререкания с ФИА, той обединявал всичките пилоти в името на каузата. По този начин той продължил една традиция по онова време, наследявайки битките за безопастност на пистата от легендите Джаки Стюърт, Емерсон Фитипалди, Ники Лауда и други.Известните личности често успяват да влязат в сърцата на хората когато имат интересен личен живот: дали ще е бивш наркоман, който е преодолял зависимостта си и е започнал да спортува; дете от бедно семейство, което е успяло да си пробие път към славата; или любимец на хората заради това, че пие, пуши, ходи по жени и живее за мига, какъвто е бил Джеймс Хънт. Сена печели сърцата на хората, защото е бил... добър.Земен и харизматичен човек, който не се различава от нормалните хора, човек който въпреки непрестанните ангажименти и пътувания из света по състезания, намира време да обърне внимание на семейството си, както и на приятелката си Адриана Галистеу, която в последствие след катастрофата издава книга за тях двамата, потвърждавайки думите ми за добротата, с която е изпълнена душата му извън пистата. Едно от постиженията му в личен план няма как да не го спомена, защото може да бъде пример за това какъв мъж на място е бил: когато се е прибирал вкъщи след тежко състезание, в което е бил блъснат или отпаднал или загубил поради някакви обстоятелства, затваряйки вратата зад себе си е забравял за проблемите и нервите и се е отдавал изцяло на близките хора.И сега вече, когато съм на 28 години, след доста прекарано време пред книгите и компютрите знам защо Аертон Сена до ден днешен се споменава навсякъде и защо хората се сещат с умиление за него. Погребението му в Бразилия също показа колко ценен е той в сърцата на хората... Кадрите, които има от шествието дори сега могат да разчувстват и най-коравосърдечните: по магистралата, която е водела до града, преминавала покрай много къщи, с много хора по прозорците, държейки знамена и плакати - всички се стекли да го почетат, небето е било покрито с телевизионни хеликоптери, а изтребители на ВВС на Бразилия са изписали с дим в небето буквата \"С\".\"Много малко хора ме познават наистина, те нямат представа какви жертви прави един пилот. Някой, който е оставил приятели и роднини на хиляди километри, за да живее в Европа, да си толкова млад и винаги да се бориш... Нищо не ми е дошло даром.\" Аертон Сена не само за мен, но и за всички негови фенове по света, винаги ще бъде млад... Аертон Сена винаги ще бъде бърз, никога няма да остарее, завинаги ще си остане... \"Шампионът\"... на Бразилия и света. Мъката, дори днес е най-добрият показател за това, което той направи.", "date": "2017.05.01", "title": " 23 години без легендата Аертон Сена"}
{"url": "https://m.offnews.bg/news/Novini_2/Protest-shte-poiska-ot-Rumen-Radev-da-omirotvori-Iztochna-Ukrajna_654381.html", "text": "\"да направи всичко по силите си за обединяване на прогресивните сили в Европа за прекратяване на тази безумна война и да координира нов кръг на преговори в София с включване на повече гаранти, както и да използва максимално възможностите, които дава предстоящото председателство на България в Съвета на Европейския съюз, към който Украйна се стреми\".Случващото се в Източна Украйна е изключително важно за нас, българите, не само заради необходимостта да извлечем нужните поуки, ако не искаме настоящето на Донбас да бъде наше бъдеще, но и защото сме длъжници на хората от този регион, чиито прадеди, заедно с руската армия са помогнали за това, да имаме днес държава, заявяват от Асоциация за детско развитие „Член 24“.Инициаторите се обръщат към президента Радев с молба ", "date": "2017.05.01", "title": " Протест ще поиска от Румен Радев да омиротвори Източна Украйна"}
{"url": "https://m.offnews.bg/news/Obshtestvo_4/Krashtavat-detca-v-Goliamata-bazilika-v-Pliska-dnes_654169.html", "text": "В Голямата базилика в Плиска, реставрирана в момента от Националния исторически музей, свещеници от съвременния град Плиска и региона ще извършат днес кръщене в християнска вяра на малки деца от областта, съобщиха от НИМ. Младите християни ще получат имената Нина, Симеон, Борис, Миа, Петър, Данаил, Ангел и Ивайло. НИМ кани гости от цялата страна.  ", "date": "2017.05.01", "title": " Кръщават деца в Голямата базилика в Плиска днес"}
{"url": "https://m.offnews.bg/news/Politika_8/Iliiana-Jotova-v-Koprivshtitca-za-141-g-ot-Aprilskoto-vastanie_654287.html", "text": "Вицепрезидентът Илияна Йотова ще участва в отбелязването на 141 години от Априлското въстание в Копривщица, съобщи прессекретариатът на президентството.От 10.45 часа вицепрезидентът Йотова ще участва в тържествената програма по повод 141 години от Априлското въстание и по случай празника на града.От 11.00 часа вицепрезидентът ще поднесе цветя на гроба на Тодор Каблешков, от 11.30 часа ще произнесе тържествено слово на площад „20 априлий“.", "date": "2017.05.01", "title": " Илияна Йотова в Копривщица за 141 г. от Априлското въстание"}
{"url": "https://m.offnews.bg/news/Obshtestvo_4/Do-26-gradusa-dnes-oblachnostta-namaliava_654342.html", "text": "Днес облачността ще се разкъсва и намалява. Около и след пладне, на места над югозападните райони, ще се развива купеста и купесто-дъждовна облачност и на места там ще превали.Ще духа слаб до умерен вятър от север-североизток. Максималните температури ще са от 21° до 26°.Атмосферното налягане е близко до средното за месец май и ще остане без съществена промяна.По Черноморието ще има променлива облачност. Ще духа слаб до умерен север-североизточен вятър. Максимални температури на въздуха: 13°-16°. Температурата на морската вода е 11°-13°. Вълнението на морето ще е около 2 бала.В планините ще бъде предимно облачно, на места в масивите от Западна България с превалявания от дъжд. Максимална температура на височина 1200 метра – около 13°, на 2000 метра – около 8°.", "date": "2017.05.01", "title": " До 26 градуса днес, облачността намалява"}
{"url": "https://m.offnews.bg/news/Sviat-_12/24-chasova-stachka-blokira-transporta-v-Gartciia_654346.html", "text": " Гръцките синдикати обявиха днес обща 24-часова стачка по случай Международния ден на труда.Очаква се стачката да парализира транспортния сектор в Гърция.Фериботите ще останат на пристанищата, а общественият транспорт ще се движи с нарушен график.Предвижда се железопътният транспорт в цялата страна да бъде блокиран за 24 часа.От двата най-големи синдиката обявиха, че 1 май е ден за стачка, а не почивен ден.Синдикатите призовават гърците масово да се включат в протестните митинги.", "date": "2017.05.01", "title": " ​24-часова стачка блокира транспорта в Гърция"}
{"url": "https://m.offnews.bg/news/Futbol_18793/Zhestoka-vojna-raztcepi-Levski_654344.html", "text": "Страхотна война отприщиха в Левски изцепките на публиката в сектор \"А\" по време на мача с ЦСКА-София (0:3). \"Сини\" фенове вдигнаха знаме със свастика, улучиха с бомбички треньори на  гостите. Националният фенклуб хвърли стреличка към групировката \"Южна дивизия\".Фракцията, която се завърна на стадиона след дълго отсъствие, обаче върна топката към \"София запад\". И приложи снимки на момчето, издигнало знамето, от залата на боксов клуб \"София запад\". Двете групировки се скараха, като имаше  и сигнали за бити активисти на \"Южна дивизия\".Левски може да бъде наказан със 37 500 лева за появата на нацисткия символ, като стадионът бъде затворен отново. За бомбите, които доведоха до последствия, трябва да има още сурови наказания.Ето и позицията на \"Южна дивизия\", публикувана във \"Фейсбук\":", "date": "2017.05.01", "title": " Жестока война разцепи Левски"}
{"url": "https://m.offnews.bg/news/Bojni_18771/Treniorat-na-Pulevi-Antani-Dzhoshua-mozhe-da-bade-pobeden_654345.html", "text": "Страшилището Антъни Джошуа може да бъде победен. Това отсече треньорът Борислав Бояджиев, един от най-добрите боксови специалисти у нас. Той води в момента Тервел Пулев, работи и с Кубрат, като управлява спортния център на двамата братя.\"Джошуа показа слабости и срещу Кличко, а и в предишния мач. Не е непобедим. Всичко е въпрос на правилната подготовка\", аргументира се Бояджиев в ефира на \"Bulgaria on air\".\"Става въпрос за избор на точните спаринг партньори, а после и на стратегия за самия мач. Но Кубрат Пулев определено има шансове срещу Джошуа\", заяви Бояджиев, но уточни, че няма никаква представа кога и дали ще има мач между двамата.Бояджиев отбеляза справедливо, че българинът трябва да има по-голяма спортна култура преди да обвинява Пулев в избор на по-слаби съперници. \"Имена като Кличко или Джошуа изискват огромни финанси. Просто сметките на промоутърите за мач в София няма да излязат\", уточни треньорът на Пулеви.Бояджиев разказа, че с Кубрат отдавна са направили разбора на загубата от Кличко с нокаут. И при нов мач Кобрата едва ли ще повтори представянето си.\"Става въпрос за груба индивидуална грешка в първия рунд, когато допусна нокдаун. Свали ръката и позволи силно кроше на Кличко. Това е като във футбола - защитата греши веднъж и пада гол.Но Кличко  тогава беше 2-3 години по-млад и по-силен. Кубрат пък нямаше още този опит на професионалния ринг\", сподели още Бояджиев, който беше в щаба на двамата братя на галата в петък вечер. ", "date": "2017.05.01", "title": " Треньорът на Пулеви: Антъни Джошуа може да бъде победен"}
{"url": "https://m.offnews.bg/news/Politika_8/Jotova-v-Koprivshtitca-Dnes-nie-zhiveem-v-sbadnata-mechta-na-balgarsk_654370.html", "text": "„Призвани сме да предадем делото на българските герои и националния дух на децата ни. Родината е в земята и в кръвта ни, но и в нашата съвест, в нашата отговорност за бъдещето.” Това заяви вицепрезидентът Илияна Йотова по повод 141 години от Априлското въстание в Копривщица, цитирана от пресцентъра на президентството. „Днес ние живеем в сбъдната мечта на българските революционери – като един народ в една държава. Но героите искаха още повече – обединение, сила, ценности и идеали. Дали го изпълнихме? Разделени сме, а обединението ни е нужно повече от всякога, лутаме се в каузите, а ни трябва посока. Ценностите не са модерни, а имаме болезнена нужда от честност, чистота и порядъчност. Имаме език, вяра, свобода, народ, правова държава, но те не са ни дадени веднъж завинаги, битката за тях е всеки ден”, каза още българският вицепрезидент.По думите на Илияна Йотова българските революционери са имали смелостта да накарат цял свят да се обърне към нашия народ, да покажат, че заслужаваме своята независимост и имаме своето място заедно с всички други народи в Европа. „Тази решителност днес ни е повече от необходима и такива хора днес ни трябват – безсребърници, родолюбци и истински водачи. Не можем да търсим националната си гордост само в миналото”, подчерта тя .Според Илияна Йотова в 21 век предизвикателствата са нови, но не по-малко тревожни. „Наш дълг е гласът ни да се чува, да имаме големи цели, да вярваме и показваме, че не сме периферия, а страна с позиции, които трябва да се зачитат и уважават. Някога искахме Европа да погледне към нас, сега сме част от тази Европа, взимаме решения наравно с другите и сме залог за мир и стабилност”, каза българският вицепрезидент.По време на посещението си в Копривщица Илияна Йотова поднесе цветя на гроба на Тодор Каблешков и изгледа спектакъла „Първата пушка” – възстановка на епизоди от Априлското въстание с участието на над 200 самодейци.", "date": "2017.05.01", "title": " Йотова в Копривщица: Днес ние живеем в сбъдната мечта на българските революционери"}
{"url": "https://m.offnews.bg/news/DW_18800/Nie-ne-sme-burka_654373.html", "text": "Вълна от критики\"С няколко тези искам да предизвикам дискусия за т.нар. \"водеща култура\" в Германия\", пише германският вътрешен министър Томас де Мезиер в публикация, излязла в неделя на страниците на \"Билд ам Зонтаг\". Във въпросната статия Томас де Мезиер представя своеобразен каталог от десет точки, които според него са част от т.нар. \"водеща култура\" в Германия. С това понятие се има предвид общественият консенсус по отношение на ценностите, но и на социалните привички. \"В Германия човек подава ръка за поздрав, показва лицето си и казва името си. Ние не сме бурка\", подчертава федералният министър на вътрешните работи.Към т.нар. \"водеща култура\", според него, спадат още отвореното общество, образованието и добрите познания в различни сфери, мотивацията, историческото наследство с особеното отношение към Израел и културното богатство. Освен това Германия е християнска държава и тук религията \"споява, а не вбива клин в обществото\", пише още Томас де Мезиер.Публикацията на вътрешния министър предизвика вълна от критики. \"И отново се говори за религия. Мисля, че нашата \"водеща култура\" трябва да бъде Конституцията\", заяви председателят на свободните демократи Кристиан Линднер. Според него със списъка си от десет точки вътрешният министър просто води предизборна борба - и иска да отвлече вниманието от хаотичната миграционна политика на управляващите християндемократи.\"Моята водеща култура е с европейско лице\", написа на свой ред в Туитър лидерът на Зелените Джем Йоздемир, а неговата съпартийка Катрин Гьоринг-Екарт призова вътрешния министър да концентрира вниманието си върху решаването на многото практически проблеми. \"Правилно е да полагаме грижи за сплотеността и интеграцията, но ще го сторим най-добре, ако спомогнем за овладяване на дефицитите при езиковите курсове например или пък при подкрепата за многото доброволци\", заяви Гьоринг-Екарт.Критика изрази и зам.-лидерът на фракцията на Лявата партия Ян Корте. По неговите думи, \"с това поредно издание на дебата за \"водещата култура\" Томас де Мезиер отново прави завой надясно\". \"Типично за консервативните политици е да изготвят списък за това откога хората са германци. Но този списък няма почти нищо общо с действителността\", заяви Корте.Торстен Шефер-Гюмбел, зам.-председател на германските социалдемократи, заяви на свой ред, че в случая става дума за \"срамна постановка\", а негови съпартийци пишат в Туитър за \"опасно насъскване\", насочено главно срещу мюсюлманите.От Германския културен съвет, който обединява всички културни съюзи в страната, приветстваха факта, че вътрешният министър насочва вниманието към темата за културата. Само че понятието \"водеща култура\" е твърде подвеждащо, тъй като предизвиква впечатлението, че в Германия има или трябва да има една задължителна за всички култура, гласи критиката на Културния съвет.Подкрепа за тезите на вътрешния министър изказа неговият съпартиец Волфганг Босбах. \"Особено в контекста на миграционните процеси и на необходимостта от успешна интеграция на хората с право на престой, е правилно и важно да говорим за нещата, които сплотяват обществото - и за правилата, които трябва да спазваме в името на безконфликтното ни съжителство\", заяви Босбах. Според него понятието \"водеща култура\" няма за цел да \"изолира, а да подкани да се зачитат онези норми и правила, чието спазване е необходимо за мирното ни съвместно съществуване, независимо от цвета на кожата, националността и религията\".", "date": "2017.05.01", "title": " \"Ние не сме бурка\""}
{"url": "https://m.offnews.bg/news/Sviat-_12/SDSM-Napadatelite-v-makedonskiia-parlament-sa-dokazani-iznasilvachi-i_654347.html", "text": "Нападателите в македонския парламент, които на 27 април пребиха депутати и журналисти, са съдени за убийства, изнасилвания и наркотици, обявиха от Социалдемократическия съюз на Македония.Сред първите, нахлули в Събранието, е и Йордан Миялков, синът на Сашо Миялков - дългогодишен шеф на македонското контраразузнаване и братовчед на премиера Никола Груевски, твърдят социалдемократите.Проучване на партията разкрива, че в нощта на нападението в парламента са били и служител на Агенцията за разузнаване, който обвинен за фалшифициране на лични документи; чиновници от местната администрация и от държавни агенции; подполковник от македонската армия; шефът на \"Водопровод и канализация\" – Скопие.Нападателят, който рани лидера на социалдемократите Зоран Заев, се казва Димче Христоски - Жабата, от Прилеп. Той е осъден за двойно убийство, една от неговите жертви е дете, твърди депутатът от СДСМ Дамян Манчевски.Манчевски добави, че депутатът Мухамед Зекири е нападнат от престъпник, който три пъти е лежал в затвора.Всички, до един, са познати на депутатите от ВМРО - ДПМНЕ. Всички, до един, са част от партийните структури на ВМРО-ДПМНЕ, твърдят от СДСМ.В Събранието бяха пратени тежки престъпници и убийци, за да извършат опит за убийство. Става дума за организиран сценарий на разпадащия се режим, коментира Дамян Манчевски.Същевременно водената от Никола Груевски ВМРО-ДПМНЕ, която управляваше страната през последните 10 години, обвини \"престъпника Заев\", че е наредил да се стреля в македонския парламент.\"Заев издаваше заповеди да се стреля по македонския народ, народ, който брани държавните и националните си интереси. Ето затова трябва да отговаря престъпникът Заев\", пише в позиция на ВМРО-ДПМНЕ, изпратена до медиите днес.Криминогенният Социалдемократически съюз извърши опит за държавен преврат чрез погазване на Конституцията, законите и правилника за работа на Събранието на Република Македония. Социалдемократическият съюз погази демокрацията с опита нелегално да провъзгласи Талат Джафери за председател на парламента. Социалдемократическият съюз трябва да отговаря, защото политическото насилие, което извърши, доведе и до физическо насилие, заявиха от партията на Никола Груевски.", "date": "2017.05.01", "title": " СДСМ: Нападателите в македонския парламент са доказани изнасилвачи и убийци"}
{"url": "https://m.offnews.bg/news/Sviat-_12/Makron-ES-triabva-da-se-reformira-ili-da-ochakva-Frekzit_654369.html", "text": "Водещият кандидат за президент на Франция Еманюел Макрон заяви за Би Би Си, че Европейският съюз трябва да се реформира, иначе ще бъде изправен пред перспективата за Фрекзит, предава БТА.Проевропейският центрист направи изявлението в последната седмица на кампанията преди балотажа на 7 май, на който ще премери сили с крайнодясната кандидатка и евроскептичка Марин льо Пен.Льо Пен се възползва от антиевропейските настроения и обеща референдум за членството на Франция в ЕС. Тя спечели подкрепата на населението в земеделските и бившите индустриални райони с обещанието да върне контрола на Франция над границите й и да прекрати имиграцията.\"Аз съм проевропеец и постоянно защитавам по време на кампанията си европейската идея и европейската политика, защото вярвам, че те са много важни за френския народ и за мястото на страната ни в глобализацията\", заяви Макрон пред Би Би Си. \"Но същевременно трябва да погледнем истината в очите, да се вслушаме в хората и в това, че те са изключително гневни днес и нетърпеливи, ЕС не бива да продължава да функционира по този начин.\"Макрон добави, че ако бъде избран за президент, една от задачите му ще бъде дълбокото реформиране на ЕС и на европейския проект. Ако позволим ЕС да продължи да функционира както сега, би било \"предателство\", подчерта той.По-късно днес Макрон и съперничката му Льо Пен ще говорят на митинги в Париж. Очакват се и традиционните първомайски демонстрации. Профсъюзите ще призоват членовете си да не допуснат Марин льо Пен до Елисейския дворец, а основателят на Националния фронт Жан-Мари льо Пен, когото неговата дъщеря изключи от партията, ще поведе поход от статуята на Жана д'Арк.", "date": "2017.05.01", "title": " Макрон: ЕС трябва да се реформира или да очаква Фрекзит"}
{"url": "https://m.offnews.bg/news/Futbol_18793/Kontuziia-vadi-Aguero-ot-stroia-do-kraia-na-sezona_654367.html", "text": "Нападателят на Манчестър Сити Серхио Агуеро има опасност пропусне остатъка от сезона. Аржентинецът получи травма по време на сблъсъка с Мидълзбро, който завърши 2:2 на \"Ривърсайд\" вчера. \"Гражданите\" изпуснаха ценни точки в този мач, а в края на мача нападателят напусна терена контузен.Агуеро тепърва трябва да премине обстойни тестове, за да се установи точно какъв е проблемът. Първоначалните прогнози на лекарския щаб обаче не са много оптимистични, като се смята, че може да се наложи футболистът да пропусне всички мачове на \"гражданите\" до края на сезона.Борещият се за оцеляване отбор на Мидълзбро даде всичко от себе си и на два пъти повеждаше срещу Манчестър Сити, но в крайна сметка двата отбора завършиха 2:2.Резултатът не е от полза за нито един от тимовете, тъй като шансовете на Боро за спасение вече са нереално, а \"гражданите\" не успяха да се откъснат пред градския си съперник Юнайтед и имат само една точка аванс в битката за четвъртото място.Малко след двубоя мениджърът на Сити Пеп Гуардиола сподели, че надеждите на тима му за финиширане в топ 4 лежат изцяло на предстоящите три домакински мача. \"Гражданите\" приемат последователно на своя \"Етихад\" намиращия се в добра форма тим на Кристъл Палас, шампиона Лестър и осмия в подреждането Уест Бромич, преди да закрият сезона си с гостуване на Уотфорд.", "date": "2017.05.01", "title": " Контузия вади Агуеро от строя до края на сезона"}
{"url": "https://m.offnews.bg/news/Ikonomika_59/Srednata-zaplata-se-uvelichila-poveche-ot-dvojno-za-desetiletie_654374.html", "text": "Средната заплата в България се е увеличила от 431 лв. на 962 лв. в периода 2007-2016 г., което прави 123% ръст, заяви министърът на труда и социалната политика Гълъб Донев, предават от пресцентъра на министерството.Средната работна заплата отбелязва почти двуцифрен ръст от 9,5% през 2016 г. спрямо 2015 г. и достигна 962 лв., обясни Донев при откриването на националната конференция „Заплащане на труда и защита на правата на работното място“, организирана от КНСБ по повод Международния празник на труда – 1 май.През миналата година в седем икономически дейности, в които са близо 23% от всички наети, средното възнаграждение е надхвърляло 1000 лв., добави министърът на труда.Най-високи средни заплати от 2232 лв. се отчитат в сектор \"Създаване и разпространение на информация и творчески продукти\". В сектора на далекосъобщенията заплатите са нараснали с 10,4% спрямо 2015г. Следват Финансовите и застрахователни дейности със средна работна заплата от 1709 и годишен ръст от 5,1%. В Производството и разпределението на електрическа и топлинна енергия и на газообразни горива е отчетена средна работна заплата от 1685 лв. и ръст на годишна база от 2,2%.Министър Донев цитира и данни на Европейската фондация за подобряване на условията на живот за минималната заплата в периода 2010-2017 г. През тези години най-голям ръст е отчетен в Румъния (142%), следвана от България (92%), Унгария (73%) и Естония (62%). Статистиката показва, че след присъединяването на България към Европейския съюз минималната заплата отбелязва значителен ръст. За периода 2007-2017г. тя се е увеличила със 156% - от 180 лв. до 460 лв.", "date": "2017.05.01", "title": " Средната заплата се увеличила повече от двойно за десетилетие"}
{"url": "https://m.offnews.bg/news/Sport_18752/Sportniiat-efir-e-goresht-i-navrah-1-maj_654350.html", "text": "ФУТБОЛ13,00 -Том Томск – Зенит, Русия, Премиерлига, пряко Мтел Спорт 117,30 – Славия – Верея, България, Първа лига, пряко Диема Спорт20,00 – Лудогорец – Черно море, България, Първа лига, пряко Диема Спорт22,00 – Уотфорд – Ливърпул, Англия, Висша лига, пряко Диема Спорт 212,00 ч Тенис, турнир за мъже в Мюнхен F+ (пряко)12,30 ч Тенис, турнир за мъже в Истанбул Sport+ HD (пряко)16,00 ч Снукър, СП в Шефилд Eurosport 1 (пряко)16,15 ч Колоездене, Гран при на Франкфурт Eurosport 2 (пряко)16,30 ч Волейбол, купа на България (ж), \"Казанлък\" - \"Марица\" БНТ HD (пряко)19,00 ч Волейбол, купа на България (ж), \"Левски\" - \"Раковски\" БНТ HD (пряко)21,00 ч Снукър, СП в Шефилд Eurosport 1 (пряко)22,15 ч Плажен футбол, СП, Италия - Мексико Eurosport 2 (пряко)23,45 ч Плажен футбол, СП, Швейцария - Сенегал Eurosport 2 (пряко)", "date": "2017.05.01", "title": " Спортният ефир е горещ и навръх 1 май"}
{"url": "https://m.offnews.bg/news/Nashite-avtori_2490/Iz-delnitcite-na-edin-lud-24-28-april_654375.html", "text": "Понеделник, 24 априлВесела Лечева вика: „В БСП никой не се притеснява от скелетите, които Гергов може да извади.“Бъркате, другари! На ваше място бихме се притеснявал. Спомняме си, че когато Гергов се кандидатираше за лидер на БСП през 2014 г., каза и някои работи, дето не са казвани: „В нашата партия има човек на най-високо ниво, който получава 40 хил. лв. на месец за консултантски услуги към КТБ.” Не на високо, а на най-високо! Демек в ръководството на партията, ако не и самият ръководител. Та безпокойте се сега, за да не се безпокоите после. Щото тогава може и прокуратурата да почне да ви безпокои… Цацаров напоследък е много изнервен.Коалиционното споразумение, между ГЕРБ и патриотите предвижда махането на министър да бъде право на партията, която го е издигнала. Горанов обясни: \"Премиерът винаги ще има думата, но балансът е към политическата сила.\" Значи на практика ще има две правителства. Бойко ще си командва неговите министри, а тримата тенори – техните. Усещате ли как абревиатурата ОПГ, която д-р Филипов въведе единствено за краткост, започва да превзема нови територии, които извън политиката се регулират от НК и обикновено за тях се предвиждат едни от най-високите награди.Тримата бивши енергийни министри Трайков, Теменужка, Делян Добрев и настоящият Павлов, заедно с шефа на \"Булгаргаз\" се срещнали с Герджиков, за да уточняват позицията на България по казуса с \"Газпром\", която трябва да представим в Брюксел до края на ретроградния Меркурий. Решили, че ще искаме отстъпки. Не мога да не отбележа, че ако не беше „Нова република“, Радан, Трайчо, Мартин Еванджелиста, щяхме удобно да проспим срока и да продължим да пълним гушката на руския монополист. Такъв явно беше замисълът на ГЕРБ. Та искам да кажа, че има все пак някаква полза от „Нова република“, не е съвсем без хич.Допитване на \"ЮГав\", публикувано в \"Таймс\" показва, че британците вече са пишман за решението си да напуснат ЕС. За първи път мнозинството от тях, 45%, са на мнение, че са сбъркали с Брекзит, а 43% продължават да го смятат за правилен.Дето се казваше в едно предизборно македонско клипче, „После ебенье, нема каенье”. Сега ЕС подбъзиква Ирландиите да се обединят, което ще им даде автоматично право на членство в ЕС. Шотландците мислят пак да правят референдум за излизане от Обединеното кралство, за да си запазят членството в ЕС. И от великото Обединено кралство ще остане само кралицата… Ще признаем публично, (нещо, което не ни е много свойствено), правотата на Соломон Паси, който каза навремето, че „референдумът е най-добрият начин един народ да се самонакаже“. Така си е.Но ние да си гледаме нашата си черга. Проучване на Евробарометър показва, че мнозинството българи, 53% одобряват членството ни в ЕС, а само 14% не го одобряват. За 33% не е нито добро, нито лошо, 6% нямат мнение. За страните от ЕС еврооптимистите са средно 57%, а евроскептиците – 8%. По-скептични сме от средното за Европа, но пък сме по-оптимистични от себе си. От лани досега еврооптимистите у нас са нараснали с 4%. Другият важен резултат от изследването е, че напук на българските политици и евродепутати, които искат да се махне мониторингът над страната ни, 72% от българите искат той да продължи. Някакво сайтче bgnow.eu прекопирало от друго сайтче mistery.info стихотворението на Радой Ралин за простака. Знаете го, онова, дето се казва: По страшен от спина, по-жилав от рака,сега за сега се оказа простака.И отгоре сложили като мото: „На народите с къса памет са им дълги преходите. (Радой Ралин)“Много сме поласкан, че наши мисли са способни да претендират да са казани от великият Радой Ралин. Но ще отхвърлим тази чест. Къде е Радой, къде сме ние… Голям поет и писател, а ние пишем, за да си вадим хляба, за паницата леща, дето се казва. Но точно тези думи не ги е казал Радой. Който не вярва, може да отиде на Уикицитат, там неизвестен наш почитател (Господ здраве да му дава!), се е потрудил да извади малкото зърно от огромната плява, която сме създал за тия 15 години, и там е и туй зрънце за късата памет.Вероятно ще кажете, че сме дребнав. Но какво да се прави, не са много умните работи, които сме казал, та се налага да ги браним. Пък и не бива на кьоравия и едното око…А една госпожа, предполагам пенсионирана учителка по литература, ни писа оня ден. „Докторе, каква е тази форма „Не ли?“, с която често завършвате изреченията си? Няма такава форма в българския език. А виждам, че и някои хора вече ви подражават и завършват изреченията си с „Не ли?“  И малко ни иронизира на езиков новатор.Верно е, няма такава форма в българския език. Обаче в английския има - It is, isn't it или it is, is it not. И ние просто я приспособихме на български. Нищо не сме откривали, само сме превели. Още преди доста години. Като ученик в Механото докторът учеше латински. Обаче по-късно, като стана научен работник и особено след демокрацията, когато руската политологична мисъл беше отречена, ни се наложи да научим и някой жив език. И записахме английски в ИЧС. И там isn't it, is it not е от първите работи, дето се научават. И нали знаете, човек, който учи език, без да иска превежда всичко на майчиния си език. И така стана от само себе си. И като сме почнал да ви занимавам с мене си, да ви кажа още нещо. Да ви предупредя по-точно. Тръгнала е някаква мода със селфита на голи задници сред красиви природни гледки. И жени и мъже си снимат хечбека и качват снимките в Instagram. От това, което разгледах, при жените имаше неща, които си заслужава да се видят. Но сред мъжете е трагедия. Направо ме амбицираха. В събота отивам на вилата и ще се щракна до цъфналата магнолия. Мисля, че е подходящо. Така де, няма да е сефте задник до магнолия. Но отсега предупреждаваме дамите да не ни пишат на лични. Докторът не е от леките мъже! И на „zdr, к’во праиш“ не отговаря.  Щото някои отговаряли. И ставало лев да се хванеш, 5000 евро да се пуснеш. Шефът на сектор трансграничната престъпност в ГДБОП Явор Колев вика, че доста магистрати и полицаи били станали жертви на сексуални изнудвания след запознаване в социалните мрежи. Получавали покана за приятелство от засукана мадама. Тя почвала да ги омайва как е самотна, тъжна, как в момента е гола в леглото… От дума на дума ги предразполагала и те да се поразхвърлят и да извършат „определени сексуални действия“. То какви ли действия може да извърши сам човек… Всичко се записвало и след това се предлагало на шараните да откупят клипчето за 3-5 хил. евро. И те плащат, щото не е приятно да ти излезе име на мастурбант. Освен магистрати и полицаи, вика Колев, сред жертвите има студенти и научни работници. За полицаи и магистрати разбирам. При тях интелектът не е в състояние да управлява нагона. Оня ден гледах репортажи от ВСС и трябва да ви кажа, че има едни 4-5 човека, дето… Но научните работници защо?Борисов ораторства отзарана в кулоарите на парламента: \"Използвам случая да поздравя и съда, и прокуратурата. Всички искахме румънски модел, това е румънски модел. Като се събудиш сутрин, да чуеш кого разследват.\"Тоя си е ебал ветъра с извинение. Толко е изобретателен, че, дето беше рекъл некой, може да продаде коледна елха на чичо Скруч. Всички искахме… Да, някои искахме. Но имаше и такива, които не искаха. Да не споменаваме имена. Но искахме цял румънски модел, не до половината. Тая работа е като оная работа, няма до половината. В Румъния ги вкарват в затвора. Но може би пък побългареният румънски модел да излезе по-прогресивен. У нас разследват престъпника, доказват вината и замразяват делото. И то виси над него като гордиев меч, както казваше Бареков. И той се променя, става послушен. И няма нужда да се вкарва в затвора, да попада в лоша среда и да научава още лоши работи.На 26 април 1792 г. Франция въвежда гилотината като средство за смъртно наказание. Предполагам, че нещо подсъзнателно ме накара да ви съобщя това. На съзнателно равнище съм против смъртното наказание и против гилотината като особено варварско средство. Представяте ли си да турим една гилотина на площада. И шат, шат, шат… Търкалят се главите на първите ни политици в коша. Всъщност, така като го разказвам, не изглежда толкова зловещо.Като стана дума… Ало, пенсиите, в неделя ще вземете властта, поне във Франция. Не ли?Сигурно сте забелязали, че докторът изобщо не коментира възрастовата разлика между кандидата за президент Еманюел Макрон и жена му Бриджит. Една изключително значима статистически разлика. Но няма да я коментираме. Ние не сме Сашо Диков, та да наречем госпожата „лелята“ на Макрон. Така, де, не е ли така?!Шарен свят, вкусове разни. Един обича попа, друг попадията. Има си и бабалавъри. В Италия и Франция не са изключение. Простите селяни у нас ги наричат геронтофили. И като поразбогатее некой селянин, първата му работа е да натири «дъртата пастърма» и да я замени с по-нов модел. Поведение на типично парвеню. «Първата жертва на неговото презрение, пишеше Хаджийски, е собствената му жена, с която се е свързал, когато е бил нищо.» Много отдавна сме написал, че когато има любов, полът е без значение. А когато Софка се залюби с невръстния си доведен син Дачо и се ожени за него, допълнихме, че и възрастта няма значение. Та за Макрон и госпожата му няма какво да добавим. Неведоми са пътищата на любовта.Което ме подсеща за „Пътя на любовта“, за който разправяше по телевизора инж. Илия Запрянов, бивш надзорник на Лот 1 от АМ „Марица“. Този път, отбивка до селцето със затихнали функции Златна ливада, бил построен като резултат от \"любовна тръпка\" между ексшефа на АПИ Лазар Лазаров и кметицата, „знойна хубавица“. Кметицата отишла при Запрянов, който ѝ обяснил, че отбивката я няма по проекта. Пък тя му рекла: „Ти ми кажи кой е човекът, пък аз ще се оправя с него.“ И явно се е оправила. Гледам госпожата на снимката и това ми дава основание да си допълня съждението за любовта. Когато има любов, нито полът, нито възрастта, нито красотата имат значение. Така де, красотата е единствено в очите на влюбения.Ако се чудите защо прокуратурата точно сега се активизира да търси едни 51 млн. лева, дадени бадева за укрепване на почвата на 4-километрова отсечка, веднага ще ви кажа, че не е само заради Гергов. Говорителката на прокуратурата Арнаудова каза, че парите са платени на фирма „Пътища-Пловдив“, която била на Гергов. Обаче Гергов казва, и това потвърждава от регистрите, фирмата е продадена на лица, свързани с „Агромах“ и Мариан Бачев, тоя, дето обвини кмета на Симитли, че е содомизирал Борисов. Както вече казах, оттогава Бачев навлезе в епоха на трайните неблагополучия. Но и на Гергов май няма да му се размине. Запрянов разправя, че до 2012 г., когато фирмата още си е негова, са платени 23 млн. за нема нищо. Е, не е баш нищо, де. Щото когато уволниха Лазаров след първия мандат на Борисов, Гергов го назначи за шеф в панаира. Та сега, предвид на румънския модел, може да гръмнат заедно.Борисов поиска назаем Деница Златева за новия си кабинет. Нинова отказа. Това беше поводът на срещата си с Радев Борисов да определи БСП като деструктивна опозиция. Което, естествено, ядоса Нинова. \"Как така, вика, до 25 март казвате, че БСП е антиевропейска партия, а на 27 март казвате, че единственият начин да се спаси председателството е Деница Златева да остане начело на този пост?... Искате легитимация на бъдещите си решения и действия...\"И Борисов е прав, и Нинова е права. Само че по различно време. Преди изборите БСП наистина се държеше и говореше като антиевропейска партия, за да прилъже русофилите. И тогава Борисов беше прав. А сега Нинова е права, че Борисов търси по-широка легитимация. Щото няма как Деница Златева да е единствената и незаменимата министърка на председателството. Г-жа Кунева чака, само да ѝ свирне Борисов и ще дотича. „Комуникацията на България и Европа - там ми е сърцето!... Ако става въпрос дали мога да върша тази работа, разбира се, че мога\". Госпожата е като Бърза помощ. Само звънкаш и веднага се отзовава, независимо какъв е случаят. Ама никой не звънка…В новото издание на класацията на \"Репортери без граници\" България отново е страната с най-малка свобода на медиите в ЕС. Тази година ни се е „паднало“ 109-о място в списъка от общо 180 държави, но пък сме на първо място в категорията \"Лошо състояние\" на свободата на медиите. В Европа такива са само Македония (111), Русия (148) и Турция (155). В сравнение с лани сме се изкачили с 4 места нагоре, но това се дължи не на подобряването на медийната среда у нас, а на влошаването ѝ в някои други държави, които ни изпреварват. Индексът ни се е влошил с 0.55 пункта. Причините си ги знаем: корупция, непрозрачно раздаване на европари на послушни медии, сливане между медии, политици и олигарси, Пеефски. А Румъния е на 46-о място и е в категория \"Доста добра свобода\".Горанов е хитър като листна въшка. Даже и по-хитър. Този израз съм си го донесъл от село, а там, както знаете, битуват много непроверени вярвания. Та не е изключено листната въшка хич да не е хитра, дори да е проста. Но все не ми остава време да проверя. Както и да е. За Горанов е думата. В популистки изблик БСП поиска депутатската заплата да се фиксира на нивото от декември 2016 г., някъде около 3000 лв., и да не расте до края на мандата. Сега е 3210 лв. Което означава, че към момента ще направим икономия от великите 50 хил. лв. И при гласуването 74 депутати, главно червени, подкрепили предложението. 31 били против, а 81 се въздържали, демек нямат отношение към заплатата си. (Намигам, но вие не ме виждате.) И Горанов бил против и обяснил защо. Защото депутатската заплата е вързана за средната работна заплата от обществения сектор. Когато СРЗ се увеличава, увеличава се и депутатската. Но, вика Горанов, ако в даден момент заплатите в страната започнат да падат, депутатското възнаграждение ще си остане на същото ниво точно защото е замразено.Теоретично е напълно прав, макар да нямам спомен да се е случвало на практика. И ми се струва, че, ако се случи, ще престанем да имаме депутати. Щото, както обича да казва д-р Филипов, българинът мрази да му бръкнат на две места. Едното е в джоба. Точно затова в програмата на ПП „Четвърти километър“ сме записал, че, като вземем властта, така ще му бръкнем на българина в джоба, че ще стигнем и до второто място чак. И ще го принудим да излезе на улицата и да помете цялата политическа пасмина. Теоретично, де, може на практика да не проработи. Все пак е притеснително, че може би Горанов допуска, че нещата могат така да се сговняват, извинете, че заплатите да почнат да падат! Мислехме си, че проф. Дуранкев пресилва, като пише, че България била на ръба на тежка катастрофа, икономиката била на дъното и други страхотии. И накрая може да се окаже, че Горанов е прав и това е справедливото решение – депутатите да споделят съдбата на народа и в добро, и в лошо. Ако има кинти, има за всички, като няма – няма за всички. Разбира се, с това мнение Горанов опровергава думите си, че справедливостта е класово понятие и е непостижима. Напротив, както се вижда, справедливостта е постижима. Просто трябва да се почне по малко, по малко, не може изведнъж голямата справедливост.Във връзка със ситуацията в Скопие Борисов отправи апел във Фейсбук: „Следя с тревога ситуацията в парламента на Македония. Призовавам гражданите да запазят спокойствие и да не се поддават на провокации…“Няма да си изкривя душата много, ако кажа, че тези думи на Борисов са думи на истински държавник. Направихме справка и установихме, че от 2001 до 2015 г. 59 968 македонци са получили българско гражданство. А според председателя на ПК за българите в чужбина в 43-то НС Румен Йончев поне още 200 хил. чакат на опашката. И именно тях Бойко призовава към спокойствие. Нас няма нужда да ни призовава, ние сме си спокойни. Ние за нашите си работи сме спокойни, та камо ли за чуждите…Но апелът на Борисов може да е адресиран и към коалиционните партньори. Що за патриот ще е Каракачанов, ако не се развълнува от случващото се в Македония? Освен това, както се чува, той е бъдещият военен министър и при тоя главнокомандващият с аналогово мислене… Зам.-председателят на ВМРО и евродепутат Ангел Джамбазки вече изрови томахавката: „Българската държава трябва да защити стотиците хиляди наши граждани там по всякакъв начин. Първо с всички лостове на дипломацията, след това да използва сила.\"В действителност няма основания за безпокойство. Това е дължимо поведение. Очаква се от тях да го кажат. Каракачанов няма интерес от евентуален аншлуз в Македония. Това ще убие бизнеса му. Ако допуснем, че 60 хил. македонци са платили по 5 хил. евро за българско гражданство, а се говори, че някои са дали и по 10 хил… Наскоро имаше скандал със скопския координатор по даването на гражданство. Искаше да се отдели в самостоятелна фирма извън ВМРО. Та тогава се изнесоха разни цифри. Но дори и само половината да са влезли платено, и да са дали само по 1000 евро, това са 25-30 млн.! И защо трябва да се развали този чудесен бизнес, за да вземем македонските чукари? Не, Македония трябва да си остане самостоятелна държава. Пък ако почне да създава много ядове, не пречи да дигнем ограда и откъде тая страна. В това отношение имаме хора с опит и сред патриотите.Преди много години писахме за челния пернишки опит в съсипването на автомобили. Щото в Перник кирката не се наложи. Иновационно настроеният ум на перничани роди собствен подход. Например счупват страничното стъкло и хвърлят няколко надупчени флакона от бързо втвърдяващата се полиуретанова пяна. И след час пяната вече така се е раздула и втвърдила, че можеш цял живот да я чоплиш с остри предмети, но пак няма да имаш кола. А като минат 24 часа, вече не можеш и да я чоплиш. И тогава възкликнахме: „Боже, ако тоя народ почне да си използва гения в правилната посока, ще се оправим за пет-десет години…“Днес мога с гордост да кажа, че е почнал. Български майстор в Италия се изпокарал с началниците си и те го напъдили. И той за довиждане запушил каналите на апартамента със строителна пяна. Творческо решение, което без преувеличение „кърти мифки“. Че и цялата канализация. Сега щели да го съдят, ама кел файда. Не пише от къде е този майстор, но то нема и нужда. Бас, че е от Перник. На вниманието на американските военноморски сили. Кораб с говеда плаващ под флага на Того блъсна и потопи руски военен кораб \"Лиман\" край Босфора. На борда е имало 78 руски моряци, които са спасени от турската брегова охрана. Няма информация за пострадали говеда, а товарният кораб е останал невредим и не е поискал помощ.Ракети, подводници, самолетоносачи за милиарди… И защо, когато един говедовоз е напълно достатъчен?!Та те така.", "date": "2017.05.01", "title": " Из делниците на един луд (24-28 април)"}
{"url": "https://m.offnews.bg/news/Izvan-terena_18817/Shoumenat-Evra-Ne-razbiram-kak-mozhe-da-mrazite-ponedelnitcite-video_654372.html", "text": "Ексцентричният френски защитник на Олимпик Марсилия Патрис Евра отново се появи в култов клип. Бившият съотборник на Димитър Бербатов в Манчестър Юнайтед публикува видео от прелюбопитната сцена в профила си в социалната мрежа Инстаграм.Забавните клипчета на французина са истински хит, а това важни най-вече за понеделнишките му музикални изпълнения в колата, чрез които футболистът призовава своите последователи да се наслаждават на живота и да не мразят първия ден от седмицата.\"Просто искам да ви усмихна и да ви направя щастливи в понеделник. Знам, че хората имат трудни времена...така че просто искам да ви дам много енергия и щастие\", написа Евра към последното си клипче.Припомняме, че Евра е част от големите имена, които ще участват в благотворителния мач на Димитър Бербатов на 14 юни.", "date": "2017.05.01", "title": " Шоуменът Евра: Не разбирам как може да мразите понеделниците (видео)"}
{"url": "https://m.offnews.bg/news/Sport_18752/Prodavat-brachnoto-svidetelstvo-na-Merilin-Monro-i-Dzho-DiMadzho_654353.html", "text": "Традиционен пролетен аукцион на спортни колекции започва днес в САЩ. Диамантът в колекция е брачното свидетелство на иконите Мерилин Монро и Джо ДиМаджо.Всички фенове на звездната двойка обаче трябва да извадят дебелите портфейли. Очаква се цената му да удари поне 75 000 долара. Интерес никак не липсва,  потриват доволно ръце организаторите.Красивата актриса и  легендата на бейзболния Янкис сключват брак на 14 януари, 1954 година. Тогава и двамата са в пика на своята слава, бракът им изглежда перфектният.Но! Разводът идва след едва 9 месеца. Джо изпитва патологична ревност към най-прочутата блондинка за всички времена. А и не е да няма защо.Търгът предлага още 74 класики от световния спорт. Те ще бъдат достъпни до 3 юни. ", "date": "2017.05.01", "title": " Продават брачното свидетелство на Мерилин Монро и Джо ДиМаджо"}
{"url": "https://m.offnews.bg/news/Izvan-terena_18817/Antani-Dzhoshua-dalzhi-120-liri-na-kvartalnata-peralnia_654391.html", "text": "Антъни Джошуа е велик боксьор, но и готин комшия в махалата, стана ясно от репортаж от Северен Лондон. Новият идол на ринга не скри, че дължи 120 лири на кварталната пералня. Хиените от медиите веднага се изстреляха натам.Макс Бакхтари ,който държи въпросния обект, потвърди за дълга. Колосът на бокса пере там екипите си почти всеки ден от 9 години насам. И с персонала е на \"ти\". \"Така е, дължи ми 120 лири\", каза Макс, \"По едно време мислех да му ги опростя, но при условие, че победи Кличко. Направи го, но и спечели  15 милиона лири. Все си мисля, че тези 120 са ни нужни повече на нас и ще ги прибера\", заяви с усмивка собственикът на пералнята.\"Извън майтапа Антъни е много мило момче! Винаги е удоволствие, когато минава оттук. Е, лично на мен не е давал бакшиш.Понякога праща и хора от екипа си. Напълно изряден със сметките. Даже не можех да повярвам, че е споменал сметката от пералнята по време на пресконференцията\", каза Макс, който също се радва от вчера на невероятна популярност в махалата.", "date": "2017.05.01", "title": " Антъни Джошуа дължи 120 лири на кварталната пералня"}
{"url": "https://m.offnews.bg/news/Futbol_18793/Blago-Dzhisasa-vkara-krasiv-gol-i-donese-ravenstvoto-na-Orenburg-vide_654386.html", "text": "Благой Георгиев вкара красив гол от пряк свободен удар при равенството като гост на Оренбург - 1:1 срещу Криля Советов в мач от 26-ия кръг на руското първенство по футбол.След тази среща отборът на юношата на Славия се изкачи на 13-о място в класирането, като само четири кръга преди края заема позиция за плейоф за оставане в елита. Георгиев бе един от най-добрите футболисти на Оренбург и почти донесе победата за своя тим, след като в 69-та минута си изработи нарушение на около 25 метра от наказателното поле и вкара топката във вратата на гостите със страхотен удар над стената в горния ляв ъгъл.Неговият съотборник Андрей Малих обаче събори Сергей Корниленко в наказателното поле в 84-та минута и една по-късно Дмитрий Ятченко оформи крайния резултат от дузпа. Оренбург ще играе плейоф за оставане в елита, а съперник ще бъде завършилият на трето или четвърто място във втора дивизия.В момента на тези позиции са Енисей и Спартак-2, но вместо московския тим в решителния мач би трябвало да играе петият СКА Хабаровск. Другият елитен отбор в плейофите за оставане ще бъде Криля Советов.В друг мач от 26-ия кръг на руското първенство Зенит победи с 2:0 като гост опашкаря Том Томск и мина пред ЦСКА Москва в класирането. Тимът от Санкт Петербург е втори с 52 точки, а ЦСКА трети с 50. Води Спартак Москва с 60 точки.", "date": "2017.05.01", "title": " Благо Джисъса вкара красив гол и донесе равенството на Оренбург (видео)"}
{"url": "https://m.offnews.bg/news/Obshtestvo_4/KNSB-poiska-800-leva-minimalna-zaplata_654390.html", "text": "Конфедерацията на независимите синдикати в България /КНСБ/ си поставя за цел до 2022 г. средната работна заплата да стане 1700 лв., а минималната - 800 лв. Това заяви президентът на КНСБ Пламен Димитров по време на националната конференция \"Заплащане на труда и защита на правата на работното място\".Димитров посочи, че не залагат нищо нереалистично. Той допълни, че това е постижимо при икономическата реалност, която води след себе си усвояване на максималния потенциал на икономиката, а той е към 4,5-5 процента ръст на БВП в реално измерение ежегодно.Според президента на КНСБ тези параметри означават около 120-150 лв. повишаване на средната работна заплата годишно в рамките на следващите пет години и около 50-60 лв. - на минималната работна заплата.Пламен Димитров посочи, че работниците и служителите са произвели много повече, отколкото получават. За всичките 27 години на прехода БВП се е възстановил и е надминал стойностите от 1990 г., и през миналата година той е бил с 50 процента по-висок по съпоставими цени.Реалната средна заплата за този период е пораснала с пет-шест процента, каза Димитров, цитиран от БТА.", "date": "2017.05.01", "title": " КНСБ поиска 800 лева минимална заплата"}
{"url": "https://m.offnews.bg/news/Futbol_18793/Fenove-na-Slaviia-opitaha-da-nabiiat-treniora_654394.html", "text": "Феновете на Славия опитаха саморазправа с треньора Владимир Иванов - Фугата след домакинския срам 0:1 с Верея. Бившият национал призова запалянковците да не псуват него и футболистите, а да дойдат на стадиона в Овча купел и там да му кажат всичко в очите.Фугата направи грешката да уточни,че най-вероятно ултрасите няма да имат смелост и ще го заобикалят на 15 метра. Но във века на интернет думите му стигнаха за секунди до публиката.Това вбеси феновете, които го атакуваха с реплики и закани за бой. \"Ела бе, мишко! Ти ще ни заобикаляш!\", бяха най-меките думи, отправени към треньора.“Неприятно е да те освиркват. След всичко, което сме сторили през това време и особено аз, мисля, че не заслужаваме това. Хората са в правото си да не са доволни. Някои от тях идват на стадиона, ръкуват се с нас и после обидни думи.Бих им препоръчал да дойдат и да ми го кажат лично в очите, защото отгоре от трибуните е най-лесно. Аз съм от десет години на Славия, а те нищо не са направили за отбора. Ако имат смелост да заповядат, но мисля, че ще заобикалят от далеч. Тези момчета имат нужда от подкрепа, а не да бъдат обиждани”, бяха точните думи на Фугата.Както е известно, Славия падна и се насочи мощно към \"Б\" група за първи път в своята 104-годишна история. ", "date": "2017.05.01", "title": " Фенове на Славия опитаха да набият треньора"}
{"url": "https://m.offnews.bg/news/Futbol_18793/Ludogoretc-na-pobeda-ot-shesta-poredna-titla-podgoni-rekorda-na-TcDNA_654396.html", "text": "Пред Лудогорец отдавна е само митичният тим на ЦДНА от 50-те години на миналия век. Но като нищо хората на Кирил Домусчиев ще го догонят предвид трагичната конкуренция за титлата у нас.Лидерът би 4:0 Черно море и е на 3 точки от шеста поредна титла. Може да я спечели при победа над Локо в Пловдив следващия кръг. Отборът от Разград вече е със 72 точки, на 16 пред ЦСКА-София и Левски. ЦДНА с Колев, Янев и останалите великани имат 9 поредни титли. Има ли кой да спре Лудогорец в следващите три сезона? Май не.Иначе Черно море записа срамно първо полувреме в Разград, като пусна 4 гола. За домакините се разписаха Клаудио Кешеру на два пъти, Хосе Паломино и Вандерсон. Георги Иванов - Гонзо беше оставил резерви най-добрите си футболисти. Явно иска да ги пази за домакинството на Левски следващия кръг в директна битка за третото място.Гонзо може да благодари на Лудогорец, че спря да играе след почивката. Иначе резултатът можеше да е двуцифрен.", "date": "2017.05.01", "title": " Лудогорец на победа от шеста поредна титла, подгони рекорда на ЦДНА"}
{"url": "https://m.offnews.bg/news/Politika_8/Predposledno-Karakachanov-poema-otbranata-Neno-Dimov-ekologiiata_654397.html", "text": "Обединени патриоти ще получат поне три министерски кресла и вицепремиерски пост в кабинета \"Борисов 3\". ГЕРБ и националистите са се договорили кой какви министерства ще получи късно в събота, Валери Симеонов ще е заместник-министър председател без портфейл. Министър на отбраната ще е другият съпредседател на коалицията Красимир Каракачанов. Екологията също ще е под ръководството на патриотите. В това министерство се очаква и една от изненадите - за министър вероятно ще бъде предложен старият седесар Нено Димов. Той беше заместник-министър на екологията в кабинета на Иван Костов. В момента той ръководи Института за дясна политика.Шефът на Агенцията за приватизация Емил Караниколов пък ще е предложението на патриотите за министерството на икономиката.Според Нова телевизия договорките не са окончателни, а \"ябълките на раздора\" били министерствата на енергетиката и на туризма, към които ОП също имали амбиции.", "date": "2017.05.01", "title": " Предпоследно: Каракачанов поема отбраната, Нено Димов - екологията, Валери Симеонов става вицепремиер"}
{"url": "https://m.offnews.bg/news/Futbol_18793/Tajsan-Fiuri-Shte-biia-Dzhoshua-s-ednata-raka-varzana-zad-garba_654398.html", "text": "На Острова все повече завъртат интрига за бой между новия властелин на ринга Антъни Джошуа и Тайсън Фюри. Затова и английският ром, който изтърпява наказание за дрога, бърза да се предложи на пазара с хашлашки изказвания.Бившият световен шампион заяви, че е напълно готов да се изправи срещу настоящия първенец в тежка категория Антъни Джошуа. Фюри коментира и мача на младежа срещу Кличко.„Това бе един страхотен мач, много вълнуващ. През цялото време виках за Антъни да го разбие. Чудя се обаче какво щяха да казват хората ако Кличко го бе нокаутирал в шестия рунд, заяви в типичния си стил Фюри пред Скай Спортс.\"Джошуа показа много в този сблъсък. Показа, че дори и да бъде повален, може да се върне. Именно това е поведение на шампион. Антъни демонстрира, че може да се съвземе дори и след много тежки удари\", допълни още Фюри.\"Сега остава да се изиграе само един мач, най-големият двубой в света в тежка категория между мен и Ей Джей. Това е единственият мач, който светът иска да види. Аз продължавам да съм номер 1 и всеки го знае. Сигурен съм, че мога да победя Джошуа дори и ако едната ми ръка е вързана зад гърба”, поизхвърли се Тайсън Фюри.", "date": "2017.05.01", "title": " Тайсън Фюри: Ще бия Джошуа с едната ръка, вързана зад гърба"}
{"url": "https://m.offnews.bg/news/OFFTOPIC_18750/Naj-vazrastniiat-chovek-na-planetata-pochina-na-146-video_654392.html", "text": "Смятаният за най-възрастен човек на планетата Мбах Гото почина на 146-годишна възраст в Индонезия, съобщиха световните медии.Мъжът твърдеше, че е роден през 1870 година, но имаше съмнения дали това актът му за раждане е истински. Гото през целия си живот е бил страстен пушач, а през последния месец се е почувствал зле. Бил е хоспитализиран, но сам поискал да го изпишат и да се върне в родното си село. Там спрял да се храни и да пие вода и бавно угаснал.Съмненията около истинността на документите му се дължат на факта, че Индонезия започва да води регистри на ражданията от 1900 година.При срещите си с журналисти Гото разказва как от 1992 година се готви за смъртта, която сякаш го е забравила. Той надживява, четирите си съпруги и всичките си деца.Столетникът, от Централна Ява, през последните години прекарвал времето си слушайки радио, защото зрението му е отслабнало и вече не можел да гледа телевизия.", "date": "2017.05.01", "title": " Най-възрастният човек на планетата почина на 146 (видео)"}
{"url": "https://m.offnews.bg/news/Obshtestvo_4/Rumen-Radev-Aprilskoto-vastanie-e-osaznata-samozhertva_654395.html", "text": "Априлското въстание на българския народ от 1876 година е осъзната саможертва в името на свободата. Това заяви президентът Румен Радев на церемонията в град Панагюрище, с която бе отбелязана 141-годишнината от началото на Априлското въстание. Държавният глава и върховен главнокомандващ Въоръжените сили прие почетния строй и поздрави военнослужещите с подвига на българските въстаници.„Обречен бунт на селяни, даскали, занаятчии и попове. Тези луди глави са вечното вдъхновение на нова България. Оттогава измина повече от век, делят ни няколко войни, възходи и катастрофи, несбъднати идеали, но никое поколение българи не се отрече от тези мъченици на свободата“, категоричен беше президентът.Държавният глава припомни също така, че след Априлското въстание не остават паметници на военни победи, а костници – в Батак, в Черепишкия и Дряновския манастир, но именно българските въстаници - мъчениците от 1876 г., са благородниците на българския народ.По думите на Румен Радев Априлското въстание с кървавото писмо, хвърковатата чета и народната княгиня е „нашата непреходна митология за чистите духом, които с черешови топчета будеха съвестта на Европа и Русия“.В отбелязването на 141 години от Априлското въстание в Панагюрище участваха кметът на Общината Никола Белишки, представители на изпълнителната власт, народни представители и хиляди граждани.", "date": "2017.05.01", "title": " Румен Радев: Априлското въстание е осъзната саможертва"}
