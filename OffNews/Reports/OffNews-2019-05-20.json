{"url": "https://offnews.bg/sviat/evakuiraha-ajfelovata-kula-zaradi-pokateril-se-na-neia-mazh-703639.html", "text": "Айфеловата кула беше евакуирана заради мъж, който се покатери на нея. Световните агенции съобщиха, че мъжът е бил забелязан, когато вече е бил на втория етаж на кулата, на височина около 149 метра. Според очевидци полицията е пристигнала на мястото на инцидента и преговаря с мъжа.Районът е отцепен. Властите посъветваха хората да отложат посещението си, ако са планирали такова. Айфеловата кула се посещава от няколко милиона души всяка година. Това не е първият подобен инцидент. През 2015 г. Джеймс Кингстън се изкачи по сградата без предпазни въжета и без разрешение.", "date": "2019.05.20", "title": "Евакуираха Айфеловата кула заради покатерил се на нея мъж"}
{"url": "https://offnews.bg/futbol/slavia-specheli-parvata-bitka-s-etar-703649.html", "text": "Славия победи Етър (Велико Търново) с 1:0 в първа среща от плейофа за 7-то място в Първа професионална лига. Единственото попадение в мача отбеляза Георги Йомов в допълнителното време на първата част.Футболистите на Красимир Балъков пропуснаха най-чистото си положение в 93-ата минута, когато удар на Румен Руменов срещна дясната греда. Реваншът е на 23 май на стадион \"Ивайло”, резултатът дава големи шансове на тима от Велико Търново да продължи напред до бараж за Европа с третия от първата шестица.\"Няма разочарование, защото това е баражен мач в две срещи. Жалкото е, че сами се победихме, тъй като подарихме ситуация на Славия. Можеха нещата да се развият по друг начин. През второто полувреме Славия се прибраха и пазеха резултата, а ние тотално ги надиграхме. Заслужавахме равен. Положителното от този негативен резултат е, че сега във Велико Търново ще дойдат повече зрители.Ако Господ е с нас, в четвъртък ще победим и ще продължим напред. Ще трябва да сме по-офанзивни при този резултат, а също така да внимаваме. Няма драма с лиценза на Етър. Просто не сме подали документи, тъй като не сме очаквали да стигнем до тази ситуация. Това е лиценз, който засяга инфраструктурата, т.е. дали ще играем във Велико Търново.Уважавам Венци Стефанов като човек, който дал доста за българския футбол. Славия е един много симпатичен отбор. Но да се критикува един селекционер без нито един ден работа - това не го разбирам. Аз съм положителен човек, но ухапят ли ме, хапя и аз”, коментира треньорът на Етър Красимир Балъков, който наскоро беше назначен за национален селекционер.", "date": "2019.05.20", "title": "Славия спечели първата битка с Етър"}
{"url": "https://offnews.bg/112/25-godishen-balgarin-e-postradal-tezhko-v-planinata-olimp-obnovena-703638.html", "text": "Гръцката спасителна служба проведе мащабна операция за спасяване на 25-годишен българин в планината Олимп. Младежът е пострадал тежко. Той е транспортиран с хеликоптер до военната болница в Солун, съобщава БНР.25-годишният мъж е с черепно-мозъчна травма, както и счупване на крайниците.Българинът е пострадал днес при изкачване на планината Олимп. След подаден сигнал към гръцката спасителна служба той е намерен в района на \"Кофто\", паднал от височина.", "date": "2019.05.20", "title": "25-годишен българин е пострадал тежко в планината Олимп (обновена)"}
{"url": "https://offnews.bg/turizam/reklama-na-turizma-ni-specheli-2-nagradi-v-prestizhen-festival-703640.html", "text": "Министерството на туризма спечели злато в категория „Комуникационен проект в публичния сектор“ и сребро в най-оспорваната категория „Дигитална кампания или проект“ за интегрираната си комуникационна кампания на пазар Великобритания.Общо 92 проекта в 14 категории се състезаваха за престижните отличия в 19-ото издание на фестивала за комуникации „PR Приз 2019 Influencing the Influencers“, организиран от Българското дружество за връзки с обществеността. В конкурса участваха общо 30 организации с рекорден брой проекти.Кампанията на пазар Великобритания стартира през септември 2018 г. и приключи на 15 април 2019 г., като протече в две вълни. Тя премина под надслова The Great Swap („Голямата размяна“), като по забавен и нестандартен начин привлече интереса на британците. Според членове на журито тя заслужава да влезе в обучението на студенти по комуникация заради своя иновативен подход.Рекламата на британския пазар беше реализирана в различни комуникационни канали – онлайн, социални мрежи, външна, печатна реклама, инфлуенс маркетинг, директен мейлинг, ПР комуникация и събития в Лондон, включително по време на туристическото изложение WTM в британската столица.Акцентът бе върху основните продукти - летни и зимни почивки, съчетани със специализирани форми на туризъм като културно-познавателни обиколки, балнео и спа, вино и кухня, природа, сити брейкс и др. Периодите и темите бяха избрани след анализи на потребителите от Великобритания. Кампанията стъпи върху една от най-характерните особености на британците при търсенето на туристически продукти – британците прекарват 9 месеца от живота си в търсенето на сделка и изгодна оферта.Кампанията на България им предложи най-изгодната сделка – бартерната. Включената в комуникационния микс игра „The big bargain“ предлага размяна – българско слънчево време за английски хумор.За комуникация на България на пазар Великобритания и за целите на провеждане на кампанията бе разработен сайтът . Британските граждани можеха да участват като „разменят“ шега за шанса да играят за почивка в страната ни по свой избор - 3 едноседмични зимни или 3 едноседмични летни почивки. Всяка вълна на кампанията завърши с теглене на печелившите на лотариен принцип, като трима печеливши посетиха страната ни след зимната вълна, а тримата спечелили от лятната вълна предстои да реализират своите почивки.Дори да не спечелят, потребителите вече са се запознали с многобройните възможности за пътуване и отдих, които България предлага. В сайта са качени хиляди шеги и са регистрирани стотици хиляди посещения, а кампанията реализира висок среден престой на сайта - около 2 минути.Онлайн рекламата достигна над 20 млн. импресии. Кампанията бе реализирана от ДЗЗД „Ню Маккан“, а творческата идея е плод на работата на рекламна агенция McCann Sofia.През миналата година страната ни беше посетена от над 389 хил. граждани на Великобритания с цел туризъм, което е над 15% ръст спрямо 2017-а. През първите три месеца на настоящата година тези визити са близо 80 хил. – близо 51 на сто повече в сравнение със същия период на 2018 г.", "date": "2019.05.20", "title": "Реклама на туризма ни спечели 2 награди в престижен фестивал"}
{"url": "https://offnews.bg/politika/borisov-otkri-zavod-inspektira-pat-i-misli-za-nov-model-na-saniraneto-703643.html", "text": "Премиерът Бойко Борисов днес бе в Пазарджик, където присъства на откриването на нови производствени мощности на завод за авточасти, инспектира ремонта на околовръстния път на града и изграждането на отсечката Пловдив – Асеновград. Той съобщи, че програмата за санирането вероятно ще бъде открита отново през следващата година, но се търси модел за възстановяването й.Кметът на Пазарджик Тодор Попов му връчи подписка от 7 000 души с искане за възобновяване на програмата за санирането. „И виждате разликата между санираните и несанираните блокове, тогава всички си мълчахте , нали. А сега реагирате. Значи трябва да се спре нещо, за да видите колко е било добре“, отбеляза Борисов. Той каза, че отсега правителството мисли какво да прави през следващата година по въпроса.Запитан от кмета как ще продължи санирането на панелните блокове, вицепремиерът Томислав Дончев посочи, че националната програма за санирането е спряла, защото не било справедливо с данъците на всички да се ремонтират жилищата на малцина. Той каза, че стартът й като промо-вариант е бил добро начало, а така хората се убедили колко хубаво нещо е енергийната ефективност. Но не можело повече да продължава по този начин. „Всичките разходи, които са необходими, са 15-16 милиарда. Може да тръгне по друг начин, базиран на т.нар. договори с гарантиран резултат, където инвестицията се изплаща от икономиите на сметките за ток. Имаме подобни планове да продължим, но не по същия начин“, заяви Дончев.При откриването на новия заводски корпус Борисов се върна към спомените си, когато на това място „това бяха едни полянки тука с пасящи животни, овце, крави, магарета и на тяхно место, само в рамките на 2 години, благодарение на работата на хората и добрата организация, виждате какво се получава“. „На това аз му казвам индустриализация, но е факт“, обобщи премиерът. С разширението на производството до края на годината в завода за автомобилни компоненти ще бъдат назначени 1000 нови служители, а през 2020 г. се очаква наетите на работа в компанията да достигнат общо 4000 души.„Дълги години се говореше за ниска квалификация, за липса на обучение. Факт е, че не само заводите не си отиват, факт е, че все нови и нови откриваме. 100 милионни инвестиции се правят. Паралелно с това, което се развива и виждате като заводи, ние трябва да им подготвяме инфраструктурата, за да не се задъхат след това и да колабират транспортния план на тези градове“, коментира Борисов.Той инспектира ремонта на околовръстния път на Пазарджик и обеща финансиране и за т.нар. Голямо западно околовръстно шосе. Проектът е за 14 млн. лева и до края на лятото ще бъде внесен в АПИ. Пари ще има и за локалните платна на пътя Пловдив - Асеновград, както и за околовръстното на Пловдив, обеща премиерът. Борисов не пожела да коментира прогнозата си, че в близките дни преди вота се очаква нова афера „Костинброд“. „Аз съм си предупредил моята партия вчера - 15-16 хиляди души, каквото съм имал, съм им казал“, посочи той. Запитан откъде точно очаква удар, той отвърна лаконично: „Те са едни и същи“.В Пазарджик премиерът каза още, че тол-системата вероятно ще започне да работи през лятото, в момента се уточнявало за кои пътища ще се прилага тя и какви ще са таксите за преминаване. При огледа на ремонта на пътя Пловдив – Асеновград той уточни, че целта е тя да стартира през август, но било възможно забавяне от 1-2 месеца, за да се фиксират платените пътища.Тепърва щели да се изчисляват таксите за МПС-та над 3,5 тона, в това число и автобусите, които ще плащат по-малко от тировете, за да не скочи цената на пътническите билети. Премиерът увери, че за да има хубави пътища, трябвало да се плаща. „Няма как за 10 евро да минават през България с тир, няма друга такава цена. Нашите българи по празници като отидат в Гърция по 200 000-300 000 души, на границите всички дават по 5 евро в едната посока и 5 евро в другата. Искате ли да пробваме ние да сложим 20 лева някъде такса да видите какви протести и какво чудо ще бъде“, каза Борисов. Той изрази недоумение от това, че при пътуванията си в Гърция, Македония, Сърбия българите си плащат таксите и считат това за нормално, но искат в България да си остане без пари.", "date": "2019.05.20", "title": "Борисов откри завод, инспектира път и мисли за нов модел на санирането"}
{"url": "https://offnews.bg/sviat/vsichki-ministri-ot-partiata-na-svobodata-napusnaha-pravitelstvoto-na-703644.html", "text": "Партията на свободата обяви, че всички нейни министри, влизащи в състава на коалиционното правителство на Австрия, подават оставки.Причината - канцлерът Себастиан Курц уволни вътрешния министър Херберт Кикъл, който също е представител на крайнодясната партия.Курц аргументира решението си с факта, че Кикъл е замесен в събитията от скандалния видеозапис с бившия лидер на Партията на свободата Хайнц-Кристиан Щрахе. Допреди броени дни Щрахе беше вицеканцлер, но и той напусна поста си след разкритията от видеозаписа. В тайно заснетия запис от 2017 г. Щрахе изявява готовност - още преди парламентарните избори в Австрия - да даде обществени поръчки на мнима племенница на руски олиграх като услуга в замяна на финансова подкрепа за предизборната му кампания.Тази вечер канцлерът Себастиан Курц обяви, че е готов да продължи работата на кабинета си като правителство на малцинството. Готов е и да смени всички министри от Партията на свободата с експерти - до провеждането на предсрочни парламентарни избори.", "date": "2019.05.20", "title": "Всички министри от Партията на свободата напуснаха правителството на Австрия"}
{"url": "https://offnews.bg/112/pochina-25-godishniat-balgarin-kojto-postrada-tezhko-v-planinata-olim-703650.html", "text": "25-годишният българин, който  е починал тази вечер в болница в Солун.Днес гръцката спасителна служба проведе мащабна операция за спасяването на младежа.Той беше транспортиран с хеликоптер до военната болница в Солун, съобщава БНР.25-годишният мъж беше с черепно-мозъчна травма, както и счупване на крайниците.Българинът е пострадал при изкачване на планината Олимп. След подаден сигнал към гръцката спасителна служба той е намерен в района на \"Кофто\", паднал от височина.", "date": "2019.05.20", "title": "Почина 25-годишният българин, който пострада тежко в планината Олимп"}
{"url": "https://offnews.bg/sviat/zaliaha-najdzhal-farazh-s-mlechen-shejk-703646.html", "text": "Лидерът на новата британска „Партия на брекзита“ Найджъл Фараж бе залят в центъра на Нюкасъл с млечен шейк.Франс прес уточнява, че след тортата със сметана, млечният шейк се е превърнал в новото „оръжие“ на предизборната кампания във Великобритания. Партията на Фараж засега води в допитванията за европейските избори, в които страната е принудена да участва, въпреки намерението й да излезе от ЕС.Сцената с ексцентричния протест срещу него се е разиграла, докато той отивал на предизборна проява в града, придружаван от екипа си и от журналисти. В градския център внезапно изскочил мъж и изплискал чашата си с шейка върху политика. Записи, разпространени в социалните мрежи, показват видимо шокирания Фараж с оплескан костюм, който се кара на гардовете си, защото не са предотвратили инцидента.Неговият случай обаче не е единствен. Томи Робинсън, съветник на Партията за независимост на Обединеното кралство, също е преживял атака с млечен шейк. Той отвърнал без колебание на нападението, като се нахвърлил върху „атентатора“ и започнал да го удря. Кандидадът за евродепутат от същата партия Карл Бенджамин е бил залят с шейк и замерен със сурова риба, докато отивал на предизборна проява в Югозападна Англия.", "date": "2019.05.20", "title": "Заляха Найджъл Фараж с млечен шейк"}
{"url": "https://offnews.bg/temida/tcatcarov-shte-poluchava-danni-ot-dans-za-skriti-imoti-na-vlastta-703642.html", "text": "На среща в ДАНС днес е била обсъдена координацията за изпълнение на разпоредени от главния прокурор Сотир Цацаров действия за предоставяне на информация за несъответствия с декларирано имотно състояние на лица, заемащи висши публични длъжности, съобщиха от държавната агенция.По време на срещата двете страни са се уточнили всяка институция по компетентност да обобщава без забавяне информацията, съобразена с поставените от обвинител №1 изисквания за систематизирането й от ДАНС и предоставянето на прокуратурата.В срещата са участвали зам.-главният прокурор Иван Гешев, министърът на вътрешните работи Младен Маринов, главният секретар на МВР гл. комисар Ивайло Иванов, директорът на ГДБОП-МВР гл. комисар Ивайло Спиридонов, директорът на ГДНП-МВР гл. комисар Христо Терзийски, изпълнителният директор на НАП Галя Димитрова, зам.-председателят на КПКОНПИ Антон Славчев, председателят на ДАНС Димитър Георгиев и зам.-председателят на ДАНС Недялко Недялков.", "date": "2019.05.20", "title": "Цацаров ще получава данни от ДАНС за скрити имоти на властта"}
{"url": "https://offnews.bg/politika/pargov-kam-zapasnoto-vojnstvo-balgarskiat-ofitcer-i-vojnik-ne-polucha-703630.html", "text": "Трябва да има обща европейска отбрана, защото Европейският съюз има нужда от собствени отбранителни сили и трябва да оформи собствено виждане по архитектурата на сигурността в глобален мащаб.Това каза лидерът на БСП – София Калоян Паргов на среща с представители на ръководството и членове на Съюза на офицерите и сержантите от запаса и резерва.В срещата взеха участие и кандидатът за евродепутат от листата на „БСП за България“ Емил Георгиев, народните представители доц. Николай Цонков и Таско Ерменков, членът на ИБ на БСП Атанас Зафиров и бившият народен представител Славчо Велков.“Искам да изразя своето голямо уважение и благодарност за решението ви да подкрепите коалиция „БСП за България“ на тези избори. За нас тази подкрепа е важна, защото битката е не само за бъдещето на Европа, но тя има и силно национално значение. Убеден съм, че заедно можем да допринесем за промяната в България, като направим първата крачка на 26 май, в №18 в бюлетината“, обърна се Калоян Паргов към представителите на запасното войнство.„Нашата цел е да възтържествува справедливостта сега. В нашето общество има огромен дефицит на справедливост. Всички вие, които сте служили честно, всеотдайно и сте отдали живота и здравето си за опазване границите и сигурността на нашата родина, сте изпитали този дефицит след напускането на Българската армия. През последните десетилетия българският офицер и войник не получават дължимото уважение и признателност за достойната си служба. Това е дълбоко несправедливо и трябва да се промени“, убеден е лидерът на БСП – София.", "date": "2019.05.20", "title": "Паргов към запасното войнство: Българският офицер и войник не получават дължимото уважение"}
{"url": "https://offnews.bg/politika/elena-joncheva-borisov-lazhe-za-bratovcheda-radi-i-kashtata-v-barselo-703629.html", "text": "Братовчедът на премиера - Радослав Иванов, е собственик на бившия бизнес на Бойко Борисов, включително ИПОН. Това разкри водачът на евролистата на БСП Елена Йончева във фейсбук, цитирана от пресцентъра на партията. По-рано днес Борисов  - С единия братовчед не съм се виждал 40 г., с другите в съседните къщи не си бяхме говорили от 30 г. Сега само си махаме. Даже двама съм ги бил и затова не си говорим. Видно от справки по партидите на редица дружества, в които Борисов е имал участие като собственик и/или управител, е, че преди да стане кмет на Столична община и по-късно премиер, той е продал бизнеса си именно на братовчед си Радослав Венциславов Иванов, категорична е обаче Елена Йончева. Във времето, когато е кмет на София, Борисов прави заменки в полза на братовчед си Радослав Иванов – за терен на най-комуникативно място в Люлин. На 15.12.2006 г. е вписана замяна на недвижими имот – гарсониера и апартамент на „Монтенегро 1” ООД, представлявана от Радослав Иванов (Братовчеда) и недвижим имот – 1060 кв.м. на комуникативно място в столичния квартал Люлин на Столична община, представлявана от Бойко Борисов – кмет на гр. София в периода от 10.11.2005 г. до 27.07.2009 г. Подозрителен факт е, че „Монтенегро 1” ООД придобива тези два имота непосредствено преди договора за замяна. Разликата между стойностите на заменените имоти е в размер на 127 796, 96 лв. За това свое задължение ли фирма „Монтенегро 1” ООД за своя сметка е трябвало да проектира и изгради пътна отсечка, свързваща ул. „Филиповско шосе” и бул. „Панчо Владигеров”, както и да проектира и изгради ВиК съоръженията, осветление и пътна настилка? Ако това е така, дали посоченото задължение е изпълнено и дали въобще струва толкова? Изпращам сигнал до главния прокурор да образува проверка, която да установи- налице ли са престъпления във връзка с процесния договор за замяна.Братовчедът на премиера Борисов е в съдружие и с осъждани лица - Пламен Симов, известен с прякора си „Килията”. От справка в Търговския регистър по партидата на дружеството „Хай строй” ООД, ЕИК 131378629 е видно, че Радослав Венциславов Иванов (Братовчеда) продава своя дял в капитала на дружеството на Пламен Лазаров Симов, известен с прякора си „Килията”, който е осъждан за разпространение на наркотици и се води близък до премиерския кръг. По-късно Килията продава дяловете си обратно на Радослав Венциславов Иванов (Братовчеда).Ще внеса документи до главния прокурор да разпореди проверка, която да установи налице ли са данни за свързани лица по отношение собствеността на „Хай строй” ООД през годините, както и за финансовите средства на посочените дружества, евентуално за престъпления, свързани с пране на пари и/или организирана престъпна група с цел пране на пари, съобщава Елена Йончева. Цитираните по-долу поредица от имоти на братовчеда Ради будят съмнение за произхода на средствата, с които са закупени, както и за начина на закупуване на имотите на занижени цени. Настояваме прокуратурата да направи проверка.От справката по лице на Радослав Венциславов Иванов от имотния регистър прави впечатление, че след като братовчедът Борисов става кмет, а по-късно и министър-председател, братовчедът Радослав Венциславов Иванов сключва множество сделки за недвижими имоти в София и особено за имоти в с. Иваняне, Люлин – на стойност между 52 и 70 лв. на квадратен метър и Банкя. Сред последните се откроява сделка от 14.12.2007 г., с която Радослав Венциславов Иванов (Братовчеда) продава на кмета Бойко Борисов поземлен имот с площ от 462 кв.м. за 3496, 90 лева или по 7 лв. на кв.м. Видно от акта върху имота не е имало постройка, тъй като такава не е посочена да се прехвърля. Към днешна датата в този имот има изградена постройка с приблизителна застроена площ от 138 кв.м. Сделките показват, че освен всичко друго, Радослав Иванов (Братовчеда) изкупува имотите около къщата на премиера в Банкя. Имаме обосновано съмнение, че Радослав Венциславов Иванов (Братовчеда) е купил имот ведно с етаж от построената в него къща и гараж, който имот отново е в близост , съседство с тази на Борисов и по-точно зад неговата къща. Тези други сделки ме карат да подам сигнал до главния прокурор да образува проверка, която да установи източника и размера на доходи на Радослав Иванов (Братовчеда), с които купува посочените имоти и най-вече- ползва ли се с протекции при закупуването на имоти на занижени цени, неотговарящи на пазарните. Радослав Венциславов Иванов (Братовчеда) участва, като собственик и управител в редица търговски дружества, от които най-много се открояват тези, свързани със строителството на недвижими имоти - „Хай строй” ООД, ЕИК 131378629 и „Монтенегро 1” ООД.Братовчедът Радослав Иванов е съдружник с Иван Саздов във фирма \"Бетон 2\" ООД. Саздов представлява офшорната фирма \"Palms Enterprises\" (Overseas) LTD. Тя изпраща по сметка на на \"EMA BGS SL\", 1,7 млн. евро. Фирмата е представлявана от Борислава Йовчева, а по-късно от нейния баща. Адресът на фирмата е същият като на т. нар. къща в Барселона - ул. \"Францеск Рибалта\" 8.", "date": "2019.05.20", "title": "Елена Йончева: Борисов лъже за братовчеда Ради и къщата в Барселона"}
{"url": "https://offnews.bg/politika/angel-dzhambazki-shesti-po-aktivnost-v-evroparlamenta-703627.html", "text": "Броени дни преди европейските избори сайтът www.mepranking.eu публикува класация за активността на представителите в Европейския парламент.Единственият български представител в челните 20 места е заместник-председателят на ВМРО и настоящ евродепутат, избран през 2014 г. от коалиция „България без цензура, ВМРО, ЗНС, Гергьовден“, Ангел Джамбазки.Джамбазки е класиран на шесто място, като на първо се нарежда председателят на ЕП Антонио Таяни, а на второ - лидерът на Европейската народна партия Манфред Вебер. Анализът взима предвид всички публично достъпни параметри за представянето на евродепутатите, като категориите са: доклади, изявления, позициите, които заема в Европарламента, и честотата на присъствията му.Основните акценти в дейността на Джамбазки досега бяха борбата с двойните стандарти в ЕС, признаването на съществуването на българско малцинство на територията на Албания, пакет „Мобилност\", замразяването на преговорите с Република Турция за членство на ЕС, овладяването на миграционната криза и защита на външните граници. ", "date": "2019.05.20", "title": "Ангел Джамбазки шести по активност в Европарламента"}
{"url": "https://offnews.bg/obshtestvo/balgarskiat-i-rumanskiat-ecommerce-bransh-se-sabirat-v-ruse-na-mashtab-703636.html", "text": "Българските и румънските компании в сегмента на електронна търговия ще се съберат на 7 и 8 юни в Русе в рамките на мащабна конференция. Събитието  има за цел да създаде мостове и възможности за обмяна на опит между българските компании и румънския пазар, който е значително по-голям и се развива изключително динамично.По прогнозни данни през отминалата година секторът на електронната търговия в Румъния отчита 3.5 милиарда евро оборот и ръст от 30% спрямо 2017 г., докато в България тези показатели са съответно 664 милиона евро и ръст отново около 30 процента. За сравнение – за целия Европейски съюз те са 602 милиарда евро и 12% ръст, което показва сериозния потенциал на нашите две страни в този бранш. Любопитно е също, че най-голям дял в онлайн продажбите в ЕС имат дрехите.Пред аудиторията на форума ще говорят лектори от някои от най-големите организации в сектора в световен мащаб, а в неговите рамките ще се проведат и уъркшопи, посветени на стартирането на проект в областта на електронната търговия, правните и счетоводни аспекти в сектора, както и ролята на социалните мрежи. На конференцията се очакват 25 водещи лектори от бранша, над 30 изложители и над 400 посетители от България, Румъния и други страни.„Електронната търговия е явление, което не познава граници и позволява на всеки да прави успешен глобален бизнес, без значение къде се намира. Затова избрахме да организираме конференцията не в София, а в Русе – един град, в който технологичният бизнес се развива много динамично. По същата причина поставихме акцент върху връзките с румънската ecommerce общност, която може да предостави много възможности за българските предприемачи да разширят своя бизнес в международен план“ - сподели Никола Илчев, създател на eCommerce Academy, която е организатор на събитието.„Към момента България и Румъния са в топ 5 по ръст на електронната търговия в Европа, като румънският сектор е близо шест пъти по-голям от българския. Всичко това, в комбинация с удобните и изгодни възможности за логистика, предразполага към огромен потенциал за развитие на българските компании в северната ни съседка. Затова и основният фокус на конференцията ще бъде обмяна на опит между бизнеса от двете страни, което я отличава от множеството технологични събития през последните години. Българският пазар е много интересен за предприемачите от северната ни съседка, а техният пазар – съответно за тукашните онлайн търговци. В рамките на форума участниците ще могат да създадат контакти с партньори от Румъния, ще се запознаят с редица възможности да разширят бизнеса си в северната ни съседка или други страни, както и с реални бизнес казуси за увеличаване на техните продажби и популярност. Ще отделим място и за влиянието на инфлуенсърите върху този сегмент, както и на най-значимите тенденции в областта на електронната търговия в международен план“ - добави Христо Атанасов, ecommerce консултант и съорганизатор на събитието.", "date": "2019.05.20", "title": "Българският и румънският ecommerce бранш се събират в Русе на мащабна конференция за електронна търговия"}
{"url": "https://offnews.bg/futbol/lionel-mesi-ima-tolkova-golove-v-la-liga-kolkoto-vsichki-napadateli-n-703621.html", "text": "С двата си гола срещу Ейбар (2:2) в посления мач от сезона в испанската Ла Лига, суперзвездата на Барселона Лионел Меси стана голмайстор на шампионата с 36 попадения, отбелязани в 34 срещи.Аржентинецът по всяка вероятност ще спечели и Златната обувка, а на второ място ще остане Килиан Мбапе от ПСЖ. Интересното е, че Меси вкара толкова гола в първенството, колкото цялото нападение на Реал Мадрид.Таранът на \"белия балет\" е Карим Бензема с 21 попадения. Гарет Бейл, който никак не може да се похвали със силна кампания все пак отбеляза 8 пъти в 29 мача.Младият Мариано Диас има 13 срещи и 3 гола, Винисиус Жуниор е с 18 двубоя и 2 попадения, а Марко Асенсио беше точен едва веднъж в 30 мача. С един гол е и Лукас Васкес - от 31 срещи.", "date": "2019.05.20", "title": "Лионел Меси има толкова голове в Ла Лига, колкото всички нападатели на Реал (видео)"}
{"url": "https://offnews.bg/nashite-avtori/virusat-na-digitalnoto-slaboumie-703571.html", "text": "Текстовете от типа „не правете така“ едва ли постигат голям успех. Съмнявам се и в ефективността на съветите, примерно, „пет начина да откажем цигарите“. Всичко в крайна сметка опира до личния избор и смелост. Няма друго. И се дразня на хората, които мрънкат. И не става дума за нискообразовани и първосигнални люде. Говоря за земляни със средностатистическо IQ, което е около 100. Те сами са си избрали нещо, после мрънкат на всеослушание и заявяват колко са ощетени и излъгани. Те сами са взели решение да инсталират телевизор в детската стая. Те сами избират да купят на детето смартфон. Никой не ги кара насила да задоволяват прищевките му.Проблемът тръгва от там, че липсва култура относно технологичната опасност. Ще има такава, но след половин век може би. Сега е 0. „Какво толкова, някаква игра“, махват с ръка и плащат таблета. Има и друг модел родители: „ако не му купя, ще му се подиграват съучениците, ще се почувства непълноценен и унизен, ще го тормозят“. И така нататък, оправданията са досадни.Който е играл на компютъра цяла нощ в младежките си години знае много добре какво е усещането за зависимост и пристрастеност. Първата run and jump игра, която видях, се казваше „Пандемониум“ и вървеше на компютрите преди около двайсет години. Графиката тогава ни се струваше реалистична, нищо, че днес изглежда дървено на картинките. Нямаше режим в мрежа. Играехме сами и по цели нощи. Човечето тичаше, скачаше, преодоляваше препятствия, печелеше някакви „магии“, с които после поразяваше препятствията и така от ниво в ниво. Около месец отнемаше на човек да я превърти. После, разбира се, става безинтересна. Демоните си бяха взели своето и те изплюваха. Чувстваш се като парцал, като в абстинентна криза, празно и тъпо ти е. Те са настроени да крадат време. Името на играта в превод е „всички демони“ и мисля, че приляга съвсем точно на всяка една електронна игра. Пасва абсолютно към всеки един крадец на време. И като говоря за „демони“, имам предвид съвсем конкретни „поднебесни духове на злобата“, безплътни същества, чиято задача е да разсейват човека от неговото главно предназначение.Когато майката купува таблета и смартфона на детето си, тя всъщност отправя покана на тези невидими сили да се настанят в техния уютен дом. Нищо по-малко. Писмено съгласие с личен подпис. После идват проблемите. Родителите не могат да проумеят откъде се взимат тези съвсем видими резултати. Агресия, много безпричинна агресия, стигаща дори до физическо насилие от страна на детето спрямо неговите близки. Разсеяност, липса на внимание, загуба на памет, ниско ниво на самоконтрол, потиснатост и депресия.Звучи ли ви познато? А детето е само на 7, 8, 9 или 13 години. По-късно в пубертета става още по-страшно. Захлопва се една врата, която родителите сякаш нямат шанс да отворят. Има провеждани медицински изследвания върху деца, страдащи от вируса на дигиталното слабоумие. Симптомите и показателите наподобяват ранен стадий на деменция или черепно-мозъчна травма. И само ако осъзнаете колко голяма е опасността, ще можете да вземете мерки.А душата и мозъкът на детето трябва да бъдат пазени, съхранявани, поддържани, развивани, хранени с подходяща храна. Живеем в страшни времена, когато врагът е невидим, скрит, замаскиран, а пораженията от него ще дадат плодове в бъдеще. Във властта на родителя е да не позволи достъп до дигитални устройства. Шокова терапия. На първия ден ще пореве и ще се потръшка, но всеки нормален човек може да изтърпи такова мрънкане. Ще му стане скучно? Ще го натиснете с книготерапия. Роалд Дал например е създал десетки детски творби, които са с големи букви и се четат бързо, увличат, тоест, перфектни са като за начало. Роалд Дал е детският Джон Гришам, да речем. Лесно е да го препоръчам, но като знам в колко домове на състоятелни и умни хора с високи заплати няма дори един рафт с книги, си оставам скептичен.Личен избор и смелост, да го повторя, за да не остане нищо неясно. Ако искате да излекувате детето си. А ако не искате, не мрънкайте. И не се учудвайте. То просто ще попадне насред трети епизод на „Игра на тронове“. Толкова много демони на едно място още никой не беше изобразявал. Увеличават се гадините.", "date": "2019.05.20", "title": "Вирусът на дигиталното слабоумие"}
{"url": "https://offnews.bg/lajfstajl/kejt-midaltan-pokaza-trite-si-detca-v-proektirana-ot-neia-gradina-sni-703632.html", "text": "Херцогинята на Кембридж Кейт Мидълтън e проектирала горска градина за изложението на цветя в Челси.Дворецът Кенсигнтън публикува снимки от посещението в градината на цялото семейство - Кейт Мидълтън, съпруга ѝ принц Уилям и трите им деца Джордж, Шарлът и Луи. Херцогинята е проектирала градината заедно с дизайнерите Андре Дейвис и Адам Уайт, като тримата са работили по проекта в продължение на шест месеца. През последните месеци децата са събирали мъх, листа и клонки, с които да бъде декорирана градината. Кейт Мидълтън обясни, че целта ѝ е да вдъхнови семействата да излязат навън и да разберат ползите от общуването с природата.Тя е категорична, че повече прекарано време на открито помага на децата да растат щастливи и здрави.", "date": "2019.05.20", "title": "Кейт Мидълтън показа трите си деца в проектирана от нея градина (снимки)"}
{"url": "https://offnews.bg/futbol/vizhte-sapernitcite-na-ludogoretc-ili-tcska-v-shampionska-liga-703624.html", "text": "При евентуална титла в родното първенство, Лудогорец ще стартира като поставен отбор в първия предварителен кръг на Шампионска лига. Клубният коефициент на \"зелените\" е 27.000.Лудогорец: Судува (Литва), Сараево (Босна), Валета (Малта), Пиаст Гливице (Полша), Клуж (Румъния), Ференцварош (Унгария), Калу Номе (Естония), Сутиеска (Черна гора), Партизани (Албания), Валур (Исландия), Линфийлд (Северна Ирландия), Торсхавн (Фарьорски острови), Рига (Латвия), Сабуртало (Грузия), шампионът на Армения (два кръга преди края класирането е: Пюник (56), Арарат (55), Банантс (51), Алашкерт 50), победителят от мачовете между Линкълн (Гибралтар), Санта Колома (Андора), шампионът на Сан Марино и Фероникели (Косово)ЦСКА пък ще срещне сериозен отбор още в първия предварителен кръг на Шампионската лига, ако детронира Лудогорец и стане шампион.\"Червените\" ще са непоставени, тъй като имат малък клубен коефициент. Поради тази причина те ще играят с коефициента на България от 3.500, но и той не е достатъчен да им отреди място сред поставените тимове.Селтик (Шотландия), БАТЕ Борисов (Беларус), Астана (Казахстан), Карабах (Азербайджан), Марибор (Словения), Цървена звезда (Сърбия), Шериф (Молдова), Розенборг (Норвегия), ХИК Хелзинки (Финландия), Дъндолк (Ирландия), Дюделанж (Люксембург), Шкендия (Македония), Дъ Ню Сейнтс (Уелс), Слован Братислава (Словакия), АИК (Швеция), Алашкерт (Армения) или Судува (Литва)", "date": "2019.05.20", "title": "Вижте съперниците на Лудогорец или ЦСКА в Шампионска лига"}
{"url": "https://offnews.bg/medii/novoto-izdanie-na-govori-s-eva-zabranenata-tceluvka-na-kubrat-703634.html", "text": "„Говори с EVA“ е поредица от дискусионни събития, организирани от списание EVA. Уважавани в обществото, както и следени от голям брой хора в социалните мрежи личности споделят своя опит, гледни точки и интерпретации по конкретна тема, като публиката също бива призована да взема активно участие в дискусията с въпроси и коментари.Поредното издание на „Говори с EVA“ ще се случи на 11 юни в Best Western Plus Hotel Expo, а темата „Забранената целувка“ този път предполага не само емоционални позиции, но и доста разгорещени спорове.Форматът „Говори с EVA“ е естествено продължение на тематиката и профила на списание EVA. Вече 20 години от страниците на изданието разказваме интересни истории, а хора с необикновена съдба споделят своя съкровен личен опит. „Говори с EVA“ пренася тези истории във формата на лекции и дискусии на живо и среща публиката с хора, които управляват уверено своя собствен живот, визионери, вдъхновители и личности, движещи света напред.Първото успешно издание на формата „Говори с EVA“ се случи на 1 април тази година, а темата, която гостите на EVA – Тина и Кевин Брасингтън, Златина Георгиева и Людмил Дренски, обсъдиха заедно с развълнуваната публика, беше „Пълна промяна“. Можем ли да започнем живота си отначало? Има ли хора, които не се страхуват да започнат наново, ако обстоятелствата са го наложили или ако самите те са решили, че не биха могли да живеят по стария начин, хора, които знаят, че животът започва там, където свършват страховете?Темата този път предполага още по-емоционални позиции и доста разгорещени спорове и дискусии. Повод за нея стана най-обсъжданата в света целувка – тази на професионалния боксьор Кубрат Пулев, „забранената целувка“, както я наричат от списание EVA. Редакцията на изданието се е постарала да покани интересни, будни, активни обществени личности, известни с позициите и с гледните си точки. Те ще говорят за новите територии и граници в отношенията между половете и ще изследват социокултурните аспекти на промените през последните години – от съществуващото неравенство в заплащането на мъжете и жените през промяната на поведенческите модели до движението #metoo и реакциите към него.„Списание EVA инициира дискусия, в която очакваме разгорещени спорове за новите граници на отношенията между половете, за „забранените“ ходове на ухажването и за свободата да бъдем такива каквито ни се иска“, казва Милена Попова, главен редактор на списание EVA.Модератор на събитието е журналистът Драго Симеонов, който дълги години е водил рубриката „Писма до Драго“ в списание EVA.„Говори с EVA: Забранената целувка“ ще се случи на 11 юни от 18:30 в Best Western Plus Hotel Expo. Билетите вече са в продажба. Повече за „Говори с EVA: Забранената целувка“ можете да научите . ", "date": "2019.05.20", "title": "Новото издание на „Говори с EVA“: \"забранената целувка\" на Кубрат Пулев"}
{"url": "https://offnews.bg/kultura/palna-programa-one-dance-week-2019-703616.html", "text": "ONE DANCE WEEK 2019 ще продължи от 20 септември до 19 октомври и ще представи 17 танцови компании с общо 22 спектакъла в Пловдив. Фестивалът ще представи някои от най-актуалните имена на съвременната сцена, както и млади артисти от различни кътчета на планетата - Белгия, Полша, Чехия, Австралия, Индонезия, Тайван, Япония, Израел, Сирия, и други.Пълната програма ще намерите .Фестивален пас:Само в рамките на денонощието на 24 май ONE DANCE WEEK дава специална възможност на почитателите на съвременното танцовото изкуство да закупят Фестивален пас. Активацията ще бъде достъпна чрез Facebook страницата и уебсайта на ONE DANCE WEEK само за 24 часа. Разгледайте  на фестивала и изберете минимум 8 представления, които искате да гледате .СЕПТЕМВРИ:Откриването на фестивала е на 20 септември от 20:00 часа в Дом на културата „Борис Христов“ с “ДЕТЕ” - последната продукция на знаковата белгийска компания PEEPING TOM.Безкомпромисно представление с внушителна сценография, което проследява различните етапи и скритите лица на детството - най-същественият етап в развитието на личността. Сцената се превръща в магическа гора, а сетивата се преобръщат, защото случващото се пред очите на публиката ще докосне и събуди спомените за собствени преживявания, предразсъдъците и табуто. Поради големия интерес, “ДЕТЕ” ще бъде представен и на извънредната дата 21 септември.След силния старт следва силно продължение. На 22 септември фестивалът ще покаже спектакъла “МЕДИУМ” на индонезийския хореограф Рианто - съвременен прочит на екзотичния ритуален феномен Ленгер - танц на плодородието и съблазняването от остров Ява в Индонезия. Чрез състояние на транс и пълен самоконтрол, Рианто се преобразява в поредица бинарни образи, за да освободи съзнанието чрез експресивния език на тялото.Следват спектаклите “ПОД НЕБЕТО НИСКО” на сирийския мултидисциплинарен артист Уеал Али (27.09) и “ТАНЦУВАМ, ЗАЩОТО НЕ ВЯРВАМ НА ДУМИ” на японската хореографка Каори Ито (29.09). И двете представления ще бъдат показани на Камерна сцена на Драматичен театър Пловдив.В “ПОД НЕБЕТО НИСКО” двама приятели от Сирия ще поемат по следите на изгубеното минало, за да се върнат към корените си, които ги определят. В “ТАНЦУВАМ, ЗАЩОТО НЕ ВЯРВАМ НА ДУМИ” Каори Ито, един от водещите артисти на японската танцова сцена, и баща й – скулпторът Хироши Ито – ще преоткрият, чрез изкуството на танца, една от най-силните семейни връзки.Междувременно едни от най-добрите брейк денс артисти от Тайван канят публиката да се включи в техния “MONDAY SCHOOL” - открит урок в централната част на Пловдив (28.09 и 29.09).На 29 септември Сегедската компания за съвременен танц ще представи своята интерпретация на едно от най-обичаните класически произведения - “КАРМИНА БУРАНА”, ода за човешките състояние и неизбежната Съдба. Спектакълът със зрелищни ефекти, прецизна хореография и зашеметяващи танцови умения вдъхва нов живот на популярната кантата на Карл Орф, създадена по едноименния средновековен сборник с разкази.ОКТОМВРИ:Октомври продължава с тайванския фокус и спектаклите “СвободниСтъпки” (03.10) и “СвободниСтъпки - Нини” (04.10) на компанията HORSE.Паралелно, през вечерта на 3 октомври на сцената на Дом на културата “Борис Христов” ще видим италианска хореографка Луна Ченере. Солов танц, празнуващ голотата, “КОКОРО” (преведено от японски) се свързва с дълбините на вътрешния свят, ума и сърцето.На 4 октомври спектакълът “СОМА” на чешкия хореограф Мартин Талага ще ни напомни, че тялото не е просто материална опаковка, а тленна обвивка на това, което наистина ни прави хора. Носител на голямата награда на чешката танцова платформа през 2018.Основен акцент от програмата на фестивала е и гостуването на израелската L-E-V COMPANY на Шарон Еял и Гай Бехар на 5 и 6 октомври, които ще представят най-новия си спектакъл “ГЛАВА ТРЕТА”. Световна премиера ще се състои броени дни по-рано в Германия. Емоционално-заредено представление, посветено на преодоляването на раздялата, което затваря трилогията от спектакли, посветени на вечната тема за Любовта.На 11 и 12 октомври цигуларката Биляна Вучкова, хореографите Акеми Нагао и Джунко Вада, и звуковият артист Ханс Питър Кун ще представят пърформанс-инсталацията “ЗЛАТНИ ИЛЮЗИИ”. Четиримата артисти преплитат звук, светлина и движение в едно цяло, като по този начин създават свят от художествени образи, вдъхновен от цветовете и символите.Друг основен акцент в празничната програмата е спектакълът “A SIMPLE SPACE” на австралийската компания за съвременен цирк - GRAVITY & OTHER MYTHS. Оспорващи законите на гравитацията чрез невиждани циркови трикове, 7 акробати ще прелитат над публиката без предпазни въжета и ще прекрачат границите на човешките възможности. Спектакълът ще бъде представен на 18 и 19 октомври, а за тези, които не ги е страх от свободно летене, се препоръчват местата от първите редове.ONE DANCE WEEK ще представи и новото поколение съвременни артисти от Канада. В танцовия уикенд на 11 и 12 октомври в Дома на културата “Борис Христов” гостуват КОСМИЧЕСКА ЛЮБОВ на хореографката Клара Фюре и “НЯКОГА ПРЕДИ” на компанията Out Innerspace.В “КОСМИЧЕСКА ЛЮБОВ” (11.10) декорите са минималистични, а сиянието на прожекторите създава усещането, че се намираме в Космоса, където всички форми на общуване стават възможни. Светът в “НЯКОГА ПРЕДИ” (12.10) гравитира на границата между формите и безформеността, миналото и сегашното, телесното и духовното.Фестивалната програма завършва със силен фокус върху съвременния танц на Полша със спектаклите “ВТОРА ПРИРОДА” на Агата Синиарска и Каролина Гживнович (18.10) и “ДОБРЕ ДОШЛИ” на Аурора Лубос (19.10).Агата Синиарска и Каролина Гживнович изследват природата, за да представят съвременен прочит на травмата на Холокоста, а Аурора Лубос засяга болезнената тема за бежанската криза в Европа.Билети за всички спектакли от програмата ще намерите онлайн в мрежата на , както и на касите на EasyPay в цялата страна.", "date": "2019.05.20", "title": "Пълна програма : One Dance Week 2019"}
{"url": "https://offnews.bg/interviu/tcvetelina-penkova-politika-triabva-da-se-pravi-v-dialog-s-horata-703615.html", "text": "Вие сте относително непознато име за широката публика, а и за политическите анализатори. Обществените Ви изяви се свързват най-вече с работата Ви като заместник председател на организацията на младите българи в чужбина „Милениум“. Кое е най-важното, което трябва да знаем за Вас лично и за вижданията Ви по отношение на посоката, в която трябва да се движи ЕС и България, като част от него?Така е, аз съм непознато име и си давам сметка, че това неизбежно дава възможност за всякакви спекулации. Преди време Джеф Безос каза, че Интернет е машина, която ни убеждава в убежденията ни – т.е. в мрежата и в медиите хората търсят най-вече потвърждение на собственото си, предварително съставено мнение и аз няма как да избегна това. Ще кажа, че в момента съм финансов специалист в инвестиционен фонд в Лондон и кандидат за евродепутат от листата на \"БСП за България\". По време на обучението и на работата ми в чужбина винаги съм била обществено активна. По разбираеми причини усилията ми са били съсредоточени основно върху проблемите на българите в чужбина – например, облекчаване на изключително тромавата процедура за легализация на дипломите за образование, разширяване на възможностите за търсене и смяна на работа, преодоляване на ограниченията за участие на българите зад граница в националните избори. Това са съвсем реални трудности в процеса на свободно движение на хора в ЕС и за тях трябва да се търсят практически решения извън чисто декларативните намерения и обещания. Убеждението ми е, че така трябва да се подхожда и към всяко предизвикателство в Европа. А такива има много.Един от основните проблеми на европейската икономика се корени в стагнацията по отношение на нови технологии, производителност и липса на иновации. За съжаление в реториката в България все още евтината работна ръка се отчита като предимство и начин за привличане на чуждестранни инвестиции. Това всъщност е симптом на ниска производителност. Целта на България не е да привлича производство заради ниски цени, а заради висока добавена стойност. Българинът не е втора ръка гражданин на Съюза и това не трябва да бъде просто лозунг от тази кампания, а кауза, която споделят всички български евродепутати.Не по-малко предизвикателство за Европа е да се пребори със социалното неравенство и ниските доходи. Решението не е Европа на две скорости, а усилия за предлагането на еднакви възможности, независимо от държавата членка. Да се работи в посока на реално приложими общи социални политики в сферата на образованието, здравеопазването, трудовата заетост и доходите, в това число и със средства на Европейските фондове.Клуб „Милениум“ излезе със собствена листа от предложения за евродепутати под надслов „Път на младите“. Какво Ви накара да изберете да бъдете част от номинациите на БСП, а не на колегите Ви от сдружението?Милениум Клуб България е неправителствена организация и няма как да има собствена листа на предстоящите избори. Там членуват хора от целия политически спектър: ляво-център-дясно. Членовете на Милениум Клуб винаги са били професионалисти с разнородни политически пристрастия, но обединени от общата цел да работят за страната и за подобряване на диалога между българите в България и тези, които са избрали да живеят и да се реализират в чужбина. Някои от нашите членове се включиха в листата “Път на младите”, която се регистрира от политическите партии НДСВ и Новото време. Аз, от своя страна, участвам в листата на „БСП за България“. Член съм на БСП от 2007 г.Щастлива съм, че през последните три години съм част от Милениум Клуб. Това е общество, в което членовете надмогват индивидуалните си политически пристрастия и отделят безвъзмездно време и усилия, за да градят мостове между диаспората и българския бизнес и политика. Но в политиката вярвам, че трябва да имаш ясен политически профил и позиции, които да отстояваш.При това положение какво е отношението Ви към някои позиции, изразени от ръководството на БСП, които съществено се разминават с тези на ПЕС – например, санкциите по отношение на Русия, подписването на Истанбулската конвенция, Пактът за миграция. Като евродепутат чии позиции ще защитавате при подобни разминавания - тези на съпартийците си в България или тези на колегите си в европейското политическо семейство?Хубаво е да има различни мнения, когато те са ясно аргументирани. Всяка партия от семейството на ПЕС формира своите разбирания с оглед на националните си интереси, култура и ценности – това не е качество, присъщо единствено на БСП. И това не се случва единственот в ПЕС. Нормално е позициите да не се припокриват във всички аспекти. Като евродепутат ще се стремя да отстоявам вижданията на българските граждани. Смятам, че прекалено дълго време мнението на гражданите не бе отчитано и за съжаление именно това доведе до тези силни антиевропейски настроения, на които сме свидетели днес. Политиката трябва да се прави в диалог с хората – тяхното мнение трябва да бъде чуто внимателно и с разбиране, а не да се пренебрегва с лека ръка като несъстоятелно и некомпетентно.Конкретно за Истанбулската конвенция се произнесоха Конституционният съд и Националният съвет на БСП, след като обществото реагира отрицателно. Документът поставя на дневен ред изключително важния проблем за защита от домашно насилие над жени и деца. Моето мнение е, че за тези проблеми приоритетно трябва да се търсят решения на национално ниво. Не трябва да забравяме, че нашият правов ред дори и без ратификация на Истанбулската конвенция предвижда наказания, а БСП внесе допълнителни промени, които имат за цел да защитят жените от домашно насилие. Като правова държава имаме в ръцете си всички необходими механизми, за да постигнем това и без да разчитаме непременно на Конвенцията.Пактът за миграция е чувствителна тема. Важно е да се отчете, че различията по отношение на тази политика в рамките на Европейския съюз са резултат на интереси със специфична икономическа обосновка. Позицията на БСП е, че държавите трябва да имат контрол по отношение на миграционната политика. Като български представители в Европейския парламент, наше задължение в този случай е да отстояваме преди всичко интереса на българските граждани и да защитим позиция, при която Пактът не налага промени в нашето законодателство, които биха имали негативни икономически и социални отражения в българското общество.Същото се отнася и до санкциите по отношение на Русия. България трябва да има своя ясен и отчетлив глас в процеса на вземане на решения на европейско ниво. Тя трябва да е активен участник в този процес, а не просто техен технически изпълнител. Това е особено важно, когато става дума за търсенето на пресечна точка между геополитически реалности и национални интереси. Санкциите до момента видимо не дават резултат, затова е нужно да се търсят други начини за полезен ход в отношенията с Русия на европейско ниво.В каква насока и области са личните Ви професионални интереси в европейската политика?Предвид професионалната ми реализация до този момент съвсем естествено проявявам интерес към финансовите политики на европейско ниво. Опитът ми в сферата на финансовата индустрия ще ми помогне да работя за по-справедлива финансова система чрез общоевропейски регулации. В момента Англия е финансовият център на Европа. Това ще се промени в момента, когато Брекзит стане факт.Освен финансист, аз съм и млад човек. Моето убеждение е, че няма как да си пълноценен, ако се стремиш само към собствена реализация и не се опиташ да бъдеш полезен и на другите. Не ми е достатъчно да знам, че аз съм ОК, при положение, че има много млади хора, които нямат достъп до качествено образование или не могат да се развиват в професията, за която са мечтали. Интересът ми е да участвам в разработването и прилагането на политики за подпомагане на младите хора и младите семейства с конкретни програми в сферата на културата, образованието, здравеопазването.Кое е най-симпатичното Ви качество и кое е това, което ви създава най-много проблеми засега?Аз съм прям и откровен човек. Мисля, че това отговаря на въпроса и в двата му нюанса.Най-великата европейска песен или роман (мислител) учен или политик на всички времена?Както и да отговоря на този въпрос, все ще е непълно и едностранчиво. Клише е да се каже, че Европа е люлка на западната цивилизация, но пък причината една фраза да стане клише е, защото в нея има много истина. Европа е такава, каквато я познаваме днес, благодарение на таланта и усилията на гениални умове, но и на безброй безименни хора, които просто са ви вършели работата всеотдайно и почтено. Днес всеки знае имената на Дюма, Пушкин и Моцарт, на Тесла и Айнщайн и разбира се - на строителите на обединена Европа Робер Шуман и Жан Моне, до които бих наредила и Бисмарк, и Левски. Все пак ми се иска тук да откроя специално името на Шарл дьо Монтескьо. С труда си „За духа на законите“ той всъщност поставя основите на стабилен и балансиран правов ред на държавите в Европа - ред, който възпира всевластието и абсолютизма и създава предпоставки за духовен, политически и икономически подем. Защото ако не дадем шанс на правото, ще се случи това, за което днес пеят едни други изключително талантливи европейци „Muse” – ще ни управлява параноята, пиар акциите и „дебелите котараци“. А като млад човек, като българка и като европейка, аз не искам това.", "date": "2019.05.20", "title": "Цветелина Пенкова: Политика трябва да се прави в диалог с хората"}
{"url": "https://offnews.bg/sviat/posolstvoto-na-ekvador-predava-na-sasht-lichnite-veshti-na-dzhulian-as-703645.html", "text": "Посолството на Еквадор в Лондон започна предаването на някои лични вещи на основателя на WikiLeaks Джулиан Асандж, останали в сградата след ареста му, на САЩ, съобщи Би Би Си.Сред вещите, предадени на представители на американските власти, са негови записи, юридически и медицински документи, както и електронни устройства. Главният редактор на WikiLeaks Кристин Храфнсон реагира на акта с връчването на вещите на САЩ и заяви, че Еквадор е ръководен от престъпници и лъжци, а администрацията на Доналд Тръмп подбужда съюзниците си да действат като в Дивия Запад.Адвокатът на Асандж Ейтър Мартинес определи действията на Еквадор като нарушение на правилата за предоставяне на убежище. „Еквадор извършва чудовищно нарушение на най-базовите норми за предоставяне на убежище, като предава всички лични вещи, принадлежащи на този, на когото е предоставено убежище, без преглед на страната, от която го защитава, т.е. САЩ“, коментира адвокатът.През април 2019 г. властите на Еквадор разрешиха на британската полиция да влезе в посолството и да арестува основателя на WikiLeaks, който се укриваше там 7 години. Те разрешиха да бъдат иззети личните вещи на Асандж. Министерството на правосъдието на САЩ съобщи, че обвинява Асандж в заговор с бившия информатор на WikiLeaks Челси Манинг заради нахлуване в мрежата на правителствените сървъри на Америка.На 1 май съдът във Великобритания осъди Асандж на 50 седмици затвор за нарушаване на условията за свободата под гаранция. Става дума за събитията от 2012 г., когато Асандж бе обвинен в Швеция за сексуални престъпления, а Великобритания трябваше да реши въпроса за екстрадирането му. Когато той излезе на свобода, не се яви в съда и се укри в еквадорското посолство в Лондон. По-късно властите в Швеция закриха това дело, но пък през май т.г. го отвориха отново.", "date": "2019.05.20", "title": "Посолството на Еквадор предава на САЩ личните вещи на Джулиан Асандж"}
{"url": "https://offnews.bg/politika/dvizhenie-21-evropa-ima-nuzhda-ot-novi-lideri-703623.html", "text": "\"Движение 21\" участва в изборите за Европейски парламент, за да предизвика промяна – както в Европа, така и в България. За да бъде реализирана промяната, Европа има нужда от нови лидери, нови визии, разчупващи рамките на настоящите политически групи. Необходима е промяна на статуквото на доминиращите и партниращи си в брюкселската администрация големи европейски партии. За да допринесе за промяната, България трябва да излъчи за представители в Европейския парламент извънсистемни, независими, но и компетентни личности – лидери, способни да формулират, отстояват и ангажират подкрепа за своите позиции. В наш интерес е да бъдем представени в Брюксел от пълноценни и ефективни участници във формирането на общите политики, защитавайки интереса на своите избиратели.”Това заяви водачът на листата на \"Движение 21\" с лидер Татяна Дончева Данаил Георгиев на среща в Бургас. На нея той представи кандидатите на партията и приоритетите в настоящата кампания. В дискусията участваха още кандидатът за евродепутат Боряна Петкова, както кандидатите от Бургас Драгомир Ошавков и Гергана Георгиева.Според Ошавков \"моделът и методите, налагани в управлението от ГЕРБ, ощетяват българските граждани. Затова е особено важно, още на европейските избори, избирателите да гласуват за несистемни партии и за нови лица, почтени и некорумпирани\".Участниците в срещата се съгласиха, че прилаганите в България икономически и социални политики на Европейския съюз не създават достатъчно и качествени работни места. Европейските фондове се ограбват от управляващите нагло и безогледно, вместо да служат за сближаване на жизнените стандарти и качеството на живот, да преразпределят благосъстоянието. България не успява да наваксва изоставането си от европейските страни по редица социални показатели – заетост, безработица, общ доход, работна заплата, пенсии, грамотност, достъпно здравеопазване и образование, за да преодолеем унизителните различия между европейските и българските граждани.„Движение 21” се застъпва за това, работещите да получават еднакво заплащане за равен труд, на едно и също работно място. Заплатите трябва да бъдат достойни и навсякъде в ЕС бъдат договорени минимални ставки по сектори за съответната страна.По-рано кандидатите за евродепутати на партията се срещнаха с избиратели във Варна. Там те обсъдиха възможностите за развитие и укрепване на Обединена Европа, включително чрез повишаване ефективността на институциите за борба със злоупотребите с публични средства. В листата на „Движение 21“ има двама варненци – Светлозар Златев и Юлия Малешкова. Според тях европейските фондове трябва да бъдат използвани за реални инвестиции, които да подпомагат местните икономики и повишават качеството на живота.На срещата категорично беше дадена заявка, че „Движение 21“ ще работи за разбиване на порочния модел, в който заради няколко гласа повече в Европейския парламент и послушание в Комисията, българският политико-икономическият картел се ползва с подкрепата на основните политически групи в ЕС. Институциите на ЕС не трябва да си затварят очите за ограбването на европейските фондове и да захранват българската корупционната машина за злоупотреба с власт, изнудване, отнемане на бизнеси с всички инструменти на държавата, купуване и манипулиране на избори.", "date": "2019.05.20", "title": "Движение 21: Европа има нужда от нови лидери"}
{"url": "https://offnews.bg/kultura/snezhina-petrova-otkriva-teren-medeia-v-kvadrat-500-703606.html", "text": "Националната галерия представя „ТЕРЕН МЕДЕЯ“ на нов терен – КВАДРАТ 500! Изложбата се открива тази вечер и ще бъде отворена за посещения до 16.06.2019 г.След четиридневното представяне на „ТЕРЕН МЕДЕЯ“ в Софийската градска художествена галерия през април 2019 и големия интерес, който предизвика, имаме щастието да продължим тази изложба в нова пространствена версияИзложбата представя етапи от реализацията и надграждането на проект „Медея“ - един от главните акценти в артистичната програма на Пловдив - Европейска столица на културата 2019. Изследват се възможностите на съвременния театрален продукт да осъществява интеграционна и образователна роля чрез включване на деца от различни етнически общности в Пловдив в спектакъла „Медея“, който ще се изиграе един единствен път на 28 юни 2019 на сцената на Античния театър в Пловдив. https://epaygo.bg/4257497547Двугодишната работа с над 75 деца доведе до разширяване обхвата на проекта и стартирането на нови проекти: „Походът на аргонавтите от Филиповци и Факултета“ и #clipclaptheatre - Кампания за подкрепа на образованието по театър за деца, които бяха подкрепени от Столична програма “Култура“ и Национален фонд “Култура“.Изложбата представя видео-записи от социодраматичните работилници, водени от Александра Гочева, Георги Гочев, Снежина Петрова, заснети от Найо Тицин и Васил Гарнизов; детски рисунки и макети, изработени в художествените работилници на Цветелина Спиридонова; фотографиите на Павел Червенков с актьорския екип на проекта; сценографските проекти на Зина Генч, Анна София Амадеа и Валентина Хавиера Пино Райес от Akademie der Bildenden Künste München и видеоинсталация „clipclaptheatre“.Текстовете за изложбата са изготвени съвместно с Ивет Михелфелдър – доцент в института по театрознание към Ludwig-Maximilians -Universität München –и нейни студенти. Фонограмата, която звучи в пространството на изложбата, включва документални записи от социодраматичните работилници с деца и е реализирана от Калин Николов по идея на Снежина Петрова и с авторската музиката на Асен Аврамов.Защо ТЕРЕН МЕДЕЯ? Защото докато работим на ТЕРЕН в различни етнически общности в Пловдив и София, ние разширяваме обхвата на съвременния театрален продукт и даваме достъп до неговия ТЕРЕН на нови групи и публики. Вярваме, че ТЕАТЪРЪТ Е ТЕРЕННО изследване на границите ни като артисти, граждани и възрастни, които се опитват да си припомнят детството на човешката цивилизация през митове, игри, празници, картини и песни.Проект на сдружение „Легал арт център“, реализиран с подкрепата на Пловдив - ЕСК 2019, Нов български университет, Гьоте институт – България, Столична програма „Култура“, Национален фонд „Култура“ и Театър „Азарян“ - НДК.", "date": "2019.05.20", "title": "Снежина Петрова открива 'Терен Медея' в Квадрат 500"}
{"url": "https://offnews.bg/obshtestvo/lidl-dari-150-000-leva-na-programata-za-ranno-detsko-razvitie-na-unitc-703618.html", "text": "Лидл България дари 150 000 лева на УНИЦЕФ в рамките на партньорството между двете организации. Средствата са набрани от продажби на продукти от детската серия на Lidl с марка Lupilu и се даряват в подкрепа на програмата за ранно детско развитие на УНИЦЕФ в България.Партньорство между Лидл България и УНИЦЕФ стартира в началото на март, като освен набирането на средства, в рамките на кампанията се организираха и редица активности, целящи промяна на нагласите и подкрепа, свързана с пълноценната грижа за малките деца.„Щастливи сме, че с това партньорство допринасяме за по-доброто развитие на най-малките в нашето общество. Програмата на УНИЦЕФ за ранно детско развитие е изключително важна и смятаме, че нашето дарение и всички съвместни дейности, които реализираме заедно с тях, ще помогнат на повече родители в стремежа им да осигурят на своите деца качествена и пълноценна грижа за цялостното им развитие“, сподели Милена Драгийска, главен изпълнителен директор на Лидл България.„В УНИЦЕФ се гордеем, че имаме корпоративни партньори като Лидл България, с чиято подкрепа допринасяме за благосъстояние на децата на България. Ние знаем, че пълноценното и стимулиращо взаимодействие между най-малките деца и техните родители положително и трайно увеличава потенциала на детето. Ето защо всички родители трябва да бъдат подкрепeни и подсигурени със знанията, уменията и времето, от които се нуждаят, за да направят трайна и положителна разлика в живота на децата си. Ранното детско развитие на децата позволява да са по-здрави и да се представят по-добре в училище, като им помага да допринесат повече за развитието на тяхната страна, когато пораснат”, каза д-р Джейн Муита, представител на УНИЦЕФ в България.В рамките на кампанията беше публикувана и онлайн наръчник „КАК от 0 до 1?“ със съвети за правилно общуване и активен контакт за настоящи и бъдещи родителина деца до 12 месеца. Той е достъпен безплатно на lidl.bg/unicef и на roditel.unicef.bg.Средствата от съвместната кампания се използват за насърчаване на пълноценна родителска грижа чрез мрежа от патронажни услуги в страната, в това число обучение за патронажните медицинските сестри на територията на цялата на страната. Обучението е фокусирано върху подобряване на компетенциите на сестрите в посока развитието на детето, ефективната комуникация и взаимодействие с родителите за усъвършенстване на техните умения за полагане на грижи за детето, както и ранното стимулиране – чрез игра, позитивно общуване, споделено четене и др. Средствата ще се използват и в подкрепа на програмата „Работилници за родители“, която е насочена пряко към подобряване на техните умения, свързани с позитивното родителство.", "date": "2019.05.20", "title": "Лидл дари 150 000 лева на програмата за ранно детско развитие на УНИЦЕФ в България"}
{"url": "https://offnews.bg/sport/rekorden-broj-uchastnitci-v-maratona-na-priatelstvoto-v-pleven-703637.html", "text": "Шестото издание на \"Маратон на приятелството\" Плевен събра рекорден брой участници в широк възрастов диапазон - от 3 до 82 години. В различните си дисциплини то привлече общо над 650 участника от 11 държави, сред които Великобритания, САЩ, Франция, Румъния, Нидерландия, Литва, Индия, Непал, Кот д'Ивоар и, разбира се, България.Сред приятните изненади тази година беше засиленият интерес от страна на най-младите бегачи - общият брой участници в детското и 3-километровото състезание надхвърлиха 320!Най-малките в т.нар. детски маратон бяха едва 3-годишни. Голям брой участници привлече и 3-километровият градски крос, в който имаше изключително възрастово разнообразие. Най-младият участник в него беше бебе в количка, бутана от тичащата по трасето майка. Най-възрастен и тази година се оказа талисманът на събитието – 82-годишният Христо Витков. На маратонската дистанция за пореден път, въпреки горещото време, се представи изключително успешно 71-годишният британец Алан Кий.Победител в маратонската дистанция (42,2 км) за трети път в историята на състезанието беше Димчо Мицов, който подобри времето си от 2018 г., финиширайки за 2 часа и 40 минути. При дамите най-бърза беше Таня Димитрова, която измина дългата дистанция само за 3 часа и 28 минути.35 души се включиха в новата инициатива на организаторите „Моят първи маратон\". Въпреки температурите от 28 градуса на сянка, по-голямата част от новите маратонци успяха да финишират и бяха бурно аплодирани на сцената. Един от тях получи и допълнителна поощрителна награда, изтеглена чрез жребий – български електрически велосипед Eljoy.В 21,1-километровата полумаратонска дистанция за пореден път победител стана Иво Балабанов (1:10:02), а от дамите - Билсерин Сюлейман (1:30:24).„За мен, като организатор, не са важни рекордите, а това, че желанието и мотивацията, които влагаме вече шест години, започват да дават резултати. Плевен вече знае какво е маратон, децата вече очакват събитието, родителите им и бегачите в страната също. Това беше най-хубавото ни събитие досега и независимо, че Плевен е най-малкият град в България, в който се провежда маратон, показахме, че събитието има потенциал и на него хората се чувстват добре. Освен все повече участници, срещаме и все повече партньори, главно български и регионални компании, които подкрепят начинанието. Виждаме как за тях и за много други хора това събитие става все по-важно и ценно.\" – разказа минути след края на шестия Маратон Плевен основният му организатор – Станислав Георгиев от \"Eyes-Open\" и Спортен клуб „Бегач“.На финала на събитието той съобщи от сцена и датата на предстоящото догодина, седмо, издание на \"Маратон на приятелството\" Плевен - 17 май 2020 г.", "date": "2019.05.20", "title": "Рекорден брой участници в Маратона на приятелството в Плевен"}
{"url": "https://offnews.bg/tehnologii/oranzhevi-tceni-i-bogato-raznoobrazie-ot-smartfoni-vav-vivacom-703597.html", "text": "Цели две седмици - до 31 май включително VIVACOM предлага богато разнообразие на смартфони на промоционални оранжеви цени.Потребителите могат да направят своя избор мeжду петнадесет атрактивни модела в различни ценови сегменти в онлайн магазина на телекома. А ето и най-интересните пет от тях:CAT S41 притежава 5‘‘TFT FHD екран, защитен с Corning Gorilla Glass 5, IP68 и MIL Spec 810G. Той издържа един час във вода на дълбочина от 2 метра. Благодарение на тази особеност, притежателите на устройството могат да правят чудесни снимки в басейна, като използват основната 13МР камера с автофокус и LED светкавица или 8MP селфи камера. Батерията на S41 е с капацитет цели 5000 mAh, което му позволява да я споделя с други мобилни устройства. Телефонът издържа 44 дни в режим на готовност и 38 часа в провеждане на разговори и е на оранжева цена от 25,98 лв. на месец с план Smart L+.По време на промоцията S41 се предлага в комплект с безжичната колонка Hama Rockman S. Тя е защитена от прах и напръсквания със сертификат IPX5 и може да се свърже с всеки модел телефон и таблет посредством Bluetooth. Ценителите на високия адреналин могат да се сдобият и със Samsung Galaxy Xcover 4. Той се отличава с голям дисплей и мощен процесор, създаден е за работа в тежки условия. Смартфонът може да издържа на екстремни температури, сериозни шокове и сътресения, слънчева радиация, влага, прах. Специален режим позволява на потребителя да работи безпроблемно с дисплея, дори когато е с ръкавици. Телефонът също така има инсталиран Samsung Knox 2.7, който предпазва софтуера и хардуера на телефона, когато се включи. Xcover 4 разполага с 5“ дисплей, а резолюцията на екрана (720х1280) позволява на потребителя да се наслаждава на любимото си съдържание в невероятни детайли. Батерията е с капацитет 2800 mAh. Оранжевата цена на Samsung Galaxy Xcover 4 ще бъде едва 9,98 лв. на месец на изплащане с план Smart L+.Още едно устройство от семейството на SAMSUNG се предлага по време на оранжевата промоция – част от актуалната флагман серия, Samsung Galaxy S10e може да бъде закупенeн на цена 42,98 лв. на месец с тарифен план Smart L+. Отличен избор на атрактивна цена е и Alcatel 3X + powerbank Tesla. Апаратът разполага с 5.7“ FullView HD+ 18:9 дисплей. Основната двойна камера е 13MP + 5MP, двойна апертура f.2.0 + f.2.2, а селфи камерата е 5 MP. За още по-голямо удобство апаратът се предлага с допълнителна 2500 mAh външна батерия с впечатляващ дизайн от TESLA. Само сега устройството е на цена 4,98 лв. на месец с тарифен план Smart L+.И още едно неустоимо предложение по време на оранжевата промоция - Huawei Y7 Prime 2018 за 7,98 лв. на месец с тарифен план Smart L+. Устройството има 5,99“ HD+ HUAWEI Full View дисплей с изключително високо съотношение на дисплей към корпус. Двойната му камера 14 MP + 2 MP прави ярки и детайлни снимки.", "date": "2019.05.20", "title": "Оранжеви цени и богато разнообразие от смартфони във VIVACOM"}
{"url": "https://offnews.bg/futbol/as-na-real-madrid-prepodpisa-do-2023-godina-703605.html", "text": "Един от основните футболисти на Реал Мадрид Тони Кроос подписа нов договор, съобщиха в официалния сайт на \"белия балет\".29-годишният халф ще остане на \"Сантиаго Бернабеу\" до лятото на 2023 година, което е удължаване с 12 месеца спрямо вече предходния му контракт.По-късно днес той ще даде и пресконференция по повод подписването на договора. Кроос премина в Реал Мадрид през лятото на 2014 година срещу скромната в днешно време сума от 30 милиона евро.За разлика от халфа, дните на Гарет Бейл в състава на \"белия балет\" сякаш са преброени. Треньорът Зинедин Зидан потвърди след последния мач на столичани за сезона, че уелсецът не попада в плановете му за следващата кампания.\"Не зная дали това е последният му мач за Реал или не. Нямам представа какво ще се случи. Съжалявам, че не игра, но никой не знае какво ще стане.След като смятам, че един играч не попада в плановете ми, трябва да правя това, което е най-доброто за отбора. Никой не може да промени това, което Бейл е направил за този клуб. Като треньор обаче, аз трябва да живея в настоящето.В последните седмици разчитам повече на други футболисти и дори и в този мач да имах право на 4-а смяна, пак нямаше да го пусна. Взимам тези решения в името на отбора\", каза Зидан.", "date": "2019.05.20", "title": "Ас на Реал Мадрид преподписа до 2023 година"}
{"url": "https://offnews.bg/obshtestvo/1733-detca-sa-spaseni-ot-izostaviane-prez-2018-g-703620.html", "text": "Във връзка със спекулативните твърдения в социалните мрежи за „незаконно отнети деца“ Министерството на труда и социалната политика изразява следната позиция:Основният приоритет в работата на социалните работници е децата да се отглеждат от своите майки и бащи. В тази връзка се осъществяват редица дейности за подкрепа на семействата и повишаване на родителския капацитет чрез осигуряването на подходящи социални услуги, оказване на финансова подкрепа и др. Показателен пример в това отношение е дейността на социалните работници по превенция на изоставянето. Благодарение на техните усилия през 2018 г. 1733 деца са останали да живеят в своето родно семейство.Извеждането на дете от биологичното семейство е крайна временна мярка за закрила, която се базира на прецизно проучване и оценка на конкретния сигнал за дете в риск и се потвърждава със съдебно решение. Поради това категорично възразяваме срещу разпространението на манипулативни информации за „незаконно отнемане на деца“. Подобни твърдения са лишени от всякакво основание и могат да бъдат определени единствено като фалшиви новини.Извеждането на дете от биологичното семейство като мярка за закрила се предприема винаги след обстойно проучване и изчерпване на всички възможности за закрила в семейството или в разширения семеен кръг. През 2018 г. 731 деца са били настанени в семейство на роднини и близки.Изключение правят единствено случаите, когато при различни причини се налага спешното извеждане на детето. При тях главната цел е връщането на детето в родното семейство. Работата в тази посока включва всички дейности за подкрепа на семейството, за да се гарантира най-добра среда за отглеждане на детето. През 2018 г. социалните работници са работили по 1235 случая за реинтеграция на деца в семейството. В 495 от тях децата са се върнали при своите родители. По много от останалите случаи работата продължава и през настоящата година.", "date": "2019.05.20", "title": "1733 деца са спасени от изоставяне през 2018 г."}
{"url": "https://offnews.bg/politika/kornelia-ninova-bsp-e-edinstvenata-partia-koiato-e-pobezhdavala-gerb-703610.html", "text": "„Евроизборите са много важни за Европа и за България. БСП е единствената партия, която е побеждавала ГЕРБ. Можем да го направим пак чрез изборите на 26-ти май”.Това заяви лидерът на БСП Корнелия Нинова на среща с граждани в Стара Загора. Тя обясни, че от всички партии само БСП е отказвала на ГЕРБ да управлява с тях и не се е изкушавала от облаги и власт. Не можеш да искаш промяна на статуквото и да бъдеш част от него. За три години понесохме много удари- фалшиви новини и охулване. Но не се огънахме. Ще продължим така. Знаем какво искаме да постигнем за България и имаме компетентност да го направим. По думите й, когато бъде избрана да управлява, БСП ще започне промяната с три основни неща. На първо място- върховенството на закона и равенство пред закона на всички. На второ място- председателят на БСП посочи икономиката и производството. Според нея, за да имаме високи доходи, за да има пари за социална политика, трябва да има икономика и производство. „БСП ще реализира тази част от програмата си, която гарантира, че чрез последователна държавна политика ще развиваме една различна икономика – не тази на монополите, а онази, която подкрепя свободната конкуренция, малкия и средния бизнес. На трето място тя посочи доходите, като се започне от 1,5 млн. най-бедни българи, които живеят под прага на бедността – пенсионерите и младите.„Първата крачка е преизчисляване на всички пенсии с нов коефициент, което БСП вече е доказала, че може да направи”, обясни Нинова. Тя допълни, че каквато и страна да изградим, ако няма народ, заради който да го правим, няма смисъл.Като мерки в тази посока Нинова посочи 6400 лв. еднократна помощ за второ и трето дете на работещи родители, които са си плащали осигуровките - възможна и лесна политика, това ще струва 30 млн. лв. Като други мерки лидерът на левицата посочи облекчаване за първо жилище на младите, образование, свързано с икономиката. „Ако одобрявате такава политика, излезте и гласувайте с номер 18 в интегралната бюлетина\", каза тя.Корнелия Нинова обясни, че левицата ще се бори за справедливост, но не герберска справедливост – подават оставки и това е морал. „Не, връщате парите, конфискуват ви се откраднатите имоти и носите съдебна отговорност. Това е справедливост. Искаме австрийски стандарти за морал, а не герберски”, заяви тя. По думите й герберският стандарт за морал е – оставка и от министър ставаш зам.-министър, Цветанов напуска парламента, но остава председател на предизборния щаб.„Австрийският е истинският, европейски, ценностен морал - една оставка за корупция и предсрочни избори. ”У нас 7 оставки на министри за 2 години за корупция и премиерът заявява: „Дори и да загубя изборите, няма да подам ставка”. Това не е европейски политически морал”, каза Нинова. Според нея ГЕРБ ни отдалечават от Европа. ", "date": "2019.05.20", "title": "Корнелия Нинова: БСП е единствената партия, която е побеждавала ГЕРБ"}
{"url": "https://offnews.bg/kultura/rok-poezia-aleksandar-petrov-prez-oktomvri-v-ndk-703609.html", "text": "Един афиш раздвижи тези дни духовете на цяла София-на 15 октомври в Зала 1 на НДК ще се състои най-голямото рок-събитие на годината –най-известните музиканти и групи ще се съберат на грандиозния концерт „РОК ПОЕЗИЯ –Александър Петров“.Легендите на българския рок събрани на едно място –за да почетат автора на най-добрите песни , изпети от тях и превърнали ги в звезди. Подобно събитие се случва за пръв път в историята на музиката , която промени света.В концерта ще вземат участие групите Тангра , Сигнал , Фактор , БТР , певците Стенли, Боби Косатката, Ния Петрова /Гласът на България / и др.Александър Петров е авторът на стиховете на десетки от най-хубавите български песни.Сред тях са:„Нашият град“, „Богатство“ и „Любовта, без която не можем“ на старата „Тангра“, „Жулиета“, „Бъди какъвто си“, „Оловният войник“, „Черно-бяла снимка“, „Циркът“ на новата „Тангра“, „Дъвка-балон“ на Стенли, „Безсъние“ на Чочо Владовски, „Приятели“ и „Главната улица“ на Фактор, „В друго време, в друг свят“ на „Сигнал“, „Оставаме“ от филма „Оркестър без име“, „Близо до мен“ на Вили Кавалджиев, „Тук и сега“\" на Д2, „Сто надежди“ – БТР, „Утре започва от днес“ – Диана Експрес, както и сините химни „Времето е наше“, „Последен валс“, „Развод ми дай“.Билети .", "date": "2019.05.20", "title": "'Рок поезия – Александър Петров' през октомври в НДК"}
{"url": "https://offnews.bg/politika/madzhistreli-po-malko-biurokratcia-v-es-shte-dovede-do-poveche-natcio-703613.html", "text": "Европа на нациите и Федерален Еевропейски съюз - двете тези, които са предложени в момента, са изключително крайни. Ние от Глас Народен смятаме, че има и трети път, заяви Венета Маджистрели, водач на листата на партията за евроизборите на 26 май, в предизборен дебат по БНР на тема \"Федерален Европейски съюз или Европейски съюз на различни скорости”.Така поставен въпросът според мен е много манипулативен. Самото дефиниране предполага, че Федерален ЕС не може да бъде на различни скорости. А сме свидетели дори на различна скорост при обединението на двете Германии или на различията между регионите в Италия.  Ние не искаме да градим на разклатена основа, каквато в момента има ЕС, но и не искаме да поставим България в изолация - самичка, с едно твърдоглавие може би, и без партньори. Никоя от партиите у нас не предлага точен и ясен механизъм как да се постигнат предложените реформи.От Глас Народен смятаме, че намаляването на бюрокрацията, ще доведе до повече национален суверенитет. ", "date": "2019.05.20", "title": "Маджистрели: По-малко бюрокрация в ЕС ще доведе до повече национален суверенитет"}
{"url": "https://offnews.bg/ikonomika/api-otkri-trazhnata-protcedura-za-ideen-proekt-za-nov-uchastak-ot-am-h-703614.html", "text": "Агенция „Пътна инфраструктура“ стартира обществена поръчка за изработването на разширен идеен проект за над 46 км от АМ „Хемус“ след връзката с пътя Русе - Велико Търново в посока Търговище, съобщиха от ведомството. Бъдещият изпълнител ще трябва да изработи разширен идеен проект и да направи пълни инженерно-геоложки проучвания и ПУП - Парцеларен план за участъка след връзката с път I-5 Русе - Велико Търново до пресичането с път II-51 Бяла - Търговище. Срокът за подаване на офертите е до 17:30 ч. на 24 юни 2019 г., а отварянето им е на следващия ден.Обществената поръчка е в две обособени позиции:В обособена позиция №1 е участък с дължина 22,2 км: „Изработване на разширен идеен проект за АМ „Хемус“ с извършване на пълни инженерно-геоложки проучвания и ПУП - Парцеларен план от км 222+000 (след пресичането с път I-5 Русе - Велико Търново до км 244+200 (след пътен възел „Горски Сеновец“, пресичане с път III-407 Полски Тръмбеш - Царевец).Индикативната стойност е 3 308 000 лв. без ДДС.В обособена позиция №2 е участък от 24 км: „Изработване на разширен идеен проект за АМ „Хемус“ с извършване на пълни инженерно-геоложки проучвания и ПУП - Парцеларен план от км 244+200 (след пътен възел „Горски Сеновец“, пресичане с път III-407) до км 268+209,46 (след пътен възел „Ковачевско Кале“, пресичане с път II-51 Бяла-Търговище)“. Индикативната стойност е 3 361 400 лв. без ДДС.Времето за изработване на разширените идейни проекти е 150 календарни дни.", "date": "2019.05.20", "title": "АПИ откри тръжната процедура за идеен проект за нов участък от АМ Хемус"}
{"url": "https://offnews.bg/politika/ivancheva-hora-sabudete-se-i-ne-si-mislete-che-ot-vas-nishto-ne-zav-703607.html", "text": "Десислава Иванчева, която води предизборната си кампания за независим евродепутат под домашен арест, призова на страницата си във фейсбук българите да се събудят. Мотото на предизборната ми кампания е “Събуди се!”. Неслучайно го избрахме. Събудете се! Събудете се, защото сега, 30 години след края на комунизма, за всеки, който се противопоставя на властта, има реална опасност да се озове на мое място в ареста, имуществото му да бъде запорирано, а близките му - репресирани и притискани, пише Иванчева. В текста си Иванчева пише още: Със серия законодателни и кадрови промени управляващите са успели да изградят институционална машина за репресии, която е на път напълно да заобиколи съдебната система. Ситуацията започва да прилича на тъмните времена от 40-те години на миналия век - народен съд и извънредно законодателство, легализирали масовото политическо насилие в страната след 9-ти септември 44-та година. Вече живеем под сянката на авторитаризма - конструкцията на държавното управление е в тотално противоречие с принципа за разделение на властите. Законодателен орган, прокуратура, изпълнителна власт и медии действат в коалиция, за да охраняват интересите на ГЕРБ и ДПС. И въпреки че ДПС официално не е в правителството, именно тази партия е основният партньор на ГЕРБ в изграждането на репресивната машина - както с гласовете на депутатите си в парламента, така и с влиянието си в прокуратурата и медиите.Откритото противопоставяне на председателя на Върховния касационен съд Лозан Панов срещу опитите за налагането на практики, противоречащи на правовата държава, провокира масови атаки срещу него. Търси се удобния момент за започване на процедурата по неговото отстраняване. След което България може да се поздрави с тотална и безконтролна власт. Да не позволяваме този момент да настъпи! Не си мислете и този път, че от вас нищо не зависи. Не си мислете и, че точно вас това не ви засяга. Напротив - засяга ви повече, отколкото можете да си представите.Преди година бе извършен опит за убийство. Убийство на гражданската воля за самоуправление. Поръчителите са на свобода и ще участват в изборите. Не знаем колко българи ни стискат палци, но е очевидно, че ние даваме Надежда. Длъжни сме заради себе си, за децата си, за България.Аз съм една от вас. В Европейския парламент ще се боря за вашите права и интереси, така, както го правих за Младост. За да не бъдете утре на моето място – набедени, унижени, заплашвани и измъчвани – гласувайте в неделя за себе си! Събудете се, защото от вас зависи!", "date": "2019.05.20", "title": "Иванчева: Хора, събудете се и не си мислете, че от вас нищо не зависи"}
{"url": "https://offnews.bg/bojni/uajldar-imajte-tarpenie-bitkata-s-dzhoshua-predstoi-703611.html", "text": "Шампионът на WBC в тежката категория на професионалния бокс Дионтей Уайлдър обеща, че дългоочакваната обединителна битка с Антъни Джошуа ще се проведе, но трябва да мине време.Бронзовият бомбардировач имаше нужда от скромните 137 секунди, за да нокаутира Доминик Бризил и да запази титлата си в събота.Сега пред американеца стои задачата да се разбере с Джошуа за евентуален обединяващ титлите двубой. Припомняме, че през последната година на няколко пъти се стигна до преговори, които обаче не доведоха до сблъсък между двамата.\"Най-хубавото нещо в случая е, че всички тези битки се обсъждат, вратите не са затворени, всички екипи, всички заинтеросовани страни разговарят и това е най-важното нещо.Битката с Джошуа ще се проведе. Обещавам ви това. Бъдете търпеливи и ни дайте малко време, за да организираме срещата, така че всички ние да се облагодетелстваме от нея, а не само феновете.Ние рискуваме живота си на ринга, така че искаме да сме сигурни, че ще получим възможно най-много пари. Дайте ни малко време, за да изгладим всички различия и вие ще разберете кога битката ще се проведе\", каза Уайлдър.", "date": "2019.05.20", "title": "Уайлдър: Имайте търпение, битката с Джошуа предстои"}
{"url": "https://offnews.bg/obshtestvo/patcientski-organizatcii-alarmiraha-za-parvi-problemi-sled-zakrivaneto-703622.html", "text": "Пациентски организации \"Заедно с теб\" сигнализираха, че вече научават за първи проблемни случаи при отпускането на пари за лечение на деца в чужбина след закриването на Фонда за лечение на деца и преминаването му под шапката на Здравната каса. Писмен сигнал е подала майка на дете, което се нуждае от лечение в чужбина. Детето вече е получило одобрение за лечение в чужбина преди преместването на Фонда, но сега отпускането на средства за лечението му се бави, а обяснението на НЗОК е, че процедурата е тромава. Майката е решила да подаде жалба до здравния министър Кирил Ананиев. В сдружението е пристигнал сигнал и за втори случай на проблеми при заминаването на дете за лечение в чужбина. Детето е от Варна. От НЗОК отказват да купят билети за детето и придружителя по-рано, въпреки че датата за лечение се знае два месеца предварително. В крайна сметка билети са купени в последния момент, но от София. Това означава, че майката с малкото и болно дете трябва да стигнат за лична сметка от Варна до София в последния момент, което е много скъпо, посочват от сдружението. \"Във Варна има летище, нормално е болните деца да пътуват оттам и да се финансират от НЗОК. По-каква причина НЗОК първо разхищава публични средства, купувайки скъпи билети в последния момент? И второ, защо не се поема пътуването от родното място на детето за чужбина или поне да се купят билети, когато се знае датата, за да може и родителят да купи по-евтини за София два месеца по-рано\", питат оттам.От \"Заедно с теб\" се опасяват, че е възможно да има и други подобни случаи, но родителите да не знаят как могат да реагират и към кого да се обърнат, затова ги призовават да се обръщат към сдружението. Председателят на Пациентски организации \"Заедно с теб\" Пенка Георгиева уточни пред OFFNews, че в сдружението имат цялата информация по случая, но се надяват на реакция на институциите за цялостно разрешаване на проблемите за всички деца, които се нуждаят от лечение у нас и в чужбина.  Здравната каса пое функциите на Фонда за лечение на деца в чужбина и на Комисията за лечение в чужбина на 1 април. Промяната беше въведена чрез преходните и заключителни разпоредби на Закона за бюджета за тази година.От институцията обещаха преходът да стане безпроблемно и да няма забавяне в отпускането на средства за лечение. Оттам подчертаха, че промяната дори ще улесни работата и заявленията за лечение в чужбина ще бъдат разглеждани по-бързо. ", "date": "2019.05.20", "title": "Пациентски организации алармираха за първи проблеми след закриването на Фонда за лечение на деца"}
{"url": "https://offnews.bg/ikonomika/google-ogranichava-dostapa-na-huawei-do-operatcionnata-sistema-android-703599.html", "text": "Американската корпорация Google ограничава достъпа на втория по големина производител на смартфони в света Huawei до своите технологии и софтуер, след като компанията бе добавена към \"черния списък\" на американското правителство. Това означава, че новите модели на китайския телекомуникационен гигант Huawei най-вероятно ще изгубят достъп до някои приложения на Google, като YouTube и Google Maps. Противно на първоначалната информация, Huawei съобщи, че ще продължи да предоставя последните актуализации по отношение на софтуерната сигурност и всички услуги, свързани със следпродажбеното обслужване, на съществуващите вече на пазара Huawei и Honor продукти. В това число смартфони и таблети, които вече са закупени от крайните потребители, но и такива, които са все още в наличност на пазарите в световен мащаб.В бъдеще устройствата на Huawei обаче ще могат да ползват само свободно достъпната версия на операционната система Android, която е с отворен код. От Google заявиха, че се съобразяват с решението на американското правителство да добави Huawei към списъка с компании, с които американските фирми не могат да работят, ако нямат лиценз от администрацията.Китайската компания е критикувана все по-често от западни държави, начело със САЩ, заради подозрения, че устройствата ѝ могат да бъдат използвани за подслушване и наблюдение от китайското правителство. Редица държави блокираха участието на Huawei в развитието на 5G мрежи в Европа.От Huawei категорично отрекоха обвиненията и заявиха, че работата им е независима от китайските власти.", "date": "2019.05.20", "title": "Google ограничава достъпа на Huawei до операционната система Android (обновена)"}
{"url": "https://offnews.bg/kultura/emotcionalen-vrah-v-kan-alen-delon-poiska-proshka-ot-publikata-i-kaza-703584.html", "text": "На голям фестивал с големи залози рядко се надига емоционална вълна с такава мощ, както това се случи при връчването на „Почетната палма“ на Ален Делон. Пълна зала, Президентът на фестивала, министърът на културата на Франция, дълги овации на крака и сълзи на благодарност в очите на един легендарен актьор на 83 години, с по младежки достолепна осанка и филмография с над 100 заглавия.Отличието беше връчено от дъщеря му Анушка, която развълнувано призна, че се гордее истински не само с актьора, но и с баща си. Нарече го „боец“. А разплаканият Делон прие „Палмата“ „само като почит за кариерата си“ и изненадващо помоли публиката за прошка. Завладян от неудържима емоция, каза, че е играл 62 години и въпреки че му е трудно да си тръгне, ще си тръгне, но не и без да благодари. Каза, че си тръгва и от живота, което предизвика смут и спонтанни възгласи „не“. Неподправеното му вълнение подейства стряскащо и прозвуча едва ли не като предсмъртно сбогуване... Каза, че своята кариера дължи на публиката и на никой друг, че звездите се правят от публиката. Почетната „Палма“ се дава на артисти с несъмнен принос и заслуги. С този жест на върховно уважение фестивалът потвърждава волята си да гледа както напред за нови таланти, така и назад към онези, които са вградени в историята на киното. В случая с Делон организаторите имаха да преодоляват и създалата се скандална ситуация с американската петиция против Делон, обвинен от някоя си госпожа Маргерита Б., че е „ расист, хомофоб и женомразец“ и подкрепя крайно десните. Петицията, събрала към 20 000 подписа, обаче не можа да помрачи нито събитието, нито да хвърли сянка върху направеното от Делон, защото то е безспорно. Припомни ни го 11-минутният монтажен филм, направен с участието на артистичния директор Фремо, в който клипово премина филмовата слава на Делон, работил с едни от най-големите режисьори на своето време. За секунди проблеснаха кадри, познати не само от филмотечните прожекции: „Роко и неговите братя“ и „Гепардът“ на Висконти, „Борсалино“, „За кожата на едно ченге“, „Двама мъже в града“, „Смъртта на един негодник“, „Котките“, „Самураят“, „Затъмнението“ на Антониони, „Господин Клайн“ на Лоузи и още и още ... Фремо сподели, че докато са правили филма, в един момент са се стреснали - навсякъде Делон изглеждал прекалено красив, но какво можело да направят...Заразен от атмосферата в залата, Фремо обобщи приповдигнатото настроение с думите „ние ви обичаме“. И повтори това, което е казвал и преди, винаги, когато върху фестивала е упражняван някакъв политически натиск: „Фестивалът винаги е на страната на артиста!“. Преди в интервю се беше пошегувал, че когато фестивалът дава „Почетна палма“ на един актьор, той не го предлага за Нобелов лауреат за мир... Кан последователно и твърдо отстоява свободата на изразяване, въпреки че „нетолерантността се завръща“.Делон може и да е противоречива фигура в живота, но не се страхува от това да не бъде харесван, да бъде сам. Видяхме, че не се страхува и от сълзите си и от равносметката, и от покаянието, защото публиката е с него, помни го и го обича. „Аз съм същия и в живота, и в киното“ - беше казал някъде.", "date": "2019.05.20", "title": "Емоционален връх в Кан: Ален Делон поиска прошка от публиката и каза, че си тръгва от киното и... от живота"}
{"url": "https://offnews.bg/futbol/galin-ivanov-izigra-poslednia-si-mach-za-haladash-703578.html", "text": "Българският национал Галин Иванов приключи унгарската си авантюра засега. 31-годишният футболист блесна последно за Халадаш. Иванов се отчете с голов пас към Тамаш Прискин при равенството 1:1 с евроучастника МОЛ Види. В редиците на съперника бе друг българин – Георги Миланов.Галин Иванов изигра последния си мач за Халадаш. Унгарският тим не успя да се спаси и от следващия сезон ще играе във втория ешалон на страната. В договорът на българина има клауза при изпадане и вече е свободен агент.След края на срещата с МОЛ Види българският нападател отиде да благодари на феновете на Халадаш, а те дълго го аплодираха.Галин пристигна в унгарския тим през зимата като за 13 мача се отчете с 2 гола и 3 асистенции. Той бе ключова фигура за „зелените“ и бързо се превърна в лидер в съблекалнята.Точно с изявите си Иванов попадна на мерника на лидера в класирането Ференцварош, както и на Академия Пушкаш. Така че, няма да е изненада, ако Галин се завърне в унгарското първенство от лятото.Иначе нападателят се прибира в България, тъй като попадна в селекцията на Красимир Балъков за европейските квалификации с Чехия и Косово.", "date": "2019.05.20", "title": "Галин Иванов изигра последния си мач за Халадаш"}
{"url": "https://offnews.bg/futbol/levski-zapochva-liatnata-si-podgotovka-v-dobrinishte-703583.html", "text": "Лятната подготовка на Левски ще започне с лагер в Банско и Добринище. Той ще стартира на 10 юни.Новият треньор на \"сините\" Петър Хубчев ще ги заведе тогава в Добринище. Те ще нощуват там, а до Банско ще се пътува за тренировки, пише \"24 часа\".2 дни преди последния мач за сезона в Първа лига срещу ЦСКА от клуба надъхаха феновете с призив във фейсбук. \"Всички заедно за Левски\", гласи той.Припомня се, че днес е последният ден, в които може да се закупят билети за сблъсъка с \"червените\". Той ще се състои във вторник на националния стадион. Мачът е с начален час 18:00. Левски е символичен домакин.В 3-те двубоя за сезона досега срещу ЦСКА \"сините\" записаха 2 победи и равенство.", "date": "2019.05.20", "title": "Левски започва лятната си подготовка в Добринище"}
{"url": "https://offnews.bg/politika/danail-georgiev-vodach-na-listata-na-dvizhenie-21-ep-triabva-da-ima-703569.html", "text": "\"Европейският парламент трябва да има законодателната инициатива и повече правомощия, за да може интересите на българските граждани да бъдат защитавани по-добре. За „Движение 21“ е важно вземането на решения да се случва в институцията, пряко избирана от европейските граждани, по-демократично и прозрачно. В момента важните за Европа решения се случват зад кулисите на заседанията на Съвета на ЕС, след преговори и договорки между държавните и правителствени лидери\". Това обяви по време на предизборен диспут водачът на листата на „Движение 21“ Данаил Георгиев. По думите му увеличаването на правомощията на европейските депутати ще ограничи възможностите да се вземат такива решения за развитието на ЕС, които облагодетелства повече големите нации като Германия и Франция.„Движение 21“ ще работи затова да съхрани и развие европейския проект, като такъв който осигурява просперитет не само за държавите в ЕС, но и за неговите граждани. Затова представители в ЕП трябва да са хора, които са достатъчно компетентни, имат знанията и уменията и могат да свършат работата, за която са избрани. Данаил Георгиев бе категоричен, че влизането на партията в изборите е за да опонира на настоящия политически модел и статуквото, както в България, така и в ЕС, доминиран от двете големи европейски политически семейства. Участието на „Движение 21“ ще даде на българския избирател алтернатива чрез нови различни лица, които са почтени, компетентни и независими.Партията, чиито председател е Татяна Дончева, иска държавите-членки на ЕС самостоятелно да решават въпросите за емиграцията. Според Данаил Георгиев Дъблинският регламент не работи и трябва да бъде променен. „Не може да задължаваме различните държави на Европейския съюз да приемат и издържат мигранти, за които нямат ресурс и финансови възможности. За нас България не може да бъде превръщана в територия за нежелани от Западна Европа мигранти“, каза по време на дебата Данаил Георгиев. Според него обаче миграцията и имиграция е един солиден подход за решаване на проблеми, свързани с демографската криза и липсата на работна сила у нас. За справянето с проблема той заяви, че държавата трябва да работи за връщането на близо 2 млн. българи, които в последните години са заминали да работят в чужбина.Създаването на единна независима европейска прокуратура би могло да бъде ефективна мярка за решаване на проблема с кражбите на средства от еврофондове у нас. България усвоява значителен процент от отпуснатите от ЕС фондове, но в същото време има много малка полезност от тези средства, тъй като голяма част от тях се използват за обогатяване на една тясна клика близки до властта политически дейци, фирми и поставени лица. Това е и основният проблем България да изостава в постигането на резултати за повишаване на качеството на живот и жизнения стандарт на своите граждани, допълни още водачът на листата на „Движение 21“.", "date": "2019.05.20", "title": "Данаил Георгиев, водач на листата на Движение 21: ЕП трябва да има законодателна инициатива, за да можем да защитаваме по-добре интересите си"}
{"url": "https://offnews.bg/politika/naznachiha-nov-zam-ministar-v-mzhg-703625.html", "text": "Със заповед на министър-председателя Бойко Борисов е назначен нов заместник-министър на земеделието, храните и горите - Чавдар Маринов.Така заместник-министрите във ведомството стават петима.Ресорът на Чавдар Маринов ще бъде свързан с осъществяването и изпълнението на националната политика и политиката на ЕС в областта на растениевъдството и биологичното производство; управлението на дейността на риска и кризите, насочена към противодействие и компенсиране на щети при неблагоприятни климатични събития.Чавдар Маринов е завършил Тракийския университет в гр. Стара Загора със специалност „Животновъдство“, има и придобита образователно-квалификационна степен „магистър“ по специалност „Финансов мениджмънт и маркетинг“ от Висше училище по застраховане и финанси в София. В периода 2007-2017 г. е заемал редица експертни длъжности в Държавен фонд „Земеделие“ и Министерството на земеделието и храните. От 2018 г. е изпълнителен директор на Българската асоциация на организациите на производители на плодове и зеленчуци. ", "date": "2019.05.20", "title": "Назначиха нов зам.-министър в МЗХГ"}
{"url": "https://offnews.bg/evropa/desetki-hiliadi-protestiraha-sreshtu-desnia-populizam-i-natcionalizam-703581.html", "text": "Десетки хиляди хора излязоха вчера по улиците на редица европейски градове, за да протестират срещу десния популизъм и национализъм преди изборите за Европейски парламент идната седмица, предаде БТА.В германските градове Берлин, Кьолн, Лайпциг, Франкфурт, Мюнхен и Хамбург преминаха шествия под лозунга \"Една Европа за всички: твоят глас против национализма\". Според организаторите в протеста в Берлин са участвали 20 000 души.Организаторите на демонстрациите подкрепят Европейския съюз, но също настояват за промени в миграционната политика и за продължаване на спасителните мисии за мигранти в Средиземно море. Шествия под лозунга \"Не на омразата, да на промяната\" бяха организирани в Будапеща, Генуа, Варшава, Букурещ и други градове.Европейският парламент със 751 депутати има ограничени правомощия, но изборите се възприемат като премерване на силите както от десните, популистки и националистически групи, които искат намаляване на имиграцията и повече власт за националните правителства, така и от левоцентристките и десноцентристките традиционни партии, подкрепящи сътрудничеството между 28-те страни в ЕС и отстояващи върховенството на закона и демокрацията, отбелязва АП.", "date": "2019.05.20", "title": "Десетки хиляди протестираха срещу десния популизъм и национализъм в Европа (видео)"}
{"url": "https://offnews.bg/politika/elena-joncheva-nashata-bitka-e-energijnite-proekti-u-nas-da-se-sluchv-703589.html", "text": "Нашата битка е енергийните проекти у нас да се случват. Това заяви на среща с граждани в Стара Загора водачът на листата на „БСП за България” Елена Йончева. Тя припомни, че сме загубили най-големите инвестиционни проекти - Бургас-Александруполис „Южен поток”, „Белене”. В същото време, Германия стори „Северен поток” 2. „Белене днес трябваше да работи и нямаше да говорим за повишаване на цените на тока”, подчерта тя. Йончева каза, че по време на обиколките си в страната, в много предприятията са споделили, че от следващия месец ще плащат поне двойно по-високи цени. „Това ще доведе до покачване на всички цени. Нашите съседи строят атомни електроцентрали и ние ще трябва да купуваме ток от тях, което ще доведе до увеличаване на цените на тока отново”, обясни тя.Елена Йончева коментира, че се говори за затваряне на ТЕЦ „Марица Изток” 2. По думите й от това много хора ще останат без работа. „Ние няма да позволим това и ще се борим за интересите на българските граждани и тук, и в Европа”, категорична бе тя. По думите й сегашното правителство не прави това. Тя даде пример с Австрия, където при съмнения за корупция, правителството подава оставка, а у нас започва да се търси кой е направил записа, довел до корупционен скандал, каква е била мотивацията му. „Защо търпим това и след „Ало, Ваньо” имаме ”Ало, Банов съм”. На 26-ти май, с номер 18, можем да променим страната си и да сложим край на разграбването й, от което всяка година изтичат 12 млрд. лв.”, заяви Елена Йончева.Гражданите на Стара Загора подариха на Йончева въглища от региона. Те обясниха, че това е прехраната за тях и семействата им и техният живот. Хората я призоваха да продължи да се бори за интересите на българския народ и от ЕП.Иван Кръстев: ЕС има нужда от нова индустриална политика„Приоритет на българските социалисти в Европейския парламент ще бъде запазването на комплекса „Марица изток“, заяви кандидатът за евродепутат Иван Кръстев. Той подчерта необходимостта от нова индустриална политика на ЕС, която да насърчи връщането на производства от трети страни и да превърне България отново в привлекателна дестинация за инвестиции. На въпрос за средствата, които Европа отделя за научни изследвания, Кръстев посочи нуждата от увеличение на средствата спрямо сегашната програма „Хоризонт 2020“ и необходимостта от обособяване на конкретни средства за отделните държави членки, с цел по-лесен достъп до финансиране.Деница Златева: Имаме самочувствието, знанията и куража да променим Европа и да върнем държавата на гражданите“Хората искат възмездие за окрадените пари от къщи за гости и магистрали. Ние, в БСП, имаме самочувствието, знанията и куража да променим Европа и да върнем държавата на гражданите”. Това заяви кандидатът за евродепутат и зам.-председател на БСП Деница Златева. Тя сподели, че по време на кампанията кандидатите на БСП са достигнали и до най-малките населени места, по пътища, по които премиерът със сигурност не е минавал. „Срещнахме се с хора, дали здравето и най-хубавите години от живота си за България, а сега са принудени да оцеляват с 200 лв. на месец. Видяхме млади хора, които геройски се опитват да отглеждат семействата си, без никаква подкрепа от държавата. Заради тях ви призовавам да бъдете активни на 26-ти, да гласувате, да убедите и вашите близки и приятели също да гласуват, защото съм сигурна, че и те са гневни”, заяви Деница Златева. Тодор Стоилов: Нашата програма е насочена към хората„Нашата програма е насочена към хората. Другите казват че трябва да се работи за дигитализацията и срещу хибридната война, но се забравя за достойното възнаграждение и качественото образование”, заяви кандидатът за евродепутат Тодор Стоилов. Той подчерта, че БСП ще настоява в ЕП на хората да се гарантира единна европейска заплата и единна европейска пенсия „Надяваме се на справедливост - с избора на европейския прокурор. Да не чакаме промяната за по- добро, а да участваме в нея с номер 18, на 26 май”, каза още той.Крум Дончев: Част съм от отбора на най-добрите и ще спечелим с БСП„Да бъдем достойни, честни, борбени и да се борим за българското и за българщината. Част съм от отбора на най-добрите и ще спечелим с БСП”. Това заяви кандидатът член за ЕП Крум Дончев. Той сподели, че от първия ден на кампанията е мотивиран за победа, след като е тръгнал из страната и за пореден път е станал пряк свидетел на тежкия живот на хората. „Именно за тях ще се борим и в Европа, за да живеят те по-добре”, заключи Крум Дончев.", "date": "2019.05.20", "title": "Елена Йончева: Нашата битка е енергийните проекти у нас да се случват (снимки)"}
{"url": "https://offnews.bg/politika/borisov-pokazvat-kashtata-na-sasho-chaushev-i-kazvat-che-e-moia-703590.html", "text": "В Барселона показват къщата на Сашо Чаушев и казват, че е моя.Това коментира премиерът Бойко Борисов в предаването  на bTV по повод  към главния прокурор Сотир Цацаров да разследва т. нар. .„В Банкя показват една къща, която мисля, че е на Емо Кюлев, и пишат, че е моя. В Барселона показват къщата на Сашо Чаушев и казват, че е моя. Тя си има нотариален акт, има си всичко. Това го правят години наред. Аз нищо не мога да направя“, кaза Борисов.Според Йончева са замесени трима приближени до Борисов, сред които вторият му братовчед Радослав Иванов.„Ние сме много сложна рода. С единия братовчед не съм се виждал 40 г., с другите в съседните къщи не си бяхме говорили от 30 г. Сега само си махаме. Даже двама съм ги бил и затова не си говорим”, заяви премиерът.", "date": "2019.05.20", "title": "Борисов: Показват къщата на Сашо Чаушев и казват, че е моя"}
{"url": "https://offnews.bg/temida/eib-shte-pomaga-na-prokuraturata-za-razsledvania-703587.html", "text": "Главният прокурор Сотир Цацаров подписа меморандум за разбирателство между прокуратурата и Европейската инвестиционна банка. Целта е укрепване и засилване на сътрудничеството и обмена на информация между двете институции, като важно средство в борбата срещу измами, корупция, съглашателство, принуда, възпрепятстване, организирана престъпност, изнудване, изпиране на пари и/или финансиране на тероризма и тяхното отражение върху националния бюджет и проектите, съфинансирани от фондовете на ЕИБ. Основните области на сътрудничество между ПРБ и ЕИБ включват обмен на документи и информация, експертизи и техническа помощ в съответствие с подписания Меморандум в собствената си юрисдикция и при спазване на правната уредба и задълженията, свързани с техните съответни дейности, произтичащи от националното,европейското и международното право.Прокуратурата на Република България, чрез специализирано звено във Върховна касационна прокуратура и Европейската инвестиционна банка, чрез Отдела за разследване на измамите на Главния инспекторат, са поели ангажименти да обменят документи и информация, когато последните са необходими във връзка са разследване на измамни и незаконни практики и свързаните с тях престъпления. Чрез подписването на меморандума за разбирателство са поставени основите на по-тясно оперативно сътрудничество за постигане на целите разследвания/ наказателни и административни/ и други оперативни дейности.Предвидена е възможност Прокуратурата и ЕИБ да си предоставят и техническа помощ, включително обмен нанай- добри практики, технически средства за разследване, на методи за обработване и анализ на данни от разследвания, експертен опит в информационните технологии или оборудване за разследване.Поети са ангажименти и за гарантиране на поверителността на информацията.", "date": "2019.05.20", "title": "ЕИБ ще помага на прокуратурата за разследвания"}
{"url": "https://offnews.bg/politika/volt-darzhavata-da-zashtiti-majkite-ot-nekorektnite-rabotodateli-703586.html", "text": "Държавата трябва се намеси решително и да защити бъдещите и настоящи майки от некоректните работодатели, призова Маргарита Кръстева, осма в .„Голяма част от работодателите в България дискриминират своите подчинени в детеродна възраст. Очакват от тях безкористно поведение и пълна отдаденост, но в същото време не спазват законите. Фрапиращото е, че много жени не търсят правата си, защото ги е страх, че ще останат без работа. И това се случва във всички сфери на заетостта“, посочва Маргарита Кръстева.Именно поради тази причина кандидатката на Европейска партия \"Волт\" е съсредоточила усилията си върху равноправието на половете и по-конкретно - защита на социалните и икономически права на жените.Кръстева вярва, че положението може да се подобри единствено чрез лостовете на Европейския съюз, които се прилагат успешно в западните държави. Убедена е, че подобни механизми ще върнат уважението към работещите майки и ще им осигурят достоен живот. Предлага и конкретни решения – въвеждане на данъчни облекчения за компаниите, които наемат бременни жени или майки на малки деца. Друг полезен ход би бил създаването на „детски кът“ в офисите.„По този начин държавата може да премахне втората година от майчинството, а майките ще бъдат стимулирани да се върнат на работа, като в същото време ще са спокойни, че детето им е близо до тях и е обгрижвано по възможно най-добрия начин. При добро желание няколко фирми могат да си партнират и да изграждат общи детски кътове. Това може да се случи и по европейски фондове“, категорична е Маргарита Кръстева.Анализи посочват, че голяма част от майките биха предпочели подобен вариант пред възможността да получават 380 лв. месечно през втората година от майчинството си, допълват от \"Волт\".От Европейска партия Волт смятаме, че подобен подход ще се отрази положително на бизнес средата, където има криза за кадри и в същото време жените ще имат повече кариерен опит и няма да се откъсват за дълго време от работната атмосфера като цяло. Не на последно място - ще помогне в борбата с демографската криза, която се очертава като жизненоважен за нацията проблем и всеки свободно ще може да има дете без да се страхува, че ще загуби работата си, посочват още \"Волт\".По думите на Кръстева е от изключително значение държавата да предложи добри условия за инвестиции и извън София, което ще спре хипер потока към столицата. За целта обаче в провинцията трябва да има достойно заплащане, добро здравеопазване, детски градини и среда за развитие на култура.", "date": "2019.05.20", "title": "Волт: Държавата да защити майките от некоректните работодатели"}
{"url": "https://offnews.bg/kultura/16-darzhavi-ot-azia-predstaviat-izkustvoto-i-kulturata-si-v-sofia-703612.html", "text": "Третото издание на, превърналия се вече в традиция, ежегоден фестивал на азиатската култура ще представи традиционно изкуство и култура от 16 държави от континента на изгряващото слънце и ще се състои на 15-ти юни от 10 до 20 ч. на лятната естрада и прилежащите алеи в софийската Борисова градина.Фестивалът, организиран по инициатива на посолство на Индонезия в България, и съвместно с Бангладеш, Виетнам, Емирство Кувейт, Индия, Ирак, Иран, Китай, Обединени Арабски Емирства, Пакистан, Палестина, Република Корея, Саудитска Арабия, Тайланд, Филипини и Япония, и тази година е посветено на благородната кауза на фондация „За Нашите Деца“ - сигурна семейна среда за всички деца и подкрепа на родителите още от първия миг. Средствата от събитието организацията ще инвестира в подкрепа на уязвими семейства в риск от раздяла и ще спаси от изоставяне поне 15 деца в ранна възраст.„За нас бъдещето на децата по света е сред най-важните сфери, в които нашите общества трябва да инвестират ресурси. Нашите общности се обединяват, освен, за да демонстрираме богатството, разнообразието и единството на азиатската култура, но и за да допринесем за по-светлото бъдеще на децата в България.“, казва Н.Пр. Сри Астари Расджид, посланик на посолство на Индонезия в България.Иванка Шалапатова, изпълнителен директор на фондация „За Нашите Деца“, добавя „Благодарни сме на организаторите на азиатския фестивал и особено на Н.Пр. Расджид, основен инициатор на събитието, че за втори пореден път ни се доверяват и ни подкрепят в мисията ни да дадем увереност на семействата, за да преодолеят трудностите и да останат заедно. Защото само семейството може да даде стабилна основа за успешното развитие на детето и единствено в семейство то може да получи равен шанс и да се радва на пълноценен живот.“Фестивалът под надслов „Магията на изтока“ и тази година ще предложи повече от богата и пъстра програма с танцови изпълнения, музикални, театрални и бойни изкуства на лятната естрада. Изложбените шатри на всяко посолство ще предлагат сувенири-уникати, аксесоари, екзотични храни и напитки, средствата от продажбата на които ще допринесат за благотворителната кауза. Атрактивната програма ще бъде допълвана от зона за йога и релакс, уроци по традиционни източни танци, ателиета по рисувана коприна, древни настолни игри и много други активности,  в които всеки може да се включи свободно.Фестивалът е с вход свободен, но насърчава посетителите да участват в благотворителната томбола като закупят билетче, с което помагат за това по-малко деца да бъдат изоставени от своите родители и да прекарат първите години от своя живот в самота и изолация, далеч от пълноценна грижа и обич. Посетителите, закупили билети, ще имат възможността да спечелят награда от многобройните партньори-дарители на фестивала, сред които и най-голямата награда – двупосочен билет за двама до азиатска държава по избор, предоставен от дългогодишния партньор на събитието – Turkish Airlines.се осъществява и тази година в партньорство с Държавен културен институт към Министерството на външните работи, Министерство на туризма, Министерство на културата и Столична община.", "date": "2019.05.20", "title": "16 държави от Азия представят изкуството и културата си в София"}
{"url": "https://offnews.bg/futbol/penata-s-majstorski-prognozi-prez-uikenda-blagodari-na-levski-i-ludog-703585.html", "text": "Почетният президент на ЦСКА Димитър Пенев демонстрира тънкия си футболен усет през уикенда, като позна изхода на двете дербита в Първа лига. Той предвиди равенството между Лудогорец и Левски - 1:1, както и победата на \"червените\" над Берое с 1:0.Тази седмица той отново има повод да демонстрира майсторските си предвиждания, тъй като предстои дерби Левски - ЦСКА. Пената е доста предпазлив в прогнозата обаче.\"Дербито ще е буря, както обикновено, никога не знаеш какво може да се случи. Ясно е, че на нас ни е най-важна победата при каквито и да е обстоятелства. Има настроение в отбора, вярваме, че можем да постигнем своята цел. Но както казах и преди мача с Берое - излишно е да говорим много, трябва да се действа. Нужно е да хвърлим всички сили в дербито и да победим.Левски и Лудогорец ни направиха подарък и е дошъл моментът да се възползваме. Хубаво е, че вратарят ни беше много в час срещу Берое. Каквото трябваше, спаси. Съперникът отправи немалко удари, но реално нямаше своите ситуации и като цяло можем да сме доволни\", казва Пенев пред \"Тема Спорт\".\"", "date": "2019.05.20", "title": "Пената с майсторски прогнози през уикенда, благодари на Левски и Лудогорец"}
{"url": "https://offnews.bg/sviat/strelba-v-bar-v-brazilia-ima-zhertvi-703574.html", "text": "Най-малко единайсет души са били убити при стрелба в бар в Бразилия.Разследваме мотивите за нападението в Белем, в северния бразилски щат Пара, е съобщил говорител на министерството на обществената сигурност, цитиран от АФП и БТА. АП цитира новинарския сайт G1, че седем въоръжени мъже открили огън в бара.Говорителка на щатските власти потвърди, че е имало смъртоносна стрелба, но не разкри подробности.", "date": "2019.05.20", "title": "Стрелба в бар в Бразилия, има жертви"}
{"url": "https://offnews.bg/kultura/dalbokata-darzhava-serialat-kojto-ne-bi-triabvalo-da-sashtestvuva-702643.html", "text": "Писнало ми е от шпионски, военни и криминални сериали. Един и същи плосък сюжет и захаросани герои. Юнашка Америка тупа лоши терористи, докато агентите праскат плоски реплики. Затова малко се дърпах да гледам . Ок, доста се дърпах.Но - не знам как да го кажа, за да не звучи твърде хвалебствено за  – продукцията се оказа зашеметяваща. Чук. Най-бруталното нещо на военна тематика, което страната е пускала от бомбите над Либия през 2011 насам. Ха-ха-ха. Ха.Не е смешно. Нито пък . Сериалът приковава вниманието за броени минути и който се интересува от международни отношения, и по-специално политиката спрямо Близкия Изток и Северна Африка, ще остане повече от доволен. Няма и помен от плоския западен патриотизъм и приповдигнатост. Главните герои във всеки един момент изглеждат на крачка от изпадането в дълбока и мътна спирала на самоомраза, депресия, гняв и безпомощност заради политиките на собствените им правителства, които се оказват отговорни за редицата тежки проблеми в региона, както и заради собствените си морални терзания. Сюжетът, играчите и проблемите са актуални, реалистични и много, много добре обмислени. Тук няма добри. Има само лоши и по-лоши. И това е изключително добре обрисувано. е излязъл от учебник по борба с тероризма и международните отношения. Самото име на сериала е един от все по-широко обсъжданите в академичните и обществени среди термин, който дълго време беше неглижиран. Но това идва само да покаже, че създателите на продукцията не са банда холивудски ламери, а хора, които знаят за какво говорят. Накратко казано, „Дълбоката държава“ се отнася до преплетената връзка между подземния престъпен свят, въоръжените групировки, армията и тайните служби в дадена държава, които всъщност дърпат конците на парада. Възел, който сериалът се опитва да разплете изключително интригуващо и най-вече поучително.Няма какво да ви говоря за актьорския състав. Блестящ. Просто блестящ. Там са реномираният Уолтън Гогинс, там е Джендри Баратеон, там са и редица други не чак толкова известни, но великолепни професионалисти. А Карима Макадамс е просто неописуема. Сериалът е интензивен и задълбочен, но въпреки това е достатъчно всестранно и разбираемо представен, за да се хареса на широк спектър от публика с различни вкусове. Политика, тероризъм, щипка любов, потайни и кървави операции.Но сериалът има и своите слабости, ако трябва да сме откровени. Първо, за подобен задълбочен и сериозно разработен сюжет се отделя нетипично много време за ретроспекции и дискусии на личните отношения на героите. Някак си не ми се връзва, това забавя динамиката на действие на моменти и разводнява историята. Въпрос на вкус, честно казано. За някои хора подобно нещо добавя допълнителни слоеве към персонажите и цялостна многопластовост на сюжетните линии. Може и така да е, но леко са пресолили манджата за мен. Второ, сезонът се състои от едва 8 епизода (както и първият сезон). Малко е. Искаме още.Забравих да кажа, че  всъщност сега пуска втория сезон на  на 13 май от 22:00 часа. След това може да очаквате всеки понеделник по същото време нов епизод. Задължително засечете и първия сезон на сериала по телевизията или си го набавете (законно!) и го излапайте на един дъх като топли банички от златните ръце на баба.Подобни смислени, качествени и професионални сериали не би трябвало да съществуват, защото правят всичко около тях за смях. Нещо като Швейцария или малките кифлички със сирене до нас, които ги пекат в 5 ч. сутринта. Няма да съжалявате, ако гледате . Продукция, която си е цяло кино за малкия екран. Затова отново: 13 май, понеделник от 22:00 часа по телевизия „FOX“. Ако ви лъжа, знаете къде работя, да се разберем като мъже.", "date": "2019.05.20", "title": "'Дълбоката държава': Сериалът, който не би трябвало да съществува"}
{"url": "https://offnews.bg/obshtestvo/sv-talalej-spasil-machitelia-si-kojto-se-opitval-da-probie-kolenete-703522.html", "text": "Църквата почита днес св. мъченик Талалей. Той бил родом от Ливан. Смело изповядал своята вяра в Христа, затова съдия заповядал на двама палачи – Александър и Астерий, със свредел да продупчат коленете му и като проврат въже вътре през продупчените кости, да го обесят на дърво.Палачите обаче вместо Талалей продупчили една дъска и я окачили на дървото. Когато мъчителят узнал това, помислил, че палачите умишлено се подиграват с него, и веднага заповядал да ги подложат на изтезания.Тогава Александър и Астерий сред мъченията извикали: Жив е християнският Господ! Отсега ние ставаме християни, вярваме в Христа и страдаме за Него!Като чул това, мъчителят заповядал да ги посекат с меч, а сам взел свредела и се помъчил да продупчи коленете на Талалей. Но изведнъж ръцете му се схванали и той трябвало да моли Талалей да го спаси, което незлобивият мъченик Христов и направил с молитвата си.По-късно Талалей бил хвърлен в морето, но не се удавил. Останал невредим, той бил хвърлен на зверовете в цирка, но те кротко ближели нозете му и се умилквали около него.Най-после св. мъченик Талалей бил посечен с меч и се преселил във вечния живот в 284 година.", "date": "2019.05.20", "title": "Св. Талалей спасил мъчителя си, който се опитвал да пробие коленете му със свредел"}
{"url": "https://offnews.bg/temida/tcatcarov-otgovori-na-bivola-po-obvinenia-che-imeto-mu-izcheznalo-o-703626.html", "text": "Пресцентърът на прокуратурата изпрати до медиите позиция на главния прокурор Сотир Цацаров по повод публикация в разследващия сайт \"Биволъ\", озаглавена .Ето какво пише \"Биволъ:В становището си до медиите Сотир Цацаров отрича семейството му да е получило имот в дарение. Главният прокурор посочва, че сделката е за покупко-продажба, сключена е на пазарна цена и е декларирана в имотните декларации.Публикуваме пълната позиция на Цацаров:", "date": "2019.05.20", "title": "Цацаров отговори на 'Биволъ' по обвинения, че името му изчезнало от имотна сделка"}
{"url": "https://offnews.bg/tenis/grigor-dimitrov-se-izkachi-s-edno-miasto-v-svetovnata-ranglista-703592.html", "text": "Най-добрият ни тенисист Григор Димитров дръпна с една позиция нагоре в световната ранглиста през новата седмица. Българинът вече е под номер 47.Димитров е с актив от 985 точки, а през тази седмица ще има възможност да набере скорост при добро представяне в Женева, тъй като не е играл там преди 12 месеца.След това за него предстои турнира от Големия шлем \"Ролан Гарос\", където има да защитава 90 пункта за достигането си до трети кръг през миналия сезон.Лидер остана Новак Джокович с 12 355 точки, следван от победителя в надпреварата в Рим Рафаел Надал със 7945. Швейцарецът Роджър Федерер е трети с 5950 точки.Талантът Стефанос Циципас отбелязва пореден рекорд и вече е шести в класацията. На предстоящия \"Ролан Гарос\" той може да се опита да се бори и за място в топ 5 при силно представяне.", "date": "2019.05.20", "title": "Григор Димитров се изкачи с едно място в световната ранглиста"}
{"url": "https://offnews.bg/futbol/kilian-mbape-namekna-za-napuskane-na-pszh-703591.html", "text": "Нападателят на Пари Сен Жермен Килиан Мбапе намекна за напускане на клуба и Лига 1 на церемонията по раздаване на наградите на съюза на професионалните футболисти във Франция. Той получи два приза - за футболист номер 1 през сезона, както и за най-добър млад играч.\"Това е особен момент за мен. Мисля, че се приближавам към първия или втория повратен момент в кариерата си. Тук, в Лига 1, научих толкова много неща.Сега смятам, че е дошло времето да поема повече отговорност. Надявам се това да стане в ПСЖ, но може и в друг проект\", каза Мбапе, цитиран от \"Екип\".Нападателят е част от парижани от лятото на 2017 година, след като блесна с екипа на Монако. Той стана на два пъти шампион на страната, спечели Купата на Франция и Купата на лигата.", "date": "2019.05.20", "title": "Килиан Мбапе намекна за напускане на ПСЖ"}
{"url": "https://offnews.bg/kultura/preporachvame-vi-za-parvoto-balgarsko-tcarstvo-otshelnika-703570.html", "text": "История и чудотворства, светци и грешници, грях и изкупление – всичко това на една сцена. Но нито ювелирната сплав на многопластовите теми, нито хипнотизиращият реализъм на героите, нито неподозираната дълбочина на човешката душа, до която зрителят успява да достигне, са най-изумителните качества на този спектакъл.Това, което довежда публиката до истински захлас е осъзнаването, че сцената на Народния театър е изключително малка за таланта на едно 12-годишно дете. Валентин Петров не само е научил един много дълъг и много сложен монолог, не само се справя брилянтно със специфичния диалект, но и всяка изречена от него дума резонира във всяко негово движение и изражение. Хармония, която трудно постигат дори най-талантливите актьори със солиден стаж на сцената.Не остава сам в изпълнението си пленителният Валентин. Цялата габровска трупа – една от най-младите в страната – е въоръжена с огромна смелост и внушителен талант в този мащабен спектакъл, разкриващ една значителна историческа територия, съпътствана от пламенната духовност и необятната интимност на вярата.Многоспектърният поглед към едни чисто човешки истории превръща дори историческите факти от сива статистика в огнище от деяния. Деяния, за които всеки рано или късно бива осъден или възнаграден. Дори и тези, за които историята е далечна и абстрактна или все още неразбираема (визирам радостния факт, че в залата имаше и много деца), с лекота могат да уловят пулсациите на представлението, да ги пречупят през собственото си познание и да разберат, че най-важното, което имат е способността да видят доброто около тях.Живописността, мащаба и силните внушения на представлението са обясними. Харизматичният скулптор, художник и режисьор Петринел Гочев не е изоставил нито едно от амплоата си и те са негови основни сетива в този спектакъл. Представлението е живо, въздействащо, редящо като изложба сезоните на човешката душа и вкаменяващо в скулптури нейните разпятия.„За Първото българско царство: Отшелника” е напомнящ спектакъл, казва Петко Койчев - директор на Габровския драматичен театър \"Рачо Стоянов\". Напомня ни, че не сме сами.А ние напомняме, че можете да го гледате тази вечер от 19.00 ч. на ", "date": "2019.05.20", "title": "Препоръчваме ви: 'За Първото българско царство: Отшелника'"}
{"url": "https://offnews.bg/tenis/nadal-vse-mi-e-edno-dali-shte-spechelia-s-6-0-ili-s-6-4-703588.html", "text": "Бившият световен номер 1 в мъжкия тенис Рафаел Надал сподели, че за него титлата е по-важна от това, че е победил световния номер 1 Новак Джокович. Матадора триумфира на финала на турнира от сериите Мастърс 1000 в Рим, след като се наложи над сърбина с 6:0, 4:6, 6:1.Така Надал вече води със 17:7 победи на клей на Джокович. Сърбинът обаче все още има предимство в общите им мачове - 28:26.\"За мен е най-важен трофея. Турнирът в Рим е един от най-важните за мен през сезона, винаги е бил значим в историята на тениса. Главното е, че успях да спечеля.Честно казано ми е все едно дали печеля с 6:0 или 6:4. Не ме вълнува този въпрос. Първият сет във всички аспекти беше отличен. Не греших, а успях да играя и много агресивно. Вероятно никога повече няма да се повтори.Но тогава показах високо ниво на игра. Цялостно съм по-щастлив от титлата отколкото от победата срещу Новак. Най-основното е да се чувствам добре и да съм здрав - с нужната енергия. Ако това се случи, то титлите рано или късно, ще дойдат. Разбира се, че успехите срещу Новак винаги са специални заради историята на този спорт.Първият сет беше фантастичен като ниво на игра от моя страна. Вторият също. Пропуснах обаче някои възможности. Срещу Новак си навличаш проблеми като се случи това\", каза Надал.", "date": "2019.05.20", "title": "Надал: Все ми е едно дали ще спечеля с 6:0 или с 6:4"}
{"url": "https://offnews.bg/drugi/talantat-na-evrofutbol-tihomir-ivanov-e-treti-v-gran-pri-v-osaka-703617.html", "text": "Спортният талант на Еврофутбол Тихомир Иванов, спечели трето място в скока на височина в първия си старт за летния сезон. На турнира от сериите Гран при в Осака, Япония 24-годишният плевенчанин преодоля 220 см. Преди него са единствено двама представители на домакините - Наото Тобе с 227 см, и Такаши Ето с 224 см.Още трима от Спортните ни таланти спечелиха сребърни и златни отличия през уикенда. Иван Банчев грабна сребърен медал на Европейската купа по стрелба с лък, която се проведе от 13-и до 19-и май в Катез, Словения в категория кадети олимпийски стил. 17-годишният русенец загуби финала със 7 точки от германеца Флавио Шилп, въпреки отличните си стрелби преди това.Началото на състезанието започна при доста променливи метеорологичните условия - едва 7 градуса, вятър и дъжд, а финалите бяха при слънчево и спокойно време. Иван преодоля квалификациите с 5-ти резултат и 645 точки. В първия елиминационен кръг – 1/16- финалите, той победи британеца Дан Томсън, след което на 1/8-финалите и на ¼-финалите надделя над украинците Максим Борик и Остап Слипетц. Иван бе безпогрешен срещу руснака Осоров на полуфинала, който е първи в ранглистата. Следващото състезание на талантливият ни стрелец е Хюндай Световна купа за мъже и жени в Анталия, Турция от 20-ти до 26-и май.В събота, 18.05.2019 г. две от нашите таекуондистки – Радина Борисова и Александра Георгиева, спечелиха златните отличия от турнира „Херея Трофи“. Радина изигра две срещи. В първата направо размаза представителка на Гърция с 33:2, а втората надделя над сръбкиня с 6:3.Александра Георгиева, пък е първа при кадетите. Отново гъркиня бе първата й съперничка, като я надигра с 9:5. Във втората Алекс победи с 10:1 и прекратяване на мача срещу сръбкиня, а на финала победи с 22:2 българка.Чихаела Чепишева достигна до ¼-финалите на сингъл при девойките на международния турнир по бадминтон за юноши и девойки Adria International който се състоя от 17-и до 19-ти май в град Опатия, Хърватска. Надпреварата е и кръг от европейската верига. В спора за влизане при медалите 14-годишната Михаела загуби с 0:2 гейма от Елисавета Баранова. Следващият й турнир е в Полша от 24-и до 26-и в Полша.", "date": "2019.05.20", "title": "Талантът на Еврофутбол Тихомир Иванов е трети в Гран При в Осака"}
{"url": "https://offnews.bg/sviat/katastrofa-s-avtobus-v-germania-zaginal-i-desetki-raneni-703575.html", "text": "Автобус с над 70 пътници е катастрофирал на магистрала в Германия, поне един човек е загинал. Над 60 души са ранени, седем от тях са в тежко състояние, съобщи АФП и ДПА. Катастрофата е станала на магистрала А9, близо до Лайпциг. Автобусът е пътувал от Берлин за Мюнхен, уточнява БТА. Причините за злополуката все още не са известни. Четири хеликоптера и десет линейки са били изпратени да отведат ранените в болници.Автобусът е на компанията Фликсбус, която обслужва маршрути на дълги разстояния в редица европейски страни. ", "date": "2019.05.20", "title": "Катастрофа с автобус в Германия, загинал и десетки ранени"}
{"url": "https://offnews.bg/politika/borisov-v-avstria-pravitelstvoto-podava-ostavki-pri-nas-niama-takava-703576.html", "text": "Оставките са нещо нормално, те са пречистване. По-ненормално е да не се подават оставки. Това каза премиерът Бойко Борисов по бТВ, в студиото той бе заедно с водача на листата на ГЕРБ за евроизборите Мария Габриел. Стандартът при нас - дали си зам.-председател, дали си зам.-министър, подаваш оставка и излизаш. На другите партии не им ли изкарахте същото, но при нас се дават оставки. Нашият има една къща за гости, а отсреща госпожата има 3. А той даде и оставка, и гаранцията си плати\", обясни Борисов. Той разясни и , че се готви Костинброд 2. БСП нямат друг шанс. ГЕРБ загуби 6% от„Костинброд“ и накрая се оказа, че няма фалшиви бюлетини. Това очакваме и четвъртък-петък се готвим за реакция. Опитаха със злоба и жлъч, но не успяват. Защото направеното от ГЕРБ няма алтернатива\", каза още Борисов. Аз съм подавал оставка, когато е било нужно. Най-доброто място за живеене е Австрия и виждате там какво се случва. Разликата е, че там партньорите на Себастиан Курц са се издънили и затова е развалена коалицията и подаде оставка. При нас няма такава необходимост, каза Борисов.Злоупотреби има навсякъде, важно е държавата да не ги замазва. ЕК ще продължи да следи какво се случва, каза Мария Габриел.", "date": "2019.05.20", "title": "Борисов: В Австрия правителството подава оставки, при нас няма такава необходимост"}
{"url": "https://offnews.bg/obshtestvo/zapochva-programata-zelena-sofia-davat-bez-pari-pejki-i-tcvetia-za-me-703530.html", "text": "Кандидатстването по програма „Зелена София“ на Столична община стартира днес. Програмата има за цел облагородяването на зелени площи – общинска собственост в междублокови пространства и локални градини. Проектите по програмата се осъществяват в активно сътрудничество между Столична община и гражданите и са насочени към обновяване на озеленяването, подмяна и/или ремонт на елементите на парковото обзавеждане, създаване на зони за отдих. Материалите и оборудването за тези дейности се предоставят безвъзмездно от Столична община на кандидатите с одобрени проекти.Допустими кандидати по програма „Зелена София” са всички етажни собствености в Столична община, регистрирани в районните администрации по чл. 46б от ЗУЕС или сдружения на собственици, вписани в регистъра по чл. 44 от ЗУЕС и юридически лица с нестопанска цел, регистрирани на територията на Столична община по Закона за юридическите лица с нестопанска цел или Закона за народните читалища.Проектите се подават в районните администрации, на територията на които се намират терените, за облагородяването на които е разработен проектът. Крайният срок за подаване на проектните предложения е до 17,00 ч. на 20.06.2019 г. в деловодството на съответната районна администрация. На представителите на одобрените проекти Столична община предоставя Правилата на Програмата, Насоките за кандидатстване, образци на документите за кандидатстване и друга информация, необходима при подготовка на проектите е публикувана на интернет страницата на Столична община в раздел Околна среда . ", "date": "2019.05.20", "title": "Започва програмата Зелена София, дават без пари пейки и цветя за междублоковите градинки"}
{"url": "https://offnews.bg/obshtestvo/novata-sedmitca-zapochva-s-niakolko-chasa-slantce-703553.html", "text": "Новата седмица започва със слънце, след обяд обаче първо в западната част от страната, а след това и в североизточната ще вали и гърми. Има условия и за градушки, предупреждава НИМХ. Вятърът ще се усили, но остава топло. Максималните температури ще са между 23 и 28 градуса.Край морето ще преобладава слънчево време. Ще духа слаб до умерен южен вятър. Максималните температури ще са между 22 и 26 градуса. Температурата на морската вода е 15-17 градуса.Утре пак ще е облачно, на много места в планините ще превали и прегърми. В Северна България термометрите ще се качат до 25, а в Южна - до 28 градуса. В сряда вероятността за валежи е малка, ще преобладава слънчево време. Синоптиците обаче прогнозират облаци след обяд.", "date": "2019.05.20", "title": "Новата седмица започва с няколко часа слънце"}
{"url": "https://offnews.bg/obshtestvo/11-i-den-blokada-v-kostenetc-stoian-zajkov-go-niama-703573.html", "text": "Акцията по издирването на беглеца , заподозрян за две , продължава в Костенец 11 ден.Полицията намери вчера вероятното .И днес продължава обхождането на местността. В издирването е включен целият ресурс на МВР.Зайков се издирва с кучета, дронове, термовизионни камери и високопроходими автомобили.", "date": "2019.05.20", "title": "11-и ден блокада в Костенец, Стоян Зайков го няма"}
{"url": "https://offnews.bg/obshtestvo/sdvr-predupredi-za-vazmozhni-zatrudnenia-v-trafika-zaradi-sreshtata-l-703598.html", "text": "Столичната дирекция на вътрешните работи (СДВР) обяви, че ще предприеме засилени мерки за сигурност в столицата във връзка с предстоящото дерби на 21 май, вторник, от 18.00 часа на Национален стадион ”Васил Левски”.Преди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно-пропускателни пунктове в района на спортното съоръжение полицаи ще извършват щателна проверка на всички посетители на футболния мач. Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена и от интернет.Униформените ще следят за недопускане на зрители във видимо нетрезво състояние, както и за носене на забранени предмети и вещи (огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри).Ангажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост.За да бъде избегнато струпване, приканваме зрителите да се възползват от по-ранното отваряне на входовете на стадиона. Вратите за посетители ще бъдат отворени в 16.00 часа. В деня на провеждане на футболния мач, билети на касите на Национален стадион „Васил Левски“ няма да се продават.Във връзка с провежданото спортно мероприятие, в следобедните часове е възможно да възникне временно затруднение в движението в централната градска част.", "date": "2019.05.20", "title": "СДВР предупреди за възможни затруднения в трафика заради срещата 'Левски'-ЦСКА"}
{"url": "https://offnews.bg/obshtestvo/lekari-ot-pirogov-sazdadoha-unikalno-mobilno-prilozhenie-za-parva-pomo-703580.html", "text": "Екип от УМБАЛСМ \" Н. И. Пирогов\" създаде изключително практично и полезно за пациентите мобилно приложение, което \"оказва\" първа помощ при термични травми.„Какво да правим при изгаряне?\" е създадено от д-р Мартин Мартинов, който специализира пластично-възстановителна и естетична хирургия в Клиника по изгаряне и пластична хирургия на УМБАЛСМ \"Н. И. Пирогов\" вече трета година. Приложението е създадено под ръководството на доц. д-р Мая Аргирова д.м., началник на Клиниката и национален консултант по изгаряния. След инсталация мобилното приложение предоставя висококачествена и удобна за употреба информация, която потребителите могат лесно да намерят, разберат и приложат, без да е нужна интернет връзка. Формулирали сме точни, ясни и илюстрирани насоки за оказване първа помощ при изгаряне в зависимост от механизма-от гореща течност, пламъкови, електрически, химически и слънчеви изгряния. Освен „какво да се прави\" в случай на изгаряне, сме дали отговор и на въпроса „какво да не се прави\", както и кога и къде да се потърси специализирана помощ.Към момента приложението „Какво да правим при изгаряне?\" е без аналог в България.На този етап е налично за Android смартфони и може да бъде инсталирано от Google Play напълно безплатно и безреклами . Предстои ни още много работа по този проект, като следващата стъпка е създаване на версия за операционната система на Apple-iOs. Целта на новосъздаденото мобилно приложение „ Какво да правим при изгаряне?\" е да предостави адекватна информация по достъпен, разбираем и удобен начин на потребителите и така да се редуцират грешките в оказването на първа помощ при изгаряне. По-малко грешки значи по-малко и невидими белези и повече спасени човешки животи.Приложението е предназначено, както за немедицински лица, така и за медици, оказващи първа помощ или транспортиращи пациент с изгаряне. За съжаление често се транспортират пациенти с обширни изгаряния, които са получили неадекватна или не са получили първа лекарска помощ, което е пряко свързано с преживяването на травмата. В отделен раздел на приложението са включени: ATLS с акцент върху специфичните за изгаряне стъпки, формули и начална интравенозната инфузия – деца и възрастни, първична хирургична обработка и превръзка, критерии за трансфер в специализиран център.\"Смартфон приложенията и Интернет са популярен източник на здравна информация и често се използват от родители и пострадали преди съвет от лекар. Съществуват множество мобилни апликации и интернет сайтове, които засягат въпроса за поведението при изгаряне, но след анализ на съдържаниетоим се оказа, че почти липсват последователни и правилни насоки за оказване на първа помощ при изгаряне.Наличната информация на български език е стара и изобилства от методи, които вредят! Това ме мотивира да създам нещо функционално, което да е от помощ на всички.\", споделя д-р Мартинов.Правилно оказаната първа помощ след изгаряне може да намали тежестта и дълбочината на тъканната увреда и така да се предотврати образуването на белези, а при тежките изгаряния – да увеличи значително шансовете за оцеляване на пострадалия.По литературни данни 50-80 % от пациентите с изгаряне получават неподходяща или изобщо не получават първа помощ, включително пациентите с обширни изгаряния.Неадекватната първа помощ е огледален образ на наличната информация в Интернет и мобилните приложения.", "date": "2019.05.20", "title": "Лекари от Пирогов създадоха уникално мобилно приложение за първа помощ при изгаряне"}
{"url": "https://offnews.bg/obshtestvo/arh-zdravkov-natcionalniat-stadion-ne-triabva-da-e-v-borisovata-703579.html", "text": "Столична община не прави акция по премахване на климатици, а въвежда единен стандарт, който ще доближи София до облика на европейска столица.Това заяви главният архитект на София Здравко Здравков по бТВ по повод Климатиците се засягат в тази част, в която направихме градски стандарт. Той обхваща единствено 4 улици в София – ул. „Цар Шишман”, ул. „Граф Игнатиев”, ул. „6 септември” и ул. „Солунска”. В тези зони има  не е редно от тях да висят климатици, коментира арх. Здравков.По думите му в момента стандартът е подложен на консултации и може да бъде модифициран в рамките на месец. Що се отнася до собствениците на сградите в тези карета, наредбата, която е пилотна за България, предвижда те да имат 3-годишен срок, в който да изпълнят изискванията по стандарта. В противен случай се предвиждат санкции.Предлаганият устройствен план на Борисовата градина предизвика възраженията на спортният министър Красен Кралев - той обяви, че ще го обжалва, защото ПУП спира строителството и ремонта на спортните съоръжения в парка и не е съгласуван с Министерството на младежта и спорта. На 5 юни планът ще бъде представен в УАСГ и от ведомството могат да внесат своите мотивирани предложения за промени, обясни Здравков. Мястото на Националния стадион „Васил Левски” трябва да бъде преместено, тъй като съоръжението е от 1961 г., когато колите в София са били значително по-малко и съответно достъпът до стадиона е бил по-удобен, смята обаче главният архитект на столицата. По думите му сега на 1000 души в столицата се падат 600 автомобила. ", "date": "2019.05.20", "title": "Арх. Здравков: Националният стадион не трябва да е в Борисовата"}
{"url": "https://offnews.bg/politika/hristo-ivanov-neprekasnato-garmiat-bushoni-znachi-problemat-e-v-sist-703602.html", "text": "От началото на този мандат, и преди това, всяка седмица има скандали. Гърмят бушони, а когато толкова много гърмят бушони, хората, които разбират от електрически системи казват, че проблемът е в системата. Борисов допусна срив на институциите. Институциите в България са приведени в състояние на будна кома и не работят. Така Христо Иванов, съпредседател на Демократична България и председател на „Да, България!“, коментира думите на премиера, че се опасява от Констинброд 2, по Нова тв. И това е дълбоката причина за всеки скандал. Например – имаме КПКОМПИ, на която основната ѝ задача е да проверява имотното състояние на политиците за корупционни индикации, трябваше да разкрие апартаментгейт. За тази си дейност КПКОМПИ има над 10 млн. годишен бюджет. Относно дейността на главния прокурор и разпоредената от него проверка за офшорни сметки, Христо Иванов каза:„Това също е абсолютна пародия. ДАНС трябва да проверява тези неща текущо. В ДАНС има структурата „финансово разузнаване“ и това им е работата. Не трябва, когато главният прокурор реши да си направи PR в края на мандата си след седем години абсолютно нищо неправене, да се сети да им възложи да си свършат работата веднъж. И не очаквам да излезе нещо извън поредната заготовка. Институциите трябва да работят всеки ден.“Подранили, закъснели или тъкмо на време са консултациите при президента във връзка с процедурата за нов главен прокурор бе следващият въпрос, на което Христо Иванов отговори: „Има решение на конституционния съд, което обяснява, че преценката на Президента за това дали да подпише указа, който ще дойде към него от ВСС е чисто политическа. Президентът е напълно в правото си преди да е започнала процедурата да обяви условията, на които трябва да отговаря кандидатът, когото той ще подкрепи политически. Моето настояване е не просто да бъдат обявени една две лични характеристики, а да се стигне до програма за институционална реформа.“На въпрос на водещия дали няма някакво сближаване на президента и реалната опозиция в България – Демократична България - г-н Иванов отбеляза, че е критикувал президента, че откри темата за прокуратурата едва сега и не е много оптимистично настроен за протичащите консултации, защото не вижда политическа воля в тях. Президентът остави Цацаров да излезе и публично да го „шамароса“.Попитана кои са трите грешки на този Европарламент, които тя би поправила, Албена Симеонова, трета в листата на Демократична България, отговори: „Аз съм биофермер. Имаме 400 км крайбрежие, а почиваме в чужбина, имаме най-красивата природа, а дишаме най-мръсния въздух, произвеждаме чиста храна, а ядем боклуци. В момента Европа е изправена пред едно много сериозно предизвикателство. Измират пчелите, замърсена е водата. Онова, което искам да променя е програмата за развитие на селските райони или общата селскостопанска политика - 500 млн. граждани на ЕС плащат по 114 евро годишно на нас, фермерите. Повече от 80% се разпределят между 3% от стопанствата. Това се едрите производители, а те не живеят в селата. Средствата трябва да отидат за малките, за средните и за фамилните фермери, за пчеларите, за животновъдите.“ГЕРБ доказват, че не могат да продължат да управляват. Те не могат да прокарат нито едно решение. Независимо как ще завършат предстоящите Евроизбори, България ще отиде на предсрочни избори. Защото Борисов не може повече да управлява страната. Той докара страната до неуправляемост, каза още Христо Иванов. ", "date": "2019.05.20", "title": "Христо Иванов: Непрекъснато гърмят бушони, значи проблемът е в системата"}
{"url": "https://offnews.bg/tehnologii/vivacom-predostavi-sateliten-internet-na-balgarskata-antarkticheska-ba-703595.html", "text": "VIVACOM предостави неограничен достъп до интернет на българските учени в антарктическата база „Св. Климент Охридски“ на остров Ливингстън, Южния полюс.Услугата се осъществява чрез директна връзка през сателитна станция Плана на Виваком, през спътник на най-големия сателитен оператор SES.С новата услуга българските учени ще могат да обменят данни в реално време, както и да ползват директна IP телефонна връзка, а това значително ще подобри процесите на работа на Антарктическата база. Освен интернет на Южния полюс, VIVACOM предостави като дарение и интернет връзка към телескопа на катедра Астрономия на Софийския университет, разположен в Геодезическа обсерватория Плана. Чрез интернет връзката, астрономите ще могат да управляват дистанционно телескопа им, както и да получават данни в реално време.От този месец на сателитна станция Плана на VIVACOM работи и L band радиотелескоп на катедра Астрономия, чрез който се правят космически изследвания като изучаване на еволюцията на галактики и галактически купове.С тези услуги компанията подпомага и насърчава научноизследователската и образователна дейност на Българския Антарктически съюз и на Софийския университет, каза Владимир Рангелов, Старши мениджър продажби в компанията.„Оценяваме високо дарението и помощта на VIVACOM. Изследователската работа на българските астрономи ще се улесни значително с подобряването на скоростта и неограничения достъп до информация и данни. Това е неоценим принос, който ще подпомогне значително проучванията ни“ каза доц. Евгени Овчаров, ръководител катедра Астрономия на СУ.  ", "date": "2019.05.20", "title": "VIVACOM предостави сателитен интернет на българската Антарктическа база на Южния полюс"}
{"url": "https://offnews.bg/sviat/zelenski-polozhi-kletva-i-vednaga-razpusna-parlamenta-obnovena-703604.html", "text": "Новоизбраният президент на Украйна Владимир Зеленски положи днес клетва и пое официално поста. \"Задължавам се с всички свои дела да отстоявам суверенитета и независимостта на Украйна, да се грижа за благото на Отечеството и за благосъстоянието на украинския народ, да отстоявам правата и свободите на гражданите, да спазвам Конституцията на Украйна и законите на Украйна, да изпълнявам задълженията си в интерес на всички сънародници, да повишавам авторитета на Украйна в света\", каза Зеленски по време на тържественото заседание на парламента. Минути след това той обяви, че разпуска парламента, като огласи решението си в рамките на своята реч. Преди това той призова да бъдат уволнени шефът на Службата за сигурност на Украйна Василий Грицак, главният прокурор Юрий Луценко и министърът на отбраната Степан Полторак. \"Много ви моля да приемете закон за отмяна на депутатската неприкосновеност, закон за криминализиране на незаконното забогатяване, Избирателен кодекс и направете, моля ви, отворени списъци\", каза той преди разпускането на Върховната Рада. Той даде срок от два месеца за приемане на законите. Редица украински медии обявиха преди дни, че Зеленски смята да разпусне парламента, като публикуваха проектоуказа. Говорителят му Ирина Победоносова обаче отрече информацията.Има ли право Зеленски да разпусне парламента?Според украинското законодателство Върховната Рада не може да бъде разпусната половин година преди парламентарни избори.Миналия петък „Народен фронт“ обяви, че напуска управляващата коалиция в парламента. След това парламентът има 30 дни за договаряне на ново мнозинство. Ако не бъде създадена нова коалиция, президентът има право да разпусне парламента и да назначи предсрочни избори, макар че в същото време Върховната Рада не може да бъде разпусната половин година преди редовни избори.Зам.-главният редактор на „Зеркало недели“ Сергей Рахманин посочва, че в момента няма точни правилата за формирането на коалиции в парламента – старите правила са отменени, но така и не са приети нови.Прекратяване на пълномощията на парламента може да стане с решение на Окръжния съд в Киев, който още през март е поискал документално потвърждение за съществуване на коалиция.Управляващата коалиция „Европейска Украйна“ е създадена на 27 ноември 2014 г. В нея има 302-ма депутати от „Блок на Петро Порошенко“, „Народен фронт“, „Самопомощ“, „Баткившчина“ и „Радикална партия“. През 2016 г. три от партиите напуснаха коалицията. БПП и „Народен фронт“ обявиха тогава, че са получили подкрепата на достатъчно депутати извън коалицията и така я съхраняват, но така и не са представили списък на депутатите в коалицията и той не е обнародван, уточнява руската служба на Би Би Си.В коалицията, преди напускането на „Народен фронт“, има 215 депутати при необходими 226. При гласуването на решения коалицията е разчитала на подкрепата на независими депутати и на представители на други партии. Това позволява да се постави под съмнение наличието на реална управляваща коалиция. В законодателството обаче не е уточнено кой трябва да регистрира липса на коалиция и вероятно въпросът ще трябва да се реши от съда. Какво каза още в речта си ЗеленскиВладимир Зеленски подчерта, че първата му задача на президентския пост ще е прекратяване на огъня в Източна Украйна, макар че не обяви как смята да направи това.  „Мога да уверя: за да не загиват повече нашите герои, съм готов на всичко. Аз не се страхувам да вземам сложни решения, готов съм да загубя своята популярност, своя рейтинг и ако е нужно, без колебание съм готов да загубя своята длъжност, за да настъпи мир“, каза Зеленски в речта си.„Не ние започнахме тази война, но ние трябва да я завършим. И сме готови за диалог. И аз съм сигурен, че прекрасна първа стъпка за начало на този диалог ще стане връщането на всички украински пленници“, каза още той, без да уточнява с кого точно ще води диалог и дали вече има конкретни планове за размяна на пленници.Новият президент призова украинците в неподвластните на Киев територии в Донбас и в Крим да се върнат в Украйна. Речта на Зеленски пред парламента беше основно на украински, но обръщайки се към украинците в Крим, ДНР и ЛНР, той говори на руски.Той подчерта, че ще дава украинско гражданство на всички украинци, „готови да строят нова, силна и успешна Украйна“.„Ние трябва да станем исландци във футбола, израелци в отбраната на родната земя, японци в технологиите, швейцарци в умението щастливо да живеем един с друг, независимо от всички различия“, допълни Зеленски.В речта си той настоя още в кабинетите на администрацията да не закачат неговия портрет.„Много искам във вашите кабинети да няма мои изображения. Защото президентът не е икона, не е идол. Президентът не е портрет. Закачете там снимки на своите деца и преди всяко решение ги гледайте в очите“, каза Зеленски, преди да обяви разпускането на парламента.", "date": "2019.05.20", "title": "Зеленски положи клетва и веднага разпусна парламента (обновена)"}
{"url": "https://offnews.bg/drugi/aleksandar-srandev-s-trebal-kato-sporten-talant-na-publikata-703600.html", "text": "Безпрецедентен требъл спечели Александър Сръндев, след като за трета поредна година спечели допитването за \"Спортен талант на публиката\" на Еврофутбол.21-годишният столичанин, който се състезава основно в триатлона, но участва и в състезания по плуване и лека атлетика, водеше почти през цялото време на допитването, като преди седмица сдаде за няколко дни първата позиция. Въпреки това, Алекс триумфира с 609 вота.Еврофутбол и партньорите от Фондация \"Работилница за граждански инициативи\" ще организират специална церемония, на която ще връчат символичния чек на Александър. Той ще бъде финансиран със сумата от 4800 лева, благодарение на която ще му бъде закупено професионално колело за триатлон.Втори остана лекоатлетът Васил Власов с 459 гласа. Трета е 15-годишната Ева Петкова. За нея, както и за 4-тия Христо Панев – триатолнист от Пловдив, бяха отчетени съответно 35 и 27 фалшиви вота, които бяха премахнати от техните резултати. Както вече обяви в правилата, Еврофутбол не подкрепя нечестната игра и се обявява против манипулирането на анкетата.Припомняме, че в допитването за \"Спортен талант на публиката\" се състезаваха 45 спортисти. Подкрепа получиха 28 от тях, а общият брой на потвърдените гласове е 1890.", "date": "2019.05.20", "title": "Александър Сръндев с требъл като Спортен талант на публиката"}
{"url": "https://offnews.bg/112/razbiha-mezhdunarodna-grupa-za-nezakonno-proizvodstvo-na-tcigari-shef-703628.html", "text": "Неутрализирана е международна престъпна организация за незаконно производство на цигари, ръководена от българи, съобщи МВР. Групата е произвеждала незаконните цигари в Испания и ги е разпространявала в страни от ЕС. Работата по случая започнала през 2017 г., след информация от ГДБОП към испанската Главна дирекция „Криминална полиция“ за организирана престъпна група от България, която възнамерява да изгради производство на цигари в кралството и да създаде дистрибуторска мрежа на национално и международно ниво. Изяснено е, че тютюнът е внасян от България, без да преминава митнически контрол, използван е в Испания за нелегално производство на цигари, разпространявани в последствие основно в страната на производство, в Германия и в Обединеното кралство. В процеса на работа е установено, че консумативите и машините за производството също са внесени в Испания от България. Придобитите от незаконната дейност големи парични суми бивали „изпирани“ чрез други фирми, като голяма част от тях са инвестирани в строителството на луксозни къщи и жилищни сгради у нас и в Испания. Използвани са и кредитни карти за измама в различни заведения.В хода на съвместното разследване са установени складови помещения на престъпната група в Барселона и гр. Константи, провинция Тарагона, където криминалистите предположили, че се осъществява нелегалното производство на цигарите. Изяснено е, че ръководителят на групата в Испания е развил мрежа от законен бизнес, в чиято сянка е практикувана престъпната дейност, като за него работели над 200 души. Той и негови доверени лица, сред които испански и един молдовски гражданин, изградили мрежа от фирми за строителство, транспорт и придобиване на фирми в чужбина. Така изградената структура била високо специализирана, в практиката е ползвана шифрована комуникация, както и устройства за заглушаване на честоти. Разпространяването на нелегално произведените цигари се осъществявало при високи мерки за сигурност.При работа в екип, след като са установени достатъчно факти и обстоятелства за престъпната дейност, в началото на април т.г. в Испания е проведена полицейска организация. В хода на акцията са осъществени многобройни претърсвания и изземвания, задържани са 22-ма души, между които и двама български граждани, и е прекратена дейността на нелегална фабрика за цигари в Константи, установена в активен производствен процес. На територията й са задържани 15 украински и един молдовски гражданин – работници, както и българин, контролирал работния процес. Вътрешността на склада, където е била изградена нелегалната фабрика е била оборудвана със система за шумоизолация на машините, като там е била организирана и зона за живеене на работниците с легла, тоалетни, душове, кухня и др. удобства. Като мярка за сигурност по време на производствения цикъл работниците живеели вътре затворени и без мобилни телефони. Някои от тях съобщили, че дори не знаели в коя страна се намират, тъй като в Испания влезли по суша, а в ЕС пристигнали с полети от Украйна.При по-нататъшните действия на криминалистите в Сабадел, Галисия и Севиля са задържани шофьори на камиони, занимавали се с дистрибуция на крайния продукт.Според испанските власти нелегалната фабрика е била с капацитет да произведе за ден кутии с цигари, достатъчни за един камион, като никога досега при полицейски действия не са засичани толкова много на брой фалшиви марки /общо 13/, произвеждани на едно място.Намерени и иззети са 1 000 000 кутии цигари под търговските марки на 3 известни производителя и други /от общо 13 различни марки/ на обща стойност 4,5 млн. евро, както и голямо количество тютюн, консумативи, пълна поточна линия за първичната фаза /смесване и обработка на тютюните/ и вторична фаза /производство и пакетиране на готовите изделия/.Допълнително са иззети пари в брой, автомобили от висок клас и обемна документация за престъпната дейност. Иззетият тютюн е на стойност над 6,5 млн. евро, което е данъчна измама в размер от над 5,1 млн. евро.Съвместната работа по случая продължава.", "date": "2019.05.20", "title": "Разбиха международна група за незаконно производство на цигари, шефът й е българин"}
{"url": "https://offnews.bg/politika/borisov-shofira-iz-pazardzhik-dokato-kmetat-mu-pokazva-sanirani-bloko-703601.html", "text": "Премиерът Бойко Борисов демонстрира днес нов подход на отразяване на обиколките си в страната. Той бе на посещение в Пазарджик и обиколи града, шофирайки сам, а на задните седалки возеше кмета на града Тодор Попов и ресорни членове на кабинета - в случая Томислав Дончев, Владислав Горанов изам.-министър Николай Нанков. Обиколката бе заснета с камера и предавана наживо във фейсбук страницата на министър-председателя.Официалният повод на визитата бе церемонията по откриването на 13 000 кв. м нови производствени площи в Пазарджик на предприятие за производство на компоненти за автомобилната индустрия. „Дълги години се говореше за ниска квалификация и ниско обучение - факт е, че се откриват нови заводи - в Кърджали, Русе, Шумен. Така че благодаря на работниците за техния труд. Когато цифрите и фактите говорят - по-добре да замълчат нашите опоненти\", каза Борисов.С разширението на производството заявката на компанията е до края на годината да назначи 1000 нови служители.Борисов направи пълна обиколка на града, докато кметът Тодор Попов му показваше ключовите инфраструктурни проекти и санирани блокове.\"Така изглежда град в разцвет\", заключи премиерът.На въпрос на кмета на Пазарджик как ще продължи санираните на панелните блокове, Томислав Дончев коментира, че програмата за държавно саниране е спряла, защото не били справедливо с данъците на всички да се ремонтират жилищата на малцина. \"Като промо вариант да тръгне беше добро начало, за да видят хората, че енергийната ефективност е нещо хубаво. Но не може да продължи по този начин. Всичките разходи, които са необходими, са 15-16 милиарда. Може да тръгне по друг начин, базиран на т.нар. договори с гарантиран резултат, където инвестицията не изплаща от икономиите на сметките за ток. Имаме подобни планове да продължим, но не по същия начин.\"Борисов направи и инспекция на инфраструктурни проекти в Пазарджик и подчерта важността на обходните пътища за индустрията. От АПИ предвиждат цялостен ремонт на път II-37 Панагюрище - Пазарджик - Пещера - Батак, който не е основно ремонтиран от изграждането си, както и проект за изцяло ново трасе на околовръстния път на Пазарджик, което да изведе напълно тежкият трафик от урбанизираните територии, съобщи по-късно правителствената пресслужба.", "date": "2019.05.20", "title": "Борисов шофира из Пазарджик, докато кметът му показва санирани блокове (снимки и видео)"}
{"url": "https://offnews.bg/obshtestvo/vodata-spira-na-osem-mesta-v-stolitcata-dnes-703555.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Заради подмяна и монтаж на спирателни кранове на ул. „Метличина поляна“ в жк. „Гоце Делчев“, се налага спиране на водоподаването от 09:00 до 21:00 часа на , ул. „Бадемова гора“, ул. „Златишки проход“ № 57, № 60, № 62, № 64, № 66, № 68, № 70, ул. „Орехова гора“ между ул. „Метличина поляна“ и бул. „Гоце Делчев“, ул. „Метличина поляна“ между ул. „Червена роза“ и ул. „Бадемова гора“, бул. „Гоце Делчев“ между ул. „Червена роза“ и ул. „Костенски водопад“.Подмяна на сградно водопроводно отклонение до бл. 511 в жк. „Младост“ 1А се налага спиране на водоподаването от 09:00 до 17:00 часа на бл. 511 и бл. 512. Във връзка с подмяна на сградно водопроводно отклонение на ул. „Златовръх“ в жк. „Лозенец“, се налага спиране на водоподаването от 10:00 до 18:00 часа на ул. „Златовръх“ от ул. „Галичица“ до ул. „Кричим“. Монтаж на водомерен възел на ул. „Цветан Вучков“ в кв. „Горна баня“ налага спиране на водоподаването от 10:00 до 14:00 часа на ул. „Цветан Вучков“ и ул. „Палма“.Поради подмяна на сградно водопроводно отклонение на ул. „Шабаница“ в с. Горни Богров, се налага спиране на водоподаването от 09:00 до 17:00 часа на ул. „Шабаница“, ул. „Ботунски път“, ул. „Трети март“, ул. „Воденицата“. Изпълнение на инвестиционен проект за подмяна на уличен водопровод на ул. „Завой“ в кв. „Бенковски“ налага спиране на водоподаването от 09:00 до 21:00 часа на ул. „Завой“ от бул. „Лазар Михайлов“ до ул. „Оралица“, ул. „Календерска“ от ул. „Оралица“ до ул. „Руски войн“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.Без вода във връзка с подмяна на сградно водопроводно отклонение на ул. „Родината“ в с. Бусманци ще бъдат от 09:00 до 16:00 часа на ул. „Родината“ от ул. „Татарски път“ до ул. „Родината“№54.Прекъсване на сградно водопроводно отклонение на ул. 488 в кв. „Кръстова вада“ налага спиране на водоподаването от 10:00 до 18:30 часа на ул. 488. ", "date": "2019.05.20", "title": "Водата спира на осем места в столицата днес"}
{"url": "https://offnews.bg/futbol/stolat-na-treniora-na-ludogoretc-se-razklati-703577.html", "text": "Столът на треньора на Лудогорец Стойчо Стоев сериозно се разклати след равенството 1:1 с Левски в края на миналата седмица, информира \"Тема Спорт\". В средата на миналата седмица собственикът на Лудогорец Кирил Домусчиев изрази подкрепа към треньора Стойчо Стоев. Босът обаче не пропусна да отчете сериозния спад в представянето на тима. Стори го, преди разградчани да се изправят срещу Левски (1:1).В двубоя със “сините” обаче тимът за пореден път разочарова и то много сериозно. Така серията без шампионатен успех набъбна вече на 4 мача след загубата на “Тича” и равенствата с Берое, ЦСКА и Левски. Играта никаква я няма, а смятаната за сигурна титла може да се изплъзне в последния момент. С такова представяне на отбора Стойчо Стоев много трудно може да запази поста си, още повече пък ако не бъдат завоювани златните медали в първенството.Едно е ясно - играта и резултатите на Лудогорец не кореспондират с големите заплати, които се плащат в Разград. И няма да е никаква изненада, ако Лудогорец започне следващото първенство с нов треньор. Предстоящата пауза ще е изпълнена с промени.В тима ще бъде влята много свежа кръв. Новите попълнения ще бъдат поне 4. Едно вече е сигурно - конгоанският нападател Мавис Чибота. За двама от настоящия състав пък е ясно, че няма да продължат с клуба - това са бразилците Натанаел и Лукас Саша. Част от сънародниците им могат да ги последват към изхода - Ренан дос Сантос, Рафаел Форстър и др. ", "date": "2019.05.20", "title": "Столът на треньора на Лудогорец се разклати"}
