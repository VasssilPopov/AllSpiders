{"url": "https://offnews.bg/futbol/v-ludogoretc-se-nadahvat-s-machovete-sreshtu-tcarvena-zvezda-predi-apo-661858.html", "text": "Треньорът на Лудогорец Георги Дерменджиев вярва в силите на своя отбор в навечерието на реванша с Апоел (Беер Шева) от третия предварителен кръг на Шампионската лига.Шампионите на България загубиха с 0:2 гостуването в Израел и трябва да вкарат в сряда три чисти гола в Разград, за да отстранят съперника.\"Очаква ни много сериозен мач срещу добър противник. Резултатът е негативен за нас, но сме направили сериозен анализ на представянето ни. Трябва да направим сериозна промяна, за да осъществим обрат. Във футбола всичко е възможно. Спомняте си мачовете с Цървена звезда. В Разград завършихме 2:2. На реванша противникът поведе, но в крайна сметка ние победихме и се класирахме напред\", припомни Дерменджиев.Той разкри, че само двама футболисти имат здравословни проблеми към днешна дата. Това са Сисиньо и Джоди Лукоки. Двамата обаче тренират с останалите и в последния момент ще се реши дали могат да вземат участие в сблъсъка с шампиона на Израел.\"Играчите знаят каква е цената на мача и мотивацията им е пределна. Има опасност от пренавиване, така че очаквам да бъдем по-нервни в началото. Но рутината, която натрупахме покрай мачовете в Европа, че ще окаже влияние. Апоел е много гъвкъв съперник, може да промени формацията си по всяко време. Ние обаче сме готови за това\", добави Дерменджиев.До този момент Лудогорец никога не е отпадал в третия квалификационен кръг на Шампионската лига.", "date": "2017.08.01", "title": "В Лудогорец се надъхват с мачовете срещу Цървена звезда преди Апоел"}
{"url": "https://offnews.bg/futbol/prilozhenie-za-zapoznanstva-stava-sponsor-na-manchestar-iunajted-661868.html", "text": "Английският гранд Манчестър Юнайтед ще печели пари от самотните сърца на планетата.Това може да стане факт, ако преговорите за спонсорство с популярното приложение за онлайн запознанства Tinder приключат успешно. Идеята на босовете е логото на приложението да се появи на ръкавите на екипите на \"червените дяволи\".От новия сезон Премиър лийг разреши на клубовете да рекламират и на ръкавите, което преди не беше възможно. Очаква се в касата на клуба да влизат по 13,4 милиона евро на година, пише \"Дейли Мейл\".Разрешението за реклама на ръкавите отпуши спонсорския пазар на Острова, като цели девет клуба вече подписаха договори, включително грандове като Челси и Манчестър Сити.Футболът не е чужд на Tinder. Компанията от Силиконовата долина си партнира с италианския Наполи и има индивидуален договор с нападателя Аркадиуш Милик, който има профил в системата за запознанства.", "date": "2017.08.01", "title": "Приложение за запознанства става спонсор на Манчестър Юнайтед"}
{"url": "https://offnews.bg/obshtestvo/uranat-vav-vodata-oshte-e-problem-za-haskovo-661865.html", "text": "Положителни проби за наличие на уран във водата на Хасково все още притесняват властите и местните жителите. За това призна областният управител на Хасково Станислав Дечев пред \"Фокус\".Той допълни, че ВиК продължава да доставя вода с водоноски по всички квартали на града. „Правят се регулярно изследвания и проби на водата, които от РЗИ и ВиК следят. Последната информация, която имам е за едно по-тежко смесване, при което да бъде изчистено това леко завишение във водата, за да достигнем до момента, в който да освободим водата за пиене. Все пак продължават от помпена станция 1 да имат на моменти леки завишения“, уточни Станислав Дечев. Областният управител каза още, че режим на водата в Хасково няма от доста време, тъй като успешно са възстановени количествата вода в основните резервоари. ", "date": "2017.08.01", "title": "Уранът във водата още е проблем за Хасково"}
{"url": "https://offnews.bg/futbol/italianetcat-delio-rosi-pristigna-za-pregovori-s-levski-661860.html", "text": "Назначаването на израелеца Авраам Грант за треньор на Левски съвсем не е толкова сигурно. На \"Герена\" все още не са взели окончателно решение.Свидетелство за това е пристигането на италианския треньор Делио Роси в София, за среща със собственика на Левски Спас Русев. Бившият треньор на Лацио пристигна с полет от Рим, като подобно на Аврам Грант, излезе през ВИП-а на летище София, информира Спортал.57-годишният специалист ще вечеря с Русев, като двамата ще преговарят за евентуалното му назначаване.Роси е водил отборите на Салернитана, Фоджа, Пескара, Дженоа, Лече, Аталанта, Лацио, Палермо, Фиорентина, Сампдория и Болоня, като през 2009 година с Лацио печели Купата на Италия. Той има изключителен опит, след като в кариерата си има над 600 мача в професионалния футбол на Апенините.Русев разговаря вчера пет часа с бившия мениджър на Челси Грант, като днес в Израел се появиха информации, че той се е договорил с 26-кратните шампиони.Медиите в родината на Грант цитират бившата изпълнителна директорка Диана Иванова, но пристигането на италианеца в София показва, че все още не е ясно, кой треньор ще смени Николай Митов-Жадното.", "date": "2017.08.01", "title": "Италианецът Делио Роси пристигна за преговори с Левски"}
{"url": "https://offnews.bg/izvan-terena/dejvid-bekam-razgnevi-fenovete-na-igra-na-tronove-661862.html", "text": "дФеновете на култовия сериал \"Игра на тронове\", чийто пореден сезон върви в ефира на HBO, настръхнаха срещу бившата звезда на Манчестър Юнайтед, Реал Мадрид и Милан Дейвид Бекъм.Причината е поведението на 42-годишният футболист в социалните мрежи. Той публикува кадри от филма, докато го гледа привилегировано ден преди премиерата, и съпровожда снимките с възторжени коментари за епизода.Така последователите му научават какво ще стане и това убива интереса им. За да избегнат това мнозина се отказват да следват Бекъм в социалните мрежи, а мнозина дори си позволиха да го нападнат в коментари.\"Бекъм ми провали гледането на \"Игра на тронове\", също както съсипа Англия на световното през 1998 година\", написа разочарован потребител.На Мондиал 1998 Англия отстъпи пред Аржентина в 1/8-финалите с дузпи, а Бекъм беше изгонен с червен картон.", "date": "2017.08.01", "title": "Дейвид Бекъм разгневи феновете на \"Игра на тронове\""}
{"url": "https://offnews.bg/politika/kakvo-drugo-osven-priatelstvo-dogovorihme-s-makedonia-snimki-661861.html", "text": "Премиерите Борисов и Заев подписаха днес в Скопие договора за приятелство, добросъседство и сътрудничество между България и Македония.След подписването и двамата изразиха очакване документът да бъде разгледан приоритетно и ратифициран от парламентите на България и Македония.Но освен договора за приятелство, днес в Скопие се договорихме и по още редица въпроси: за развитието на железопътните връзки между София и Скопие; за нова директна газова връзка; за обучението на македонски военни и медицински сестри.Железопътната връзка между София и СкопиеС изграждането на железопътна връзка между София и Скопие отваряме нова страница в отношенията между двете държави. Това заяви министърът на транспорта, информационните технологии и съобщенията Ивайло Московски по време на среща с министъра на транспорта и съобщенията на Македония Горан Сугарески.Европейската комисия категорично показа, че Коридор №8 е в основата на интеграцията на Западните Балкани и ще се търси целево финансиране, каза Ивайло Московски по време на двустранната среща.Той заяви, че предстоят срещи с еврокомисарите Йоханес Хан и Виолета Булц за обсъждане на по-нататъшните действия на страните, участващи в проекта.„Проектът ще гарантира транспортната свързаност между нашите държави и ще доведе до по-голяма сигурност, устойчивост и икономически растеж за целия регион“, допълни Московски.„Надявам се, че подобни инициативи ще бъдат пример за другите държави от Балканите, защото пред нас няма по-добра алтернатива от транспортната свързаност“, посочи още той.Министърът отправи покана към македонската страна да се присъедини към успешния проект Danube FAB, който България изпълнява съвместно с Румъния. Това ще доведе до постигане на още по-големи ползи и оптимизация на трафика във въздушното пространство.По-рано днес двамата министри подписаха Меморандум за разбирателство за развитието на железопътните връзки между София и Скопие. Документът ще послужи като основа за бъдещата съвместна работа по изграждането на железопътната връзка между столиците на двете държави. Българската страна пое ангажимент до 2027 г. да изгради жп линията София – Перник – Радомир – македонска граница. Македония, от своя страна, се ангажира да построи жп участъка Крива паланка – Деве баир – българска граница до края на 2025 г.Ивайло Московски допълни, че в този програмен период е предвидено цялостното проектиране на отсечката София – Перник – Радомир – македонска граница. За жп линията от София до Радомир са изготвени технически проекти и подробни устройствени планове, които са на етап съгласуване, а за останалата част от отсечката в момента се подготвя документация за проектиране. Анализите показват, че ще бъдат необходими около 800 млн. евро за модернизация на цялата линия от София до Гюешево, добави той.Ще обучаваме македонски военни и медицински сестриВицепремиерът и министър на отбраната Красимир Каракачанов се срещна в Скопие с Радмила Шекеринска, министър на отбраната на Македония.Двамата министри на отбраната се видяха веднага, след като Борисов и Заев подписаха договора за приятелство, добросъседство и сътрудничество.Каракачанов и Шекеринска обсъдиха възможностите за обучение на македонски военнослужещи в български висши военноучебни заведения, включително и за обучението на македонски медицински сестри във ВМА, както и за съвместни учения и тренировки на формирования от Специалните сили на България и Македония.Експерти от нашето военно ведомство ще споделят опит при провеждането на стратегическия преглед на отбраната на Македония.По-нататъшното военно сътрудничество между София и Скопие ще бъде обсъдено на среща, която двамата министри ще проведат до края на октомври.Нова директна газова връзкаПравителствата на Република България и Република Македония потвърждават политическото си намерение за увеличаване сигурността на енергийните доставки за двете страни, региона на Югоизточна Европа и Европейския съюз, както и изразяват подкрепата си за формирането на Европейски енергиен съюз.Това предвижда подписаният днес между двете страни меморандум за разбирателство и сътрудничество в областта на природния газ. Документът бе подписан от министъра на енергетиката на България Теменужка Петкова и министъра на икономиката на Македония Крешник Бектеши.Българката и македонската страна да проучат възможностите за изграждане на нова директна газова връзка между двете газови системи, пише в документа. За целта се създава съвместна газова работна група, в която се включват представители на министерствата на двете страни, както и експерти от газопреносните оператори.В срок от шест месеца след влизането в сила на меморандума следва да бъде изготвен технико-икономически анализ, който да представи техническите, правните, пазарните, икономическите, финансовите и регулаторните параметри, необходими за реализацията на проекта. Решението за изграждане на нова газова връзка България и Македония ще вземат и на база съществуващата газопреносна инфраструктура, както и реализацията на проектите за интерконекторите Гърция-България, Турция-България и концепцията за газоразпределителен център „Балкан“.Министър Петкова покани министъра на икономиката на Македония Бектеши да посети София между 10-ти и 15-ти октомври, за да се проведе първо заседание на работната група.Дипломат № 1 на Македония към Екатерина Захариева: Благодаря ти, свършихме страхотна работа!\"Благодаря, Екатерина, благодаря и на целия твой екип. Свършихме страхотна работа. Договорът ще произведе приятелство и близост. Днес е исторически ден\".С тези думи министърът на външните работи на Република Македония Никола Димитров се обърна към министъра на външните работи на Република България Екатерина Захариева. Двамата разговаряха днес в Министерството на външните работи в Скопие.\"Никола, присъединявам се към благодарностите - и към теб, и към премиера Заев, и към екипите, които вчера вечерта финализираха текстовете. Твърдо вярвам, че  ако съседите ти не са добре, няма как и ти да си добре. Както каза и ЕС в своето изявление, това е вдъхновение за целия регион. Тепърва ефектът от този договор ще се измерва\", каза Екатерина Захариева.Българският външен министър добави, че страната ни е готова да съдейства с експертиза за реформите, които предстоят.\"Надявам се догодина най-после да имате позитивен старт на преговорния процес с ЕС. Искам да приветствам плана ви за реформи\", добави Захариева.\"Желанието на българския бизнес да инвестира е огромно\", каза още вицепремиерът. Министър Димитров я покани да посети Охрид.", "date": "2017.08.01", "title": "Какво друго, освен приятелство, договорихме с Македония (снимки)"}
{"url": "https://offnews.bg/kultura/desetoto-iubilejno-izdanie-na-one-dance-week-startira-na-23-septemvri-661848.html", "text": "Фестивалът за съвременен танц и пърформанс Оne Dance Week навършва 10 години. От 23 септември до 15 октомври в Пловдив ще празнува своя юбилей с интересна селекция от танцови спектакли. И тази есен Оne Dance Week ще свърже различните култури по света чрез танцовото изкуство. Ще рисува лицето на съвременната цивилизация на сцената, поставяйки общи проблеми, тревоги и страсти, които не признават граници.Тази година посланието на фестивала е изцяло свързано с разума и осмислянето на съвременното изкуство като източник на универсални послания за света. Фестивалът ще „говори“ за приемането на различността, за любовта, революцията и зависимостта ни от технологиите.Тазгодишното издание на фестивала започва на 23 септември в зала „Борис Христов“ /Пловдив/ с новаторския спектакъл от Тайван – „Дует за човек и робот“. Главни действащи лица са хореографът Хуанг Юи и германският индустриален робот KUKA – един от най-напредналите, прецизни и разпознаваеми достижения на роботиката. Ще станем свидели на впечатляващ дует между един мъж, израснал без емоции, и една индустриална машина с човешки интелект.Изпълнителят Хуанг Юи и роботът KUKA сътворяват изящна картина на бъдещето, в което човекът и умните машини живеят заедно. Техният танц не просто комбинира красотата на механиката с прецизното движение на тялото. Техният танц е актуален прочит на стаените чувства в технологичното съвремие и предизвикателна покана за размисъл.Като едно от най-авангардните достижения на съвременния танц, „Дует за човек и робот“ е и подобаващ старт на юбилейното издание на Оne Dance Week.В продажба вече е Фестивалният билет за събитието на цена 45 лв. След 31 август цената билета ще стане 55 лв.В продажба са и билетите за спектакъла „Дует за човек и робот“ на цени от 10, 15 и 20 лв.За повече информация посетете . ", "date": "2017.08.01", "title": "Десетото юбилейно издание на Оne Dance Week стартира на 23 септември"}
{"url": "https://offnews.bg/futbol/delio-rosi-e-shtastliv-ot-pokanata-da-poeme-levski-661869.html", "text": "Италианският треньор Делио Роси заяви, че е щастлив от поканата да пристигне за преговори да поеме Левски.Пред Нова телевизия той уточни, че все още няма нищо конкретно и не знае дали собственикът Спас Русев ще му предложи договор. Двамата се срещнаха днес в столичен хотел, където Русев има офис и разговаряха няколко часа.Ден по-рано същата процедура се повтори и с израелеца Авраам Грант. Очаква се Русев да обяви решението си в сряда.\"Нищо конкретно няма. Мога само да кажа, че съм щастлив да бъда в България и да се срещна с хора, които ми предлагат работа извън Италия.Запознах се с историята на Левски, както и с проблемите му в последните години и амбицията да стане отново велик отбор\", каза Делио Роси.Наставникът е водил Салернитана, Фоджа, Пескара, Дженоа, Лече, Аталанта, Лацио, Палермо, Фиорентина, Сампдория и Болоня, като през 2009 година с Лацио печели Купата на Италия.Делио Роси има изключителен опит, след като в кариерата си има над 600 мача в професионалния футбол на Апенините.", "date": "2017.08.01", "title": "Делио Роси е щастлив от поканата да поеме Левски"}
{"url": "https://offnews.bg/analizi-i-komentari/blagosloviata-na-monasite-ot-bigorskia-manastir-za-dogovora-mezhdu-bal-661864.html", "text": "Разграничавайки се отнапред от каквато и да била партийна и политическа наклонност и заемане на нечия страна, като монашеско братство, което повече от 20 години служи на светата Македонска православна църква - Охридска архиепископия и на Родината - Република Македония, бихме искали и ние ясно и открито да изкажем нашето виждане за Договора за приятелство, добросъседство и сътрудничество между Република Македония и Република България.Макар пропагандните отрови да са просмукани от близо един век в личното и колективното съзнание на македонския човек и народ от територията на днешната Република Македония, те полека губят своето пагубно действие и настъпи време, в което можем да кажем какво мислим за някои важни държавни въпроси, без страх да погледнем към нашето национално минало и да разберем, че македонската самобитност и държавност се крепят на подвига и кръвта на неизброимите наши родолюбци и герои на свободата.Лесният и нецензуриран достъп до историческите извори днес ни дава възможност да прозрем дълбоко в историческия бит на македонеца - непосредствено, лично, без никакви идеологически призми и матрици. Затова, крайно време е със здрави и трезви очи да погледнем в блясъка на сияйната история, която сама по себе си, без никакви додавки, криения и извратени тълкувания ни прави да бъдем горди македонци, достойни носители на европейските цивилизационни придобивки.Културната идентичност и национална самостоятелност, колкото и да звучи парадоксално, включват в себе си и преплетеност с други идентичности и самостоятелности. Пример за това е историческата симбиоза между македонския и българския народ.Тая вродена близост се проявява в много значими сегменти от обществения живот: език, фолклор, култура, обичаи, дейци...Впрочем, да не забравяме, че нашите два народа имат една цивилизационна люлка, общ кръщелен купел - именно мисията на Светите братя Кирил и Методий и особено на техните свети ученици, покръстването във времото на Светия Равноапостолен цар Борис-Михаил и началото на общата ни писменост. Това ни дава право, или по-точно казано, задължение да почитаме това духовно родство и близост, без при това да неглижираме или омаловажаваме нашите културни особености.Всъщност и брат със  брата се различава, и семейство със семейство, и град със град и област с област и говор с говор... Но не се осмеляваме да позволим различностите да станат главния фактор в нашите междуличностни отношения и да станат причина за омраза и раздор. Напротив - много повече са нещата, които ни обединяват, а и самите различности трябва да тълкуваме като наследство от нашето съвместно съществуване.Въз основа на това, смятаме, че Договорът за приятелство, добросъседство и сътрудничество между Република Македония и Република България, чийто зародиш трябва да поставим още в наченките на независимата и самостоятелна македонска държава, е естествена последица от историческите процеси. Той не е просто подпис на едно правителство и премиер и друго правителство и премиер, а логична и неотменима последица от обществените процеси в двете държави. Според нас, договорът е в духа на европейското право, без двусмислени политически фрази, без щети, подценявания и пренебрегвания на едната или другата страна. Допълнителен аргумент за неговата полезност е и насъщната нужда да има най-близък сътрудник и съсед приятел, особено за действията на международното поле.В контекста на това, смятаме за потребно да подсетим, че Р. България беше първата страна, която призна Р. Македония и упражни дипломатическо влияние и Русия да я признае. Също така, тя беше страната, която значително помогна Македония да не дойде до финансов крах, когато през 1994 година беше въведено търговското ембарго върху нашата държава. Допълнителен, но особено значим факт е, че общата история се явява не като ябълка на раздора, а като мост, който \"свързва двете държави и техните народи\".Замолваме ги всички читатели нашата позиция да не бъде използвана за злоупотреба за политически цели и надговаряния.Ще завършим с краткия, но много дълбок и прекрасен псалм на светия цар Давид за благословената братска любов:Монасите и монахините, заедно с техния Старец, архимандрит Партений от Светия Бигорски манастир", "date": "2017.08.01", "title": "Благословията на монасите от Бигорския манастир за договора между България и Македония"}
{"url": "https://offnews.bg/analizi-i-komentari/zashto-dogovorat-s-makedonia-e-istoricheski-661852.html", "text": "На ден Илинден 1903-та година (20-ти юли по „стария“ и 2-ри август по „новия“ календар) избухва Илинденско-Преображенско-Кръстовденското въстание на българския народ, останал под турско робство в Османската империя след Берлинския договор. Защо е важно да споменаваме цялото му име? Защото това е въстанието на българите от Охрид до Черно море. Сраженията се водят на огромна по мащаби територия – от Крушево, Смилево, Мечкин Камен, до Странджа и днешно Царево.Илинденско-Преображенско-Кръстовденското въстание не е само за себе си, не е изолиран бунт, то е продължение на българската съпротива срещу решенията на Берлинския конгрес. Непосредствено след обявяване на решенията му избухва Кресненско-Разложкото въстание, следва го Горноджумайското въстание на Върховния комитет в София (ВМОК) от 1902, следват Солунските атентати. Въстанието от 1903-та избухва първо в най-добре организирания Битолски революционен окръг (обхващащ почти цялата територия на днешна Република Македония), продължава в Одринско и завърша в Серския революционен окръг, в разложкото поле, където е и неговия епичен финал.На 4 октомври (22 септември по „стария“ календар) 1903 година чета от 70 човека, с войвода учителят от Банско Радон Тодев, води последното сражение с османски войски, като прикрива и охранява изтеглянето на местното християнско население от подпалените разложки села. Ден преди това в църквата \"Св. Троица\" в Банско поп Стойко опява четниците приживе.Над местността „Света Богородица“ в Годлевския балкан четата влиза в бой с 600 души тежковъоръжен аскер (редовна войска) и над 1,000 души башибозук. След петчасово ожесточено сражение, когато патроните им свършват, четниците се хвърлят в ръкопашен бой. До последния човек. Турските жертви са 119 души. Цивилно население, което охраняват, успява да пресече българската граница в Рила и да се спаси.Това е епичният и кървав край на въстанието от 1903-та.Защо припомням това? Защото днес, в навечерието на сто и четиринадесетата годишнина от тези събития бе подписан историческият Договор за добросъседство между Република България и Република Македония. На годишнината от най-голямото, най-мащабното, най-масовото въстание на българския народ срещу османската власт, потушено с обичайните за турците зверства и геноцид над цивилно население. Въстание, вдигнато от българите в защита на свещеното им право да живеят в едно единно и свободно Отечество, от Охрид до Черно море и от Дунав до Бяло море.Накратко припомням и историята на т.нар. „македонизъм“. Това е политическа „доктрина“, организирана от сръбските политици в Белград, между които най-агресивен е министър Стоян Новакович, който смята македонизма като надеждно средство за антибългарска пропаганда в Македония. Сръбските политически дейци, които търсят излаз на море, след като Австро-Унгария им пресича пътя към Адриатика, решават да се насочат към Солун през българите в Македония, които тогава все още са под османска власт. В Белград са наясно, че не могат да наложат сръбско национално самосъзнание сред българите в Македония. Затова измислят как да го заобиколят.Това е „македонизма“ – теория, която твърди, че населението в тази област има не българско, а някакво друго – аморфно, неуточнено национално самосъзнание. Целта е българското население в Македония да бъде представено пред света като не-българско, „македонско“, като междинна, първа стъпка към неговата последваща сърбизация.През 1934 година в Москва е приета Специална резолюция на Коминтерна, с която за първи път в историята международна организация дава насока за признаване съществуването на отделен македонски народ и македонски език. Тези насоки са основното оръжие на югославските и българските комунисти през Втората световна война срещу българското национално обединение, случило се след Българския Великден от 1941-ва година.Опитът на масовата „македонизация“ на местните българи, извършен от местните комунисти, е следствие от политиката на Коминтерна за създаване на Балканска федерация, подкрепяна активно в СФРЮ, както и от Албанската, Българската и Гръцката комунистически партии през втората половина на 40-те години на ХХ век. И отново е анти-български.Следва чудовищното национално предателство на БКП, което с нечувани репресии, тормоз, насилие, убийства насила се опитва да накара българите в Пиринска Македония да се напишат „македонци“. Целта е и българите в Пиринска Македония да бъдат „македонизирани“, областта да бъде отделена от България и присъединена към Югославия. Българи от БКП бият и убиват българи, за да се запишат не-българи в преброяване на населението. Прочее, не сме чули и едно „извинете“ от днешните наследници на БКП.След краха на сърбо-комунистическия Франкенщайн – Югославия, на 8 септември 1991 г. Република Македония обявява и провежда референдум за независимост. На 17 ноември 1991 г. Събранието на Република Македония обявява тази независимост. България първа в света признава новата държава на 15 януари 1992 г. под конституционното й име.Това е историята. Накратко.Но съпротивата на югоносталгиците и наследниците на Коминтерна продължава. И в България, и в Македония. До ден днешен. Целта им е една – да попречат на националното единение на един народ в две държави. Цял четвърт век, цели двадесет и пет години тези сили, следвайки старите геополитически начертания на Белград и Москва, успяват да държат Македония в изолация.Чрез провокации, използвайки пропаднали криминални типове, кодоши, негодници и разни беззъби утайки на обществото, успяваха да внасят раздор, недоверие, чувства на „антагонизъм“ от двете страни на границата. Не е трудно. Достатъчно е периодично да се появява някой впиянчен ретард и да обявява Цар Самуил за „македонец“, внук на другия „македонец“ – Александър Велики и работата е готова.Да сеят омраза и страх в Скопие към България чрез лъжи и фалшификации и да провокират омраза и гняв в София към братята ни в Македония отново чрез лъжи, фалшификации и провокации. И доста добре им се получаваше в последния четвърт век. Само проследете хронологията и цикличността на „скандалите“, които „избухваха“ периодично.Чудите се защо? Много е просто. Защото техните стратегически интереси са да държат линията север-юг, която свързва Белград и Атина и разполовява Балканите. Старото „приятелство“ на Белград и Атина, които окупираха и поделиха Македония за сметка на България през 1913 година. Под „арбитража“ на руския цар. И същите тези днес не желаят да се случи сътрудничество по линията изток-запад, а именно от Бургас до Дуръс.През септември месец в Грузия ще бъде подписан меморандум между шест държави за изграждане на коридор „Персийски залив – Черно море“. За пренос на стоки и енергоносители. Оттам през пристанище Поти в Грузия товарите стигат по море до Бургас и оттам по Коридор 8 до Дуръс и отново по море до Бари или Бриндизи в Италия. Това е най-кратката версия на „Пътя на коприната“. Избягва несигурността в Турция и Русия. И не зависи от политически решения и действия. Стоките ще пристигат от и до Китай и Иран две седмици по-бързо от сегашните най-бързи варианти.Отново повтарям. Стоки. Нефт. Газ. От Азърбайджан, от Иран, от региона. До Италия, през България. Изгодно. Много изгодно за нас. Това е причината за активизацията на всички Коминтерн-овски клетки. Това е и причината за този организиран опит за саботаж на договора за добросъседство. В това се корени и опита Македония и т.нар. Западни Балкани да бъдат държани извън ЕС и НАТО. За да бъдат сива зона. Черна дупка. Извор на постоянно напрежение, спусък, готов да взриви тази част на Балканите и да попречи на изграждането на коридора, за който писах преди малко.Две думи и за договора. Чели сте . Той е добър. И за двете страни. Отваря врата. За сътрудничество, за преодоляване на саботажа на коминтерновците, за преодоляване на речта на омраза към България, която техните структури налагат в Македония. Този договор е основата. Над него трябва да се гради общото ни бъдеще. Той ни дава основанието да не позволяваме български владетели, възрожденци, революционери, просветни дейци да бъдат преименувани посмъртно и да бъде сменяна националността им десетилетия след смъртта им.И не се лъжете! Език не се признава и никой не признава езици. Ако чуете или прочете това от някого, знайте, че този човек работи срещу българските национални интереси. Какъв е езикът, който използват братята ни край Вардар е напълно ясно – западно-български диалект.Ясно е, че нито един договор не решава всичко наведнъж и изведнъж. И този е и не може да бъде такъв. Ясно е, че след еуфорията предстои много работа, много упоритост, много последователност, много усилия. Чувам хора, които казват :“Ами ако не се изпълни?“. Все едно да плачем за нероден Петко. По-добре е да има договор, при това добър, и да се работи по него, отколкото да няма договор и разни питекантропи тип „миленко“ да тровят отношенията периодично.Този договор ни дава инструменти и възможности да защитим правата и законните интереси на българската общност в Република Македония. Да се възползват от всички граждански и политически права, като свобода на сдружаване, участие в обществения и политическия живот, медии и прочее. Забележете – общност, а не малцинство. Българските граждани в Република Македония са повече от сто и осемдесет хиляди. Този договор ни дава инструменти да поискаме спиране на делата и резолюциите срещу България в Европейския съд по правата на човека в Страсбург и в Съвета на Европа.И да. Днес в Република Македония живеят граждани, които се самоопределят като македонци, с македонско национално самосъзнание. И ние трябва да уважаваме и приемаме това, както изискваме от тях да уважават българската общност на територията на Република Македония. И това е политически факт, който не може, а и не трябва да бъде отричан. И да, вече има и македонска политическа история. От 2 август 1944 година, от свикването на АСНОМ. Това са политическите реалности и последствия от усилията на Белград, Коминтерна и БКП.Илинденско-Преображенско-Кръстовденското въстание на българския народ целеше да обедини българите от Охрид до Черно море. То целеше да премахне границите между Османската империя и свободна България. За да няма граница, която да разделя българи. Днес ни се пада да продължим това дело. Задължени сме.Днес ние имаме интерес от Гюешево до Струмица да няма граница. Граници няма в рамките на ЕС. Единственият мислим, възможен, изпълним начин да бъде премахната тази граница, българите от Охрид до Черно море отново да живеят заедно, без граници по между си е Македония да се присъедини към ЕС. ЕС е инструмента, който трябва да използваме.Само през сътрудничеството в рамките на ЕС могат да се изградят тези огромни за мащабите на България, Македония и Албания инфраструктурни проекти. Шосейни, железопътни, газови, електро-преносни. Както видяхме, на тези проекти бе успешно пречено двадесет и пет години. Не от ЕС. От тези, които ръчкат, разделят, противопоставят държавите в региона в изгода на старите си съюзи и геополитически интереси. Откровено, видимо, ясно анти-български. Още от тайното споразумение между сърби и гърци за разделяне на Македония, подписано през 1912-та година.На срещата в Триест ЕК обяви начало на финансирането на изграждането на жп-линията, свързваща София и Скопие. ЖП-линия, която Белград не позволи да бъде изградена повече от сто години и я няма и до ден днешен. Заедно с Договора за добросъседство са подписани и два много важни Меморандума. За свързване на железопътните и газопреносните системи на Република България и Република Македония. Много, много важни меморандуми, които променят цялата геополитическа картина на Балканите. В наша полза.Няма нищо по-символично от това делото, започнато от българските въстаници на Илинден 1903-та, делото на Крушовската и Странджанската републики, делото, за което загинаха четниците на Радон Тодев, да бъде завършено от нас на Илинден 2017-та година.Да, днес е добър ден. „Ден Илинден, за българите Великден“.", "date": "2017.08.01", "title": "Защо договорът с Македония е исторически"}
{"url": "https://offnews.bg/112/dve-katastrofi-v-sofia-samo-za-chas-661859.html", "text": "Само за час на територията на столицата са станали два пътни инцидента. По първоначални данни, малко след 17.30 часа, в „Младост 1“, на пешеходна пътека, лек автомобил блъснал две момичета – на 14 и 15 години, съобщават от пресцентъра на МВР.Децата са отведени в болница за преглед. На място са пристигнали пътни полицаи, които ще разпитват и водача на леката кола.Сигнал за пътен инцидент в кв. „Света Троица“ е подаден в 17.35 часа. По първоначални данни два автомобила са се ударили на улиците “Иван Александър и „Насте Стоянов“, при катастрофата са засегнати и две паркирани коли. В болница за преглед са откарани момче и баща му , които по същото време са се качвали в един от паркираните автомобили.Пътни полицаи изясняват всички обстоятелства около инцидентите.", "date": "2017.08.01", "title": "Две катастрофи в София само за час"}
{"url": "https://offnews.bg/futbol/v-rusia-se-zaemat-s-pianite-fenove-po-vreme-na-mondial-2018-661866.html", "text": "Специално внимание на пияните фенове ще обърнат в Русия по време на световното по футбол догодина, на което страната е домакин.Нови изтрезвителни отделения ще бъдат открити в някои болници в градовете, които ще приемат мачове от Мондиал 2018 в Русия, обяви главният нарколог в Министерството на здравеопазването на Руската федерация Евгений Брюн.По време на завършилия турнир за Купата на конфедерациите над 600 души са били настанени в изтрезвители, но са възникнали юридически проблеми, тъй като много от чуждестранните граждани са протестирали на какво основание ги задържат за определено време.В момента този проблем се изчиства законодателно и за световното едва ли ще има протести.Мондиал 2018 ще се проведе от 14 юни до 15 юли 2018 година. Домакини на мачовете ще бъдат градовете  Москва, Калининград, Санкт Петербург, Волгоград, Казан, Нижний Новгород, Самара, Саранск, Ростов на Дон, Сочи и Екатеринбург.Вицепремиерът на Русия и председател на организационния комитет на Мондиал 2018 Виталий Мутку подкрепи горещо идеята на Брюн.\"Няма нищо смешно. Човек има нужда от достойни условия, за да изтрезнее. Всеки може да попрекали с пиенето, а ние ще осигурим помещения за почивка\", коментира Мутко.", "date": "2017.08.01", "title": "В Русия се заемат с пияните фенове по време на Мондиал 2018"}
{"url": "https://offnews.bg/112/darvo-padna-i-schupi-kraka-na-zhena-na-bul-al-dondukov-661850.html", "text": "Дърво падна върху жена на кръстовището на бул. „Ал. Дондуков” и ул. „Тракия” в столицата. Първоначално линейката се забавила, поради сгрешен адрес, подаден на тел. 112. Минути по-късно жената е откарана в ИСУЛ със счупен крак и още травми, предаде .Падналото дърво е било изгнило.  На мястото са пристигнали линейка и полицейски патрул.", "date": "2017.08.01", "title": "Дърво падна и счупи крака на жена на бул. \"Ал. Дондуков\""}
{"url": "https://offnews.bg/drugi/balgarin-shte-atakuva-kvota-za-mladezhkata-olimpiada-2018-i-za-olimpia-661851.html", "text": "През 2016 г. Международният олимпийски комитет гласува спортното катерене да бъде включено в програмата на Олимпиадата в Токио през 2020 г. и в Младежките олимпийски игри  в Аржентина през 2018 г. На състезанието в София ще наблюдаваме част от бъдещите участници в тези глобални спортни форуми, като се надяваме сред тях да има и българи.„За нас е огромно признание домакинството на подобно престижно състезание, вярвам, че в новата зала ще предложим отлични условия на състезатели, треньори, рефери и официални лица,“ заяви на пресконференция днес в ИнфоЦентър София2018 Петко Тотев, председател на БФКА. \"Надпреварата е част от инициатива София – Европейска столица на спорта, като квалификациите в трите възрастови групи ще бъдат в събота, а в неделя са финалите от 9 до 14 ч., след което от 14.30 ч. е официалното закриване,“ допълни Дора Маринова, организационен секретар на БФКА.През последните години България има определени успехи в детско-юношеското катерене. Благодарение на откритите в различни градове на страната изкуствени катерачни стени, усилията на БФКА и на амбицията на няколко много успешни състезатели в близкото минало, а сега треньори, България стои достойно в клуба на страните развиващи катерене и алпинизъм.Най-големите ни надежди са свързани с името на състезателя на клуб „Алтиус“ Петър Иванов, 17-годишен ученик в Първа английска гимназия. Този млад мъж успя през последните 3 години да завоюва за България множество купи и награди в неговата възрастова група в състезанията в дисциплина боулдър, но се представя повече от отлично и в катеренето за трудност и за скорост, и се развива като един комплексен катерач, към който се гледа с огромно уважение, съобщава www.sofia2018.bg.„Надявам се състезанието пред родна публика да ме амбицира допънително за предстоящото Световно първенство в Инсбрук през септември, на което ще се определят участниците в Младежките олимпийски игри следващата година в Буенос Айрес. Любимата ми дисциплина е именно боулдър, но ще трябва да съм всестранно подготвен, тъй като квалификациите включват и трите вида катерене - боулдър, трудност и скорост. Мечтата ми е да представям България на Младежката олимпиада 2018, а защо не и на Олимпиадата в Токио през 2020 г.,“ каза Петър Иванов по време на срещета с медиите днес.Неговият треньор и легенда на този спорт у нас Васил Киров разясни системата, по която ще се определят участниците на предстоящите младежки олимпийски игри. 13-те най-добри на Световното в Инсбрук плюс континенталните шампиони и един представител на домакините ще запълнят квотата от 20 състезатели при юношите, същата е и системата при девойките.Петър Иванов е европейски шампион и носител на европейската купа за боулдър 2015 г. в групата на Youth B (14-15 г.) и носител на европейската купа за 2016 г. при юношите Youth A (16-17 г.). През 2017 г. в първите 3 кръга от европейската купа Петър има 4-то, 2-ро и 3то място. Във временното класиране за ЕК Петър Иванов е на трето място в неговата възрастова група. През 2017 г. Петър постига много добри резултата и в състезанията за трудност - 2-ро място на ЕК в Имст и 7-мо място в Дорнбирн, Австрия.Катеренето има дълга история, по-дълга от тази на повечето съвременни спортове. От всички нас – състезатели и любители, медии и спонсори, институции и сдружения, зависи катеренето да получи признанието, което заслужава и като спорт и като дисциплина, развиваща личността и талантите на младите хора, техните лидерски качества, дисциплина, която е в духа на нашето високотехнологично, забързано и изпълнено с предизвикателства време.", "date": "2017.08.01", "title": "Българин ще атакува квота за Младежката олимпиада 2018 и за Олимпиада Токио 2020 в спортното катерене"}
{"url": "https://offnews.bg/izvan-terena/naj-krasivata-uchitelka-i-volejbolistat-skrimov-stavat-roditeli-okolo-661854.html", "text": "Най-сексапилната българска учителка Силвия Зубева и съпругът й - волейболният национал Тодор Скримов, очакват първата си рожба около 15 септември.За да отбележат приближаващата дълго чакана дата, влюбените си пуснаха обща снимка от фотосесия. На нея Скримов и любимата му щастливо лежат на горска поляна и милват вече ясно закръгленото коремче на Зубева, информира таблоида \"България Днес\".През март Зубева преждевременно спря да преподава в столичното 119-о училище и излезе в дългосрочен болничен. Учителката не отговаряше на телефоните си и не искаше да разкрива добрата новина.Няколко месеца по-късно тя гордо афишира щастието си с национала и няма търпение да станат родители.За да затвърдят дългогодишната си връзка, чаровната брюнетка и волейболистът се врекоха във вечна вярност в началото на юли.През 2014-а Силвия Зубева предизвика фурор, след като нейна снимка от първия учебен ден обиколи родни и чужди сайтове, а хиляди я провъзгласиха за най-сексапилната учителка в България.", "date": "2017.08.01", "title": "Най-красивата учителка и волейболистът Скримов стават родители около 15 септември"}
{"url": "https://offnews.bg/obshtestvo/sindikat-vsichki-uchilishta-sa-s-iuzhno-izlozhenie-zatova-ne-mozhe-d-661849.html", "text": "Учители синдикалисти към Конфедерацията на труда \"Подкрепа\" се ядосаха на МОН заради предложението да се учи през първата седмица на месец юли и изпратиха гневни писма до централата, която пък ги препрати до медиите.Предложението на МОН е лятната ваканция да се съкрати за сметка на по-дълги ваканции през учебната година.Ето аргументите на педагозите:Те са категорични - не е вярно, че лятната ваканция е прекалено дълга и в резултат на това учениците забравят материала. Недоволни са и от още нещо - че МОН задължава учителите да оценяват учебници по време на отпуските им, а не в учебно време.В декларация от синдикалната секция на \"Подкрепа\" в спортното училище във Велико Търново също смятат, че предложението не добро. Според тях то не е съобразено с климатичните условия в България. В стаите няма климатици и учители и ученици - повече от 30 души в помещение - са принудени да издържат 38-градусовите жеги.Те смятат, че ако се налага промяна, по-добре би било да се измести началото на учебната година и тя да започва на 1 септември. Въпреки новите закони и наредби последната учебна година за тях е преминала стресово, \"в четене и писане на много излишни документи\". Така учебният процес останал на заден план. \"Целта на промените е новаторска и творческа образователна система, а като че ли се получава обратен процес\", пишат учителите от Велико Търново.", "date": "2017.08.01", "title": "Синдикат: всички училища са с южно изложение, затова не може да се учи през юли"}
{"url": "https://offnews.bg/112/zapalen-kamion-spria-dvizhenieto-po-magistrala-struma-661856.html", "text": "Запалил се ТИР блокира движението в посока София на магистрала \"Струма\".Сигнал за инцидента е подаден към 17:30, а на място веднага са изпратени екипи на пожарната, полицията и линейка.Няма пострдали, а пътните полицаи на място пренасочват движението през село Студена.", "date": "2017.08.01", "title": "Запален камион спря движението по магистрала Струма"}
{"url": "https://offnews.bg/112/tezhka-katastrofa-na-patia-albena-varna-traktorist-zagina-na-miasto-661855.html", "text": "62-годишен мъж загина в тежка катастрофа на пътя Варна - Албена между трактор и джип.Катастрофата е станала около 9.00 часа тази сутрин в района на с. Кичево, предаде .Джип, управляван от 54-годишен мъж, предприема изпреварване, но не вижда, че трактроистът е подал сигнал за ляв завой. Джипът удря трактора, който се разцепва на две, а водачът му загива на място. Тест показва, че шофьорът на джипа не е употребявал алкохол. Пътниците в колата му са без наранявания. По случая е образувано досъдебно производство.", "date": "2017.08.01", "title": "Тежка катастрофа на пътя Албена - Варна, тракторист загина на място"}
{"url": "https://offnews.bg/futbol/uefa-zatvori-stadiona-na-partizan-zaradi-ratko-mladich-i-shiptari-661838.html", "text": "Дисципа на УЕФА затвори за един мач стадиона на Партизан и глоби клуба със 100 000 евро. Причината са изцепки на публиката по време на домакинството с Будучност от Черна гора във втория предварителен кръг на Шампионската лига.От \"Спортски журнал\" изнесоха подробности за наказанието. УЕФА е описала скандиранията на запалянковци \"Ратко Младич\", \"Момчило Джуич\", викове срещу Косово и скандирания \"шиптъри\". Едва ли е нужно да обясняваме кой е Ратко Младич, главорезът от войните след разпадането на Югославия. Момчило Джуич пък е командир на сръбските четници по време на Втората световна война, княз, свещеник.Горкият делегат на УЕФА направо може да вземе изпит по сръбска история. Той е поискал разяснение още кои са точно Янко Вукотич и крал Петър Караджорджевич, чийто образи се вяха върху знамена в \"черно-бялата\" агитка.Янко Вукотич  е войвода и армейски генерал, командвал черногорски войски под флага на сръбската армия в балканските войни и Първата световна. Накратко!Интересното е, че наказанието е наложено след домакинството на Партизан от трети кв. кръг на ШЛ срещу Олимпиакос. Гърците биха 3:1 в Белград и само чудо може да ги пречупи в Пирея.Партизан явно ще си изтърпява наказанието в турнира на Лига Европа. А се задава и ново! Пак според сръбски медии \"гробарите\" ще го отнесат, задето са уцелили с бутилка Марко Марин от Олимпиакос, а по терена са били хвърлени и куп други предмети. Марко е бивш немски национал, роден в Босна. ", "date": "2017.08.01", "title": "УЕФА затвори стадиона на Партизан заради Ратко Младич и \"шиптъри\""}
{"url": "https://offnews.bg/turizam/mazutat-ot-plazhovete-kraj-nesebar-e-izchisten-661853.html", "text": "Морето и плажовете в Несебър и Равда, където през миналата седмица бяха открити топчета мазут вече е чисто, уверяват институциите. От регионалната здравна инспекция са категорични, че водата е с добри показатели и не е опасна за къпане. Д-р Вергиния Цанова поясни, че в този случай не е представлявало опасност, тъй като той е бил в твърдо състояние. Изключително редки са случаите, в които би могъл да доведе до алергични реакции. Тя добави, че отделно взетите проби на водата от Обзор до Синеморец показват, че навсякъде е чиста. От РИОСВ посочват, че плажовете също са изчистени. Капитан Станимир Николов, началник на „Морска администрация“ Бургас, посочи, че като замърсител е посочен кораб, плаващ под панамски флаг, който в момента се намира в Украйна. Местните власти са уведомени, за да извършат проверка и да се наложи санкция, но до момента у нас не е постъпил обратен отговор.", "date": "2017.08.01", "title": "Мазутът от плажовете край Несебър е изчистен"}
{"url": "https://offnews.bg/ikonomika/zarazeni-s-virus-balgarski-malini-hvanati-vav-frantcia-661823.html", "text": "Заразени с норовирус български малини са били спрени от продажба във Франция, показва нотификация в европейската Системата за бързо предупреждение за опасни храни и фуражи (RASFF).Става въпрос за замразени малини със страна на произход България, които са били пакетирани в Полша и продавани във Франция, Белгия и Полша.Причината за появата на вируса в плодовете може да е поливане и/или торене с фекална вода или заразен компост.Вирусът засяга храносмилателния тракт, симптомите са повръщане, диария.Съобщението в системата е от 13 юли. До момента Българската агенция по безопасност на храните не е съобщила за случая, не е ясно и дали количества от тези малини се продават у нас или всички са били за износ. Във Франция и Полша е започнало разследване. Няма съобщение у нас да е предприето същото.RASFF не дава информация за името на фирмата, но наша проверка показа, че миналата година е имало подобен случай - заразени с норовирус замразени български малини, маркирани като органични, са били продавани във Франция, Белгия, Люксембург и Полша. Заразата в плодовете е установена през март, след което продуктът е иззет от търговската мрежа.", "date": "2017.08.01", "title": "Заразени с вирус български малини хванати във Франция"}
{"url": "https://offnews.bg/obshtestvo/evropejskata-ni-stolitca-na-kulturata-v-ostavka-661743.html", "text": "\"Пловдив - европейска столица на културата\" за 2019 г. е в оставка - буквално. Подготовката на града под Тепетата за тежката европейска титла се бави значително. А причината е, че не само големите проекти за \"стягане на града\" не са започнати, но и Фондацията, която движи подготовката, няма цял Управителен съвет. А остават по-малко от година й половина, когато Пловдив ще стане културната столица на Европа.И днес пловдивските общинари не избраха нови членове на мястото на напусналите. А във Фондацията, чийто шеф е самият кмет на града Иван Тотев, през последния месец напуснаха всички представители на гражданската квота, които бяха представители на културната общност. Общинските съветници отложиха избора на нови членове в Управителния съвет на мястото на напусналите Пенка Калинкова, Марияна Чолакова, Милена Чакандракова и Любозар Фратев. В управата на Фондацията цари пълен хаос. Той настъпи, след като изненадващо издателят Манол Пейков бе освободен на 18 май от Управителния съвет от пловдивските общинари. След него в знак на протест и подкрепа напуснаха и останалите четирима членове, представители на гражданското общество.Притесненията в града под Тепетата са, че не само, че няма цял Управителен съвет, но новите му членове ще бъдат ясни чак септември, когато Пловдивският общински съвет реши да ги избере, тъй като днес нямало как да се направят консултации.Заради хаоса в управлението в работата на Фондацията цари пълен хаос. Новите избраници няма да имат дори време да се запознаят с работата по проектите.На изпълнителния директор Кирил Вълчев пък общинарите разрешиха да изразходва еднолично до 36 хиляди лева, без да се събира Управителният съвет, което е недопустимо, тъй като не може да се изразходва публичен ресурс без публична процедура, обясни за OFFNews Йордан Йорданов, който е председател на ДСБ - Пловдив.А фондацията има доста големи проекти, които трябваше отдавна да са стартирани - да се промени площад Централен в града, да се оправи Тютюневия град, който е в изключително тежко положение, да се възстанови знаковото за града кино \"Космос\".\"Политически и задкулисни игри пречат на Фондацията да изпълнява задачите си и има тотална липса на прозрачност какво се случва там\", категоричен е Йордан Иванов.Един от най-красивите и стари български градове бе избран през 2014 г. да бъде културната столица на Европа, до старта на инициативата остават 1.4 месеца. Без Управителен съвет обаче големите проекти няма как да стартират. Следващото развитие по темата ще е чак през септември, когато Общинският съвет си почине. ", "date": "2017.08.01", "title": "Европейската ни столица на културата в оставка"}
{"url": "https://offnews.bg/vodni/svetovna-shampionka-po-pluvane-obiavi-che-e-neizlechimo-bolna-661827.html", "text": "Световната шампионка по плуване Наджа Хигл разтресе родната й Сърбия, а и не само, с признанието, че е неизлечимо болна. 30-годишната дама страда от улцерозен колит. Това е автоимунна болест на дебелото черво. Лек няма, но хапчета и правилен начин на живот могат да забавят развитието ѝ.Наджа, която спечели сензационна на 200 метра бруст на Световното първенство в Рим през 2009 година, сама разкри за нещастието в личния си блог.Сръбкинята страдала от проблеми с корема и постъпила на лечение в белградска болница. Куп изследвания така и не открили проблема. Накрая обаче докторите стигнали до тежката диагноза.\"Отначало бях парализирана, уплашена. Но после реших да се боря до край! Започвам лечение, дано всичко мине добре. Имам две много сериозни причини да го направя. Това са моите две малки деца, които искам да видя как растат. Нищо повече\", написа Наджа.Лекарите така и не намират обяснение за причините, които водят до нелечимия колит. Самата Наджа също няма отговор. \"От 6-годишна нямам нито една болест, а преди това съм изкарала обичайните за деца. От 6-годишна плувам активно.Водя изключително здравословен живот. Когато трябваше да оперирам крака заради спортна травма, отворих здравния картон и той беше абсолютно празен\", добави Наджа Хигл.Тя е първата дама на Сърбия със световна титла по плуването. Още държи рекордите на 100 и на 200 метра бруст на западната ни съседка.", "date": "2017.08.01", "title": "Световна шампионка по плуване обяви, че е неизлечимо болна"}
{"url": "https://offnews.bg/volejbol/sinat-na-arzhentinska-volejbolna-legenda-se-udavi-v-harvatia-661831.html", "text": "Трагедия застигна легендата на аржентинския волейбол Маркос Милинкович, познат и на българските фенове с десетките си мачове срещу нашите национали. Синът му Лука се удави в Адриатическо море.13-годишният младеж е бил на почивка с майка си и сестра си. С връстници излезли навън, информирайки майка му, че ще играят баскетбол на близкото игрище. Информацията беше потвърдена от майката и полицията. Сръбските легенди братя Гърбич също потвърдиха за трагедията пред медии в родината им.Лука си наел каяк да се разходи заедно с приятели. Те наистина се върнали да играят баскет, а Милинкович младши останал да поплува.Тялото му било забелязано от друг турист, който наел лодка. Местни момчета се хвърлили веднага в морето и извадили Лука. Опитите за изкуствено дишане не довели до резултат.Маркос Милинкович е големият идол на волейболна Аржентина с 23 сезона за националния отбор! На клубно ниво играе още в бразилски и италиански грандове, гръцкия Олимпиакос.", "date": "2017.08.01", "title": "Синът на аржентинска волейболна легенда се удави в Хърватия"}
{"url": "https://offnews.bg/sviat/rekord-blizo-19-miliona-imigranti-zhiveiat-v-germania-661826.html", "text": "Броят на хората с имигрантски произход в Германия се е повишил с 8,5 процента през 2016 година до рекордния максимум от 18,6 милиона души, главно заради увеличаването на бежанците. Това съобщи днес Федералната статистическа служба (Дестатис), цитирана от Ройтерс, ДПА и БТА.Малко над една пета от населението (22,5 процента) е първо или второ поколение имигранти, поне с един родител чужденец.Най-голям е делът на турците, сочи статистиката. Най-бързо нарастващите групи обаче са от Близкия изток (2,3 милиона души) и Африка (740 000 души).Като цяло по-голямата част от имигрантите са свързани с европейски страни.Общото население на Германия е близо 82,5 милиона души.", "date": "2017.08.01", "title": "Рекорд: близо 19 милиона имигранти живеят в Германия"}
{"url": "https://offnews.bg/sport/evropejskata-kupa-po-sportno-katerene-gostuva-v-balgaria-661832.html", "text": "Между 5 и 6 август в България ще се проведе най-важното събитие в областта на спортното катерене - Европейска купа в дисциплината Боулдър. Това е единствената дисциплина, която се практикува в зала, без въже, на изкуствени катерачни стени, височина до 5 м.У нас ще дойдат повече от 120 младежи между 14 и 19 години от близо 20 страни. Те ще се изправят един срещу друг във високо-технологичната зала на Уолтопия.Спортното катерене от 2016 г. е олимпийска дисциплина, но само за олимпиадата в Токио 2020. В контекста на Младежките олимпийски игри /МОИ/ в Бразилия през 2018 г. и на ОИ Токио 2020, състезанието в София ще определи до подготовката на кандидатите за квоти за МОИ, и ще подреди в международната класация младежите и девойките, които ще се борят и за мечтаните олимпийски квоти през 2020 г. През последните години България има определени успехи в детско-юношеското катерене. Благодарение на откритите в различни градове на страната изкуствени катерачни стени, усилията на БФКА и на амбицията на няколко много успешни състезатели в близкото минало, а сега треньори, България застана стои достойно в клуба на страните развиващи катерене, въпреки изключително скромните средства отделяни от Министерството за катерене и алпинизъм изобщо. Най-големите ни надежди са свързани с името на състезателя на Клуб „Алтиус“ Петър Иванов (17 г., ученик в Първа английска гимназия). Този млад мъж успя през последните 3 години да завоюва за България всички възможни купи и награди в неговата възрастова група в състезанията в дисциплина боулдър, но се представя повече от отлично и в катеренето за трудност и за скорост, и се развива като един комплексен катерач, към който се гледа с огромно уважение. Петър Иванов е европейски шампион и носител на европейската купа за боулдър 2015 г. в групата на Youth B (14-15 г.) и носител на европейската купа за 2016 г. при юношите Youth A (16-17 г.). През 2017 г. в първите 3 кръга от европейската купа Петър има 4-то, 2-ро и 3то място. Във временното класиране за ЕК Петър Иванов е на трето място в Европа. През 2017 г. Петър постига много добри резултата и в състезанията за трудност - 2-ро място на ЕК в Имст и 7-мо място в Дорнбирн, Австрия.", "date": "2017.08.01", "title": "Европейската купа по спортно катерене гостува в България"}
{"url": "https://offnews.bg/kultura/muzikalniat-frankenshtajn-igorrr-s-kontcert-v-sofia-video-661830.html", "text": "Набиращият все по-голяма популярност френски експериментален проект Igorrr пристига на 3 ноември в столичния \"Mixtape 5\" за първото си шоу у нас.Гостуването на музикалното чудовище на Франкенщайн е дело на , като заедно с концерта в Атина ще е единствената спирка на Балканите.Музиката на групата е съшита от различни жанрове, вариращи от барок и опера до дет метъл, трип хоп, електроника и т.н. Мозъкът, който стои зад Igorrr, е Gautier Serre. Той непрекъснато разширява граници, като прави мисленето в крайности своя философия и е възприеман от някои хора като музикален гений.Билети за събитието на цени, започващи от 30 лв., .", "date": "2017.08.01", "title": "Музикалният Франкенщайн Igorrr с концерт в София (видео)"}
{"url": "https://offnews.bg/knigi/ted-kochev-pristiga-v-balgaria-za-da-predstavi-avtobiografichnata-si-661828.html", "text": "В зенита на лятото, на 11 август живата легенда Тед Кочев се завръща в България за премиерата на автобиографичната книга „Моят живот в киното: Режисьорска версия”. Потомък на български имигранти (баща му е от Пловдив, майка му е живяла във Варна), израсъл в бедните квартали на Торонто в годините на Депресията, Тед Кочев е създател на едни от най-значимите филми на 70-те и 80-те.Черният трилър „Да се събудиш в страх” е първият австралийски филм на кинофестивала в Кан; „Забава с Дик и Джейн” и „Първа кръв” са сред най-касовите му проекти, „Обучението на Дуди Кравиц” печели наградата „Златна мечка“ на Берлинския филмов фестивал и е номиниран за „Оскар“ за най-добър сценарий, а ексцентричните комедии „Уикендът на Барни” и „Кой убива великите готвачи на Европа?” са свидетелство за многостранния му режисьорски дар. Написана с остроумие и без свян, „Режисьорска версия” не е просто мемоарна книга, а безхитростен разказ за живота и занаята, за работата със звезди от ранга на Грегъри Пек, Ингрид Бергман, Джийн Хекман, Силвестър Сталоун и Джейн Фонд. И за клопките на славата, която никога не идва сама.", "date": "2017.08.01", "title": "Тед Кочев пристига в България, за да представи автобиографичната си книга"}
{"url": "https://offnews.bg/obshtestvo/3-g-zatvor-groziat-majkata-izostavila-bebeto-si-v-gradinka-v-mlados-661839.html", "text": "Мария Иванова - майката, която изостави 5-месечното си бебе в градинка в ж. к. \"Младост\" в столицата, ще бъде обвинена по член от Наказателния кодекс, който предвижда до 3 г. лишаване от свобода, предаде .Прокуратурата е започнала производство по член от НК, в който се пише: На 30 юли Иванова реши да изостави невръстния си син на площадка близо до бл. 20 в столичния квартал \"Младост\". Причината - финансови проблеми и невъзможност да го отглежда. 2 часа по-късно обаче тя решава, че не иска да го изоставя и се обажда на тел. 112.Жената живее в къща в село Габра заедно с майка си, а семейството живее с пенсията на възрастната жена. Мария Иванова е на 38 години, има и 13-годишна дъщеря, която живее с баща си. ", "date": "2017.08.01", "title": "3 г. затвор грозят майката, изоставила бебето си в градинка в \"Младост\""}
{"url": "https://offnews.bg/112/boing-katcna-avarijno-na-letishte-burgas-obnovena-661834.html", "text": "Самолет Боинг 737-800 на авиокомпания Travel Service, изпълняващ полет QS1580 от Братислава, кацна аварийно на летище Бургас в 13.35 ч. днес. Причината е била индикация за пожар на борда на машината. Сформирана е аварийно-спасителна група, съобщават от аеропорта.Самолетът е кацнал нормално, преминава проверка и пътниците слизат от него. Всички 188 пасажери са изведени невредими. Летище Бургас е отворено и не се очакват закъснения. Отменена е общата тревога. Това е вторият подобен инцидент със същата компания. Преди две седмици, техен самолет кацна отново аварийно на летище Бургас, заради проблем с хидравликата. ", "date": "2017.08.01", "title": "Боинг кацна аварийно на летище Бургас (обновена)"}
{"url": "https://offnews.bg/tenis/machovete-na-grigor-dimitrov-ot-vashington-priako-v-rodnia-efir-661835.html", "text": "Всички двубои на Григор Димитров на турнира от сериите ATP 500 във Вашингтон ще бъдат предавани пряко в ефира на Mtel Sport 1. Съобщението направиха от самата медия.Надпреварата в американската столица вече стартира, а първата ни ракета ще започне участието си на сингъл в сряда срещу победителя от двубоя между британеца Кайл Едмънд и Хьон Чун от Южна Корея.Димитров е поставен под номер 4 в основната схема, като водач е австриецът Доминик Тийм, който е седми в ранглистата на ATP. Втори в схемата на турнира е японецът Кей Нишикори (номер 9 в света), а трети поставен е канадецът Милош Раонич (номер 10 в света).Сред фаворитите в надпреварата се откроява и Александър Зверев, който се изкачи с три позиции до номер 8 в класацията на ATP и изхвърли нашето момче от десетката.Миналата година Григор Димиторв загуби във втория кръг от Даниел Евънс, а най-доброто му представяне във Вашингтон е от 2013 г., когато губи на четвъртфиналите от германеца Томи Хаас след два тайбрека.Първите мачове започват всеки ден от 23:00 часа, а последните около 3:00 часа сутринта на следващия. Турнирът продължава от 31 юли до 6 август, а наградният фонд е малко над 1 милион долара.\"Предполагам всички очакват да кажа, че винаги е различно, когато се готвиш за даден турнир, но всъщност всичко протича по един и същи начин. Приятно е да се завърнеш към обичайната си рутина, да бъдеш отново на корта и да се състезаваш. Особено след загубата на Уимбълдън\", каза Гришо.\"Взех си малко почивка, но само няколко дни по-късно се завърнах на корта за тренировки и във фитнеса. Това ми помогна да се отделя от тениса. Много съм развълнуван преди следващата част от сезона. Радвам се, че нямам травми или други подобни неща. Мога да покажа добър тенис,\" коментира Димитров пред сайта на АТР, уточнявайки че е почивал \"само 3-4 дни\".Гришо коментира и очакванията си преди втората половина от сезона. \"Нищо специфично не съм си поставил, ако трябва да съм честен. В този период от годината е нужно да се съсредоточиш върху нещата, които се получават добре за теб. Нямаме и твърде много време за промени в хода на сезона.В добра форма съм, играя добър тенис и се завърнах обратно в топ 10. Това са все позитивни неща край мен. Трябва да надградя върху тази база и да продължа в този дух. До края на сезона целта е да се представям все по-добре.Това е и най-трудното. Всяка година е необходимо да направиш крачка напред спрямо представянето си в предходната. В момента е наистина трудно - много играчи се представят просто изумително. Нищо не получаваш наготово\", анализира българинът.", "date": "2017.08.01", "title": "Мачовете на Григор Димитров от Вашингтон пряко в родния ефир"}
{"url": "https://offnews.bg/temida/chetirima-ot-fonda-za-lechenie-na-detca-na-sad-661829.html", "text": "Обвинителен акт срещу четирима служители на Център „Фонд за лечение на деца“ внесе Специализираната прокуратура.През април 2016 г. те бяха обвинени за участие в престъпен сговор за незаконно присвояване и неправомерно разходване на средства от бюджета на фонда, за прехвърляне на задължения на фонда към НЗОК и за длъжностни престъпления.  Шест обвинения са повдигнати на Павел Александров - директор на Център „Фонд за лечение на деца. Пет са обвиненията срещу Катерина Котева, главен експерт във фонда, която неправомерно е била определяна от Александров за негов заместник (определянето на заместник е от компетенциите на здравното министерство) и в негово отсъствие е продължавала престъпната му дейност. Татяна Радева – старши експерт „икономист, организатор на труда“, и Станислава Горанова – главен експерт „специалист обработка на данни“ и контрольор на дейността на фонда, са обвинени за участие в престъпното сдружение, като с подписите си са оформяли документи, с които неправомерно са изплащани суми от бюджета на институцията. Според доказателствата по делото през септември 2014 г. Павел Александров лично мотивирал тримата си колеги да участват в престъпното сдружение като подписват и узаконяват неправомерното изразходване на средства от бюджета на фонда. Така например, за командироване в чужбина без право и със средства на фонда лекари от различни болници - за участие в международни семинари или като придружители на болни деца. Според нормативната уредба придружител в подобни случаи може да бъде само едно лице, като на практикатова е някой от родителите.Александров неправомерно е сключвал и договори на фонда с фирма за съдействие при лечението на деца в чужбина, главно в болница Аджъбадем, Турция. Договорите са сключвани без провеждане на обществени поръчки, като на тяхно основание от бюджета на фонда през 2014 г. са изплатени 223 252 лв., а през 2015 г. – 230 096 лв. Плащанията към фирмата са продължили и след указание на МЗ да бъдат спрени, тъй като не са съобразени със ЗОП.Без да е лекар, и без решение на Обществения съвет към фонда – каквото е нормативното изискване, Павел Александров е взимал еднолични решения за изпращане на деца за лечение в чужди болници по неясни критерии и без да е посочена спешна необходимост.Със средства на фонда е било финансирано и двегодишно обучение по английски и немски език на служители на фонда, при положение, че в длъжностната им характеристика е записано изискването за владеене насъответния чужд език. Доказателствата по делото сочат, освен от средствата на фонда, участниците са прехвърляли плащания на фонда към бюджета на НЗОК. Без да разполагат с правомощия за това, Александров и Котева са попълвали формуляри „S2“, с което са задължавали НЗОК да плаща на болници в чужбиназа лечението на деца, изпратени там от фонда.С цел да се прикрият извършваните престъпления във фонда не е бил извършван адекватен и ефективен финансов контрол в съответствие с нормативно установения ред. Със заповеди на Александров от 2014 и 2015 г.за финансов контрольор на фонда е била определена обвиняемата Татяна Радева. Доказателствата по делото сочат, че във фонда не е извършван предварителен контрол, не са издавани контролни листа и за поети финансовизадължения.Обвинителният акт е от 500 страници. Основава се на множество събрани писмени доказателства, свидетелски показания и експертизи.", "date": "2017.08.01", "title": "Четирима от Фонда за лечение на деца на съд"}
{"url": "https://offnews.bg/izvan-terena/saprugata-se-obiasni-v-liubov-na-gibi-iskrenov-za-chrd-661804.html", "text": "Великият Божидар Искренов навършва днес 55 години. Радостта на народа е далеч от хорските погледи, но съпругата му Кремена публикува любопитни снимки за ЧРД. Тя написа:Кремена и Гиби вдигнаха сватба миналата година в Стара Загора. Дамата е бивша гимнастичка, сега треньор. Ръководи клуб под Аязмото, но последно прие оферта да работи В Азия.Кремена е третата голяма любов в живота на бившия нападател на Левски, който беше обичан от всички футболни есетети заради своята артистичност и неподражаем стил.Първо той се ожени за стюардесата Алина, от която има син Георги. Двамата живеят в Америка. После Искренов се събра с голямата си любов Камелия Воче, но след много перипетии са разделиха.", "date": "2017.08.01", "title": "Съпругата се обясни в любов на Гиби Искренов за ЧРД"}
{"url": "https://offnews.bg/futbol/avraam-grant-e-skapa-no-maj-izlishna-igrachka-za-spas-rusev-661794.html", "text": "Ако преговорите с Авраам Грант са PR ход на Спас Русев, трябва да поздравим съветниците му. Виждате ли, Левски не жали пари за на-доброто, а финалът на евреина с Челси в Шампионската лига носи мирис на лукс, финанси, high quality, Западен Лондон, все любими неща на бизнесмена.Ако реално Русев и екипът му искат Грант за треньор, то работата става сериозна. И опасна за \"сините\". Голямо харчене за хора с визитки означава наличието на пари, които това лято сякаш извират някъде около гара Подуене. Но навяват и аналогии с един друг стадион в София.Там парите също валяха. А като спряха, клубът фалира. Нужен ли е Грант на Левски при условие, че на последната си работа - селекционер в Гана, е взимал по 50 000 евро на месец, а едва ли у нас ще отстъпи на по-малко от 25 000? Отговорът, поне за мен, е отрицателен. Грант ще се превърна в скъпа играчка, но с реална опасност да бъде скоро захвърлена като безполезна.Ок, евреинът има клубни успехи, но в родината си преди 15 години, което не е мерило. Последната му титла въобще е с Партизан Белград преди 5 сезона. Тогава тя е пета поредна за сръбския гранд в условието на нулева конкуренция и трагична Звезда.Общо взето, положението при комшиите беше такова, че е и магаре да вържеш на ЮНА, ще вземе титлата. А и напускането на Грант с последния мач по негово желание също е смущаващо.В Англия Грант е повече синоним на провал като мениджър, ако се погледне Премиършип. Да, напълно сериозно.Първо, в Челси го приемат на нож, тъй като няма необходимия лиценз и решаващо се оказва единствено приятелството му с Роман Абрамович. Играчите наричат методите му остарели с около 25 години.Те се оплакват, че се мъчат дори в лесните мачове заради тактиката на Грант. Помощниците му също искат да напускат. Затова и доста работа поемат асистентите му Стив Кларк, а после е назначен и светилото Хенк тен Кате.Уволнен е веднага след финала в Шампионската лига, който Челси губи от Ман Юнайтед. Джон Тери се подхлъзва при петата дузпа и пропуска да донесе трофея.  Но явно друго е подписало раздялата с евреина, който така и не успява да се хареса на публиката.Следва престой в Портсмут, тимът се мъчи в първенството, но пък стига финала за Купата на Англия, където губи от Челси. С последния мач напуска, тъй като клубът е поставен в администрация заради финансови проблеми. Не се задържи и 10 месеца.Следващият му период е най-кошмарен - този в Уест Хям. С отбора изпада от Висшата лига. В решаващия мач над стадиона прелита безмоторен самолет с банер \"Авраам Грант - легенда на Милоул\". Естествено, шоуто е организирано от феновете на Милоул, които умират от кеф, че големият им враг излита от елита.Някои любопитни факти от този сезон - Усет Хям печели първи мач навън точно след Коледа. \"Чуковете\" записват повече победи за купите, отколкото в първенството. Въобще, Авраам си обича турнирите.За капак не води Уест Хям на един от религиозните празници, като иначе толерантен Лондон не приема това за извинение. Работата му в националния тим на Гана няма какво да бъде коментирана. Отборът е един от хегемоните на Африка, не е кой знае какъв успех, че стига финал и полуфинал на континенталното първенство при Грант. Не е и провал, честно казано. Просто резонно за колос като Гана.В Левски трябва да поразпитат добре в Белград за Грант, тъй като Партизан е единственият клуб със сходни претенции, манталитет на публика, манталитет на играчи.Първо, \"сините\" едва ли ще пръскат пари и за асистенти от калибъра на Хенк тен Кате, които да покриват пропуските на Грант.Второ, Левски едва ли гони някакви турнирни успехи за сметка на първенството. Най-малкото вече отпадна в Европа, а у нас не е кой знае какъв гъдел да стигнеш финал.Без да се заяждаме излишно, но Спас Русев трябва да прецени и рисковете от срещата между Грант и някои зрънца в \"синята\" агитка, които присъстват редовно на стадиона.  Припомняме, те често честитят рождени дни на Хитлер и други главорези от световната история. А Грант е роден в семейство на полски евреи, избягали от Холокоста.Въобще, човек от друга мая, друга култура. Това е важно, дори да приемем, че играчите на Челси са разглезени, а Грант е 25 години напред в занаята.   Припомняме, още едно сериозно име от Израел се пробва у нас. Става въпрос за Ицхак Шум, който не издържа и цял сезон в Ловеч. После осъди солено Литекс във ФИФА.Ако наистина изборът на Левски е между Грант и италианеца Делио Роси, то човекът от Апенините изглежда далеч по-приемлив. Минал е през всякакви отбори - Салернитана, Фоджа, Пескара, Дженоа, Лече, Аталанта, Лацио, Палермо, Фиорентина, Сампдория и Болоня.Има опит в три дивизии на Италия, което значи, че е се е сблъсквал и с отбори от съмнителната класа на този Левски. Но пък винаги е правил добри  тимове. Дал е път на 15-годишния Валери Божинов, а вижда се, това е деликатна работа.И най-важното, италианците могат да успяват във всяка обстановка и сходни на нас държави като Сърбия, Румъния. Доказа го покойният Енрико Катуци, който хвана разбития ЦСКА и за 1 месец го направи най-подредения отбор у нас. Тим, който не стана шампион по куп причини, но от самолет можеше да бъде разпознат като подреждане и стил.Но както би казал един литературен герой, Спас Русев явно има бол пари за треньор, нека ги харчи. Ако не стане, жадни и гладни спецове около Герена, дал Господ!", "date": "2017.08.01", "title": "Авраам Грант е скъпа, но май излишна играчка за Спас Русев"}
{"url": "https://offnews.bg/sviat/5-3-po-rihter-na-ostrov-krit-661802.html", "text": "Земетресение със сила 5,3 по Рихтер е било регистрирано на остров Крит, сочи справка на страницата на американския геофизически институт.Епицентърът на труса е на около 43 км от южното крайбрежие на острова. Трусът е с дълбочина 16, 6 км.Засега няма информация за цунами и предизвикани щети.", "date": "2017.08.01", "title": "5.3 по Рихтер на остров Крит"}
{"url": "https://offnews.bg/lajfstajl/spasitelna-aktcia-mesti-500-slona-v-rezervat-v-afrika-video-661744.html", "text": "500 слона в африканската държава Малави бяха преместени в нов резерват при мащабна акция в опит да бъдат спасени от системно преследване от бракониери.По последни данни броят на слоновете в Африка е намалял от 1,3 милиона през 1979 г. до 350 000 днес.„Популациите на слонове е под сериозна заплаха заради бракониерство и загуба на местообитания. Сега те се ограничават в тези все по-малки защитени територии. Идеята, че континентът е място, където животните могат да се движат свободно от точка А до точка Б, вече не съществува“, казва Андрю Паркър, който отговаря за спасителната операция.Паркър и екипът му от доброволци упояват гигантските животни, след което ги пренасят с камиони до резерват в северната част на страната. Процесът на преместване е нова и опасна процедура и някои от слоновете са починали по пътя. Въпреки това, Паркър и неговият екип продължават с начинанието си, за да дадат надежда за бъдещето на този биологичен вид.", "date": "2017.08.01", "title": "Спасителна акция мести 500 слона в резерват в Африка (видео)"}
{"url": "https://offnews.bg/politika/borisov-bezrabotitca-u-nas-realno-niama-661809.html", "text": "Корнелия Нинова не е печелила президентски избори, БСП нямаха кандидат - подкрепиха независим. Така че ние с тях на президентските избори не сме се сблъсквали.Това каза пред журналисти в Пазарджик премиерът Бойко Борисов по повод нападките на лидера на БСП Корнелия Нинова, че на изборите за президент председателят на ГЕРБ е понесъл първата си голяма загуба и не е можел да я преживее. С това подскачане от подскачане от Бузлуджа - лъжа до лъжа се говори. На парламентарните избори, когато бяхме аз и тя, и резултатът е категоричен – в полза на ГЕРБ – 15 депутата повече”, обясни Борисов, цитиран от Фокус. „Като чух от Сметната палата за това, какви нарушения е открила за президентските избори, малко ще ме е страх да коментирам толкова смело подобен въпрос. Още повече, ние с президента Румен Радев се видяхме, поговорихме, че дирекция „Антикорупция” в ДАНС ще отиде в Сметната палата”, коментира Борисов. Борисов коментира и икономиката и безработицата в страната. \"До преди няколко години говорехме за безработица, но днес тя е под 7%. Всъщност тези, които не искат да работят, са безработни. Имаме 3,9% ръстът на икономиката, а по отношение на безработицата - на практика не можем да намерим работници. Бюджетът е на близо 2 млрд. лева излишък. С кои параметри Корнелия Нинова ще се похвали - в техния мандат събориха КТБ, каза още Бойко Борисов.Инвеститорите са тук, важно е да отговорим на нуждите им за високо квалифицирана работна ръка, заяви Борисов в Пазарджик, където присъства на откриването на завод за високотехнологични автомобилни компоненти. Премиерът отбеляза значението на образованието и на дуалното обучение, което спомага за квалификацията на младите хора, на фона на ниската безработица в страната. Борисов напомни, че наскоро беше открита друга германска инвестиция у нас и изрази увереност, че такъв интерес ще продължава да има.", "date": "2017.08.01", "title": "Борисов: Безработица у нас реално няма"}
{"url": "https://offnews.bg/drugi/bajern-livarpul-v-efira-dnes-661806.html", "text": "Футбол18.45 – Атлетико М – Наполи, Ауди Къп, пряко ARD20.30 – Борусия Д – Аталанта, контрола, пряко Eurosport 1 Germany21.30 – Байерн – Ливърпул, Ауди Къп, пряко ARDСпорт19.00 ч Колоездене, обиколка на Полша Eurosport 121,05 ч \"Светът на голфа\" Mtel sport 223.00 ч Тенис, турнир за мъже във Вашингтон Mtel sport 123.00 ч Колоездене, обиколка на Юта Eurosport 2", "date": "2017.08.01", "title": "Байерн - Ливърпул в ефира днес"}
{"url": "https://offnews.bg/politika/podpisahme-dogovora-s-makedonia-skopie-ne-e-vizhdalo-tolkova-mnogo-zh-661837.html", "text": " Премиерите Бойко Борисов и Зоран Заев подписаха днес в Скопие договора за приятелство, добросъседство и сътрудничество между България и Македония.Българска правителствена делегация, водена от Борисов, пристигна преди час на официално посещение в Македония. Самолетът на Авиоотряд 28 кацна на летище \"Александър Велики\".Борисов беше посрещнат с държавни военни почести пред Министерски съвет в Скопие.Никога не е имало толкова много чуждестранни журналисти в Македония, коментира агенция Макфакс. Става дума за над 100 български журналистически екипа, които са в Скопие, за да отразят събитието.България и Република Македония, без посредници и модератори, сме стигнали до извода, че мирът и добросъседството са по-важни от всичко останало. Неслучайно хората са казали, че гледайки назад, ще се спънеш и ще паднеш. Решихме да гледаме напред и съм сигурен, че ще има видими резултати от подписването на Договора за добросъседство, заяви министър-председателят Борисов.Терминът „обща история“ обединява и дава перспективи, а не разделя, категоричен е Борисов.По думите му, подписването на документа дава тон за политическа стабилност и зрялост. Носи също така послание за мир, просперитет, за инвестиционен климат, както и перспективи младите хора да пътуват, но и да останат да живеят на Балканите.Борисов поздрави колегата си Заев, външните министри и екипите, които работиха активно за подписването на Договора и на двата меморандума – за развитието на железопътните връзки между София и Скопие и за сътрудничество в областта на природния газ.„Балканите стоят на вниманието на ЕС“, добави министър-председателят Борисов. Той изрази очакването си за положителна реакция от страна на ЕС във връзка с подписването на договора днес и пожела на Република Македония да стане част от европейското семейство.Премиерът Зоран Заев заяви, че двете държави са направили историческа стъпка „заедно напред за бъдещето“.По думите му, подписването на договора показва, че там, където има политическа воля и желание за напредък, въпросите ще се решат.От днес България е още по-голям приятел на Македония, категоричен бе той.Заев посочи, че подписаният документ е както общ успех за двете страни, така и допринася за политическата стабилизация на държавите в региона и дава перспективи на цяла Източна Европа.„Решихме да гледаме, че чашата е полупълна, а не полупразна. Това, което се съдържа в договора, предполага изключителни перспективи, защото той е инструмент за сътрудничество“, добави още Заев.", "date": "2017.08.01", "title": "Подписахме договора с Македония, Скопие не е виждало толкова много журналисти (снимки)"}
{"url": "https://offnews.bg/obshtestvo/uchilishtnite-sajtove-shte-informirat-kolko-prodalzhavat-chasovete-i-m-661803.html", "text": "Училищата ще бъдат длъжни да публикуват в сайтовете си информация за началото на учебния ден, продължителността на часовете и на междучасията, както и за дейностите при целодневна организация на учебния ден.Изискването е вписано в проект за промени на Наредба 10 на Министерството на образованието и науката.Старият текст изисква информацията да бъде налична в правилника за дейността.По принцип продължителността на часа е:- 35 минути - в I и II клас;- 40 минути - в III - IV клас;- 45 минути - в V - XII клас; по учебна практика в училищата по изкуствата; учебна и лабораторна практика и  специализирана подготовка в областта на спорта;- 60 минути - по производствена практика;- 90 минути - по производствена практика в спортните училища.Има обаче и изключения. Например часовете в спортните училища в пети до дванадесети клас е 40, а не 45 минути. Във вечерните паралелки също учат по 40 мин. Продължителността на учебния час може да бъде различна в иновативните училища в зависимост от иновативните елементи - между 35 и 60 минути.По 35 минути са часовете за учениците със специални образователни потребности, със зрителни или с множество увреждания, както и тези, които се обучават интегрирано по индивидуален учебен план.Когато повече от 30% от учениците от I до VII клас са включени в целодневна организация на учебния ден и/или приорганизиране на обучението на две смени, продължителността на учебния час в V - XII клас може да е 40 минути.При непредвидени и извънредни обстоятелства всеки час може да бъде намален до 20 минути със заповед на директора. Той може да намали и продължителността на часовете за самоподготовка, занимания по интереси и дейностите по отдих и физическа активност при целодневна организация на учебния ден.Тогава е длъжен да уведоми и началника на съответното регионално управление на образованието, и родителите.След всеки учебен час има междучание, а почивката продължава между 10 и 30 минути. Директорът е длъжен да осигури поне една почивка, която е не по-кратка от 20 минути. За училищата, в които няма условия обучението на всички паралелки да бъде само преди обяд, по изключение две от почивките може да са 5-минутни по решение на педагогическия съвет и със съгласието на обществения съвет.Часовете може да се сливат с решение на педагогическия съвет на училището по:- спортна подготовка, учебна практика и за активен отдих и възстановяване след тренировъчните натоварвания вспортните училища - не повече от два часа;- учебна и производствена практика в професионалните паралелки - не повече от три часа;- разширена, допълнителна и профилирана подготовка в гимназиална степен - не повече от два часа;- в иновативните училища в зависимост от иновативните елементи - не повече от два последователни учебни часа.Почивките между учебните часове в иновативните училища могат да са с различна продължителност в зависимост от иновативните елементи.", "date": "2017.08.01", "title": "Училищните сайтове ще информират колко продължават часовете и междучасията"}
{"url": "https://offnews.bg/112/taksi-i-bus-se-udariha-na-tcarigradsko-dvama-postradali-661811.html", "text": "Таксиметров автомобил и бус се удариха на столичния бул. „Цариградско шосе“, леко пострадали са двама мъже, съобщи МВР. Мъжете са отведени за преглед в болница, движението в района не е затруднено, уточняват от полицията.Сигналът за пътния инцидент е получен около 10,30 часа. Катастрофата е станала на входа на столицата в посока център. Пострадалите са пътували в таксито. Екипи на Пътна полиция изясняват обстоятелствата около инцидента.", "date": "2017.08.01", "title": "Такси и бус се удариха на \"Цариградско\", двама пострадали"}
{"url": "https://offnews.bg/politika/26-npo-iskat-veto-varhu-zakona-za-okolnata-sreda-661812.html", "text": "Неправителствени организации внесоха искане до президента Румен Радев да наложи вето върху измененията в Закона за опазване на околната среда (ЗООС), приети миналата седмица.Поправките премахват втората съдебна инстанция по делата за обжалване на одобряване на оценка за въздействието върху околната среда (ОВОС) на т.нар. „обекти от национално значение“. Промените ще отслабят съдебния контрол върху законосъобразността на мегапроектите в областта на преноса на газ и нефт, автомагистралите, ТЕЦ-овете, ядрената енергетика.Законът бе скоростно приет на второ четене само 16 дни след внасянето му, без да бъде проведено изискваното от закона обществено обсъждане, и без да го разгледа правната комисия.Според изпратеното искане, с приетия закон се накърнява правото на защита, прогласено с чл.56 от Конституцията във връзка с правото на здравословна околна среда и правото на гражданите и юридическите лица да обжалват административните актове, които ги засягат. В нито една държава - член на Европейския съюз такива дела не се разглеждат само от една съдебна инстанция.„Тъкмо някои от обектите с национално значение станаха нарицателни през годините като пример за лошо управление, безотговорно разпиляване на публични средства и дори корупция“, се отбелязва в искането. „Това е известно например за проектите АЕЦ „Белене”, „Южен поток“ и др.“ Освен това, с редица решения на Върховния административен съд (ВАС) при разглеждане в две съдебни инстанции бяха отменени административни актове, с които се одобрява ОВОС на проекти, застрашаващи околната среда, здравето и живота на хората. Според НПО промените нарушават Конституцията и законодателството на страната. Законопроектът бе внесен на 11 юли 2017 г., без да бъде подложен на обществено обсъждане в рамките на задължителния 30-дневен срок, предвиден в Закона за нормативните актове, и гласуван на второ четене на 27 юли 2017 г., т.е. едва 16 дни след внасянето му. Същевременно с него се засяга основното, гарантирано с Конституцията право на здравословна околна среда, чрез ограничаването на правото на защита. Засяга се и защитата на бъдещите поколения, твърдят в искането си те. Документът е подписано от Александър Кашъмов ръководител на правния екип фондация „Програма достъп до информация“Искането се подкрепя от: Тома Белев Председател на УС Асоциацията на парковете в БългарияЛюбомир Попйорданов Председател на УС Българска асоциация за алтернативен туризъмСтоян Лазаров Председател на УС Българска туристическа камараРумяна Иванова Изпълнителен директор Българска фондация \"Биоразнообразие\"Красимира Величкова Директор Български дарителски форумДоц.д-р Росен Цонев Секретар Българско дружество по фитоценология – 2001Биляна Гяурова-Вегертседер Директор Българския институт за правни инициативиНадя Шабани Директор Български център за нестопанско правоВладо Руменов Гражданска инициатива за опазване на културно-историческото наследствоДеница Петрова Ръководител „Грийнпийс България“арх. Валентина Едрева Дружество Архитектурно наследство към САБГенади Кондарев и Данита Заричинова Членове на УС Екологично сдружение „За Земята“Петко Ковачев Изпълнителен директор Институт за зелена политикаДани Колева Програмен директор Национална мрежа за децатаПетър Пенчев Заместник председател, представляващ НД „Екогласност“Андрей Ковачев Член на УС - лице с представителна власт Сдружение за дива природа БАЛКАНИВера Стаевска Председател на УС Сдружение за изследователски практикиИва Таралежкова Председател на УС Сдружение „Форум Гражданско Участие“Димитър Попов Председател на УС СНЦ \"Зелени Балкани\"Елена Стоева Председател на УС СНЦ \"Зелени Балкани - Стара Загора\"Даниела Михайлова Член на УС с представителна власт СНЦ „Инициатва за равни възможности“д-р Радосвета Кръстанова - Канева Председател Софийско гражданско сдружение \"Щастливеца\"Любомира Колчева Директор Фондация \"ЕкоОбщност\"Павел Антонов Управляващ редактор Фондация БлуЛинкКристина Христова Директор Център за култура и дебат „Червената къща“Веселина Кавръкова Ръководител WWF България ", "date": "2017.08.01", "title": "26 НПО искат вето върху Закона за околната среда"}
{"url": "https://offnews.bg/politika/premierat-saglasen-da-dade-borbata-s-koruptciata-661815.html", "text": "Премиерът Бойко Борисов обяви, че е съгласен и дори се е договорил с президента Румен Радев дирекция \"Антикорупция\" да излезе от ДАНС и да отиде в новия Антикорупционен орган. По този начин борбата с корупцията по високите етажи, с която звеното се бори, вече няма да се ръководи от Министерски съвет и да е под шапката на министър-председателя. С Радев се видяхме, разговаряхме и се договорихме, че дирекция \"Антикорупция\" в ДАНС ще отиде към бъдещия Антикорупционен орган. Ръководителят на цялото звено ще се избира и назначава от парламента, така ще е равно отдалечено\", каза премиерът в Пазарджик, където откри нов автомобилен завод.В събота от Бузлуджа лидерът на БСП Корнелия Нинова поиска точно това плюс президентът Румен Радев да избере директорът на звеното за борба с корупцията, а Борисов днес не пропусна да й отговори: \"Сега тя чула-недочула, коментира\", заяви Борисов. Премиерът коментира и изказванията на Нинова от сутринта.\"Чух нещо сутринта, че е говорила, тя на президентски избори не се е явявала и не е спечелила. Малко да бъдат по скромни. Ние на президентски избори не сме се сблъсквали. На парламентарни се явихме и я бихме, имаме с 15 депутати повече\", коментира Борисов.Той коментира и КТБ: \"Събориха КТБ в техния мандат. Какви списъци иска Нинова на политици, когато тя беше депутат събориха КТБ. Видяхте стенограмите, очаквайки че има нещо скрито, а се вижда, че най-острият човек там бях аз. Стига двуличие.След половин час Корнелия Нинова беше отговорила на премиера, но задочно през Фейсбук, като го попита от какво се страхува и да не би да е вътре в списъка на КТБ. Ето какво написа Нинова в поста си към премиера:\"Г-н Борисов, от стенограмата за КТБ става ясно, че без да Ви е грижа за парите на хората, единственото, което искате, са оставки, т.е. гоните само личния си и тяснопартиен интерес. Слуховете говорят различни неща за фалита на КТБ. Единственото официално, институционализирано решение е докладът на Специализираната прокуратура. Там се казва, че има облагодетелствани политици. От какво Ви е страх този списък да се публикува? Да не би да сте вътре? Що се отнася до президентските избори, че не съм се явила - дадох Ви 24 часа да се кандидатирате и веднага се изправям срещу Вас. Да, ама не. Страх лозе пази. Относно независимия орган - на едно мнение сме, че членовете му трябва да се избират от Народно събрание, но различно за директора. Искате да го назначавате Вие. Ние предлагаме президентът да го назначава, за да има взаимен контрол между властите. И най-вече - Бузлуджа е светиня за стотици хиляди българи. Знам кредото Ви - разделяй народа си и го владей. Моето е - обединявай и развивай\".", "date": "2017.08.01", "title": "Премиерът съгласен да даде Борбата с корупцията"}
{"url": "https://offnews.bg/knigi/ekstremni-rekordi-za-gledane-i-za-chetene-661821.html", "text": "Френското крайбрежие е чудесно място за водни спектакли и тъкмо затова бе избрано за демонстрация на масов флайбординг. Преди две лета 58 участници, като че изстреляни от собствени реактивни двигатели, регистрираха рекорд за „Гинес“ и доставиха огромно удоволствие на всички присъстващи на шоуто в Кавалер-сюр-Мер. Но и онези, които не са били там да видят как американският шампион по флайбординг Деймън Рипи изпълнява „Окото на бурята“, вече могат да прочетат за това и веднага да намерят видеото. А и не само него – в „YouTube: Световни рекорди“ ( са събрани кратки текстове за над 300 невероятни и забавни постижения, придружени от QR кодове за бърз достъп до клиповете в интернет. Само трябва да се сканира кодът или да се въведе краткият URL адрес и готово – всеки ще може да съпреживее безопасно изпитанията на издържливостта, характера и въображението заедно с героите от YouTube. Сред тях е приключението на сърф легендата Гарет Макнамара, яхнал гигантска 30,5-метрова вълна до брега на Назаре в Португалия. А също и 70-метровият бънджи скок на англичанина Саймън Бери, завършил с топването на любимата му бисквитка в чаша горещ чай с мляко /https://www.youtube.com/watch?v=UBf7WC19lpw/.Но пък не всичко в книгата е екстремно – „YouTube: Световни рекорди“ показва и състезания по най-дълги мустаци или най-тежък домашен любимец например.Някои от клипчетата са натрупали милиони гледания, други са били незаслужено пренебрегнати, за да бъдат открити тук и сега от читатели/зрители на всякаква възраст, но най-вече от тийнейджърите. За тях тази книга може да се окаже „липсващото звено“ между интернет и четенето.", "date": "2017.08.01", "title": "Екстремни рекорди за гледане и за четене"}
{"url": "https://offnews.bg/izvan-terena/hit-na-denia-manchestar-siti-harchi-za-otbrana-poveche-ot-makedonia-661816.html", "text": "Цифрите. Английският гранд плати  160 милиона евро за трима защитници - Кайл Уокър от Тотнъм, Бенджамин Менди от Монако и Данило от Реал Мадрид.В калкулацията дори не са включени  30-те милиона евро за вратаря Едерсон от Бенфика. Все пак и той отбранява вратата, но хайде - от нас да мине.Не е ясно за какво Македония харчи парите за отбрана. Навремето им дадохме старите си танкове. Което не е особено добър атестат, тъй като новите ни често отказваха да работят. Знаят го всички, служили в армията в онези смутни времена на вечна немотия.", "date": "2017.08.01", "title": "Хит на деня: Манчестър Сити харчи за отбрана повече от Македония"}
{"url": "https://offnews.bg/obshtestvo/ot-dnes-tcial-ruse-ostava-bez-topla-voda-za-mesetc-661764.html", "text": "Русе остава без топла вода за един месец. Тя ще бъде спряна от днес до 31 август в целия град.Това се налага, защото освен профилактика на топлопреносната мрежа, се прави ремонт на котли, какъвто не е бил правен 6-7 години, обясни изпълнителният директор на \"Топлофикация Русе\" Севдалин Желев пред БНТ.Избрали август заради предположението, че тогава повече хора са в отпуск и извън града.Преди месец за неудобството са предупредени болниците и социалните заведения.", "date": "2017.08.01", "title": "От днес цял Русе остава без топла вода за месец"}
{"url": "https://offnews.bg/drugi/naj-velikoto-duo-v-istoriata-na-basketbola-se-sabra-sled-19-godini-vi-661814.html", "text": "Най-великото дуо в историята на НБА и баскетбола въобще се събра. За първи път след почти 20 години и то при условие, че никой не го вярваше.Майкъл Джордан и Скоти Пипън излязоха заедно под кошовете заради деца. Легендите се включиха в баскетболен камп в Санта Барбара, Калифорния.Бившите съотборници от Чикаго Булс поведоха състезание по стрелба. Въпреки че нито едно от децата не е било родено при последната им титла заедно през 1998 година, всички хлапаци ги познаваха и боготворяха видимо.Майкъл и Скоти също забавляваха сред малките. Те показаха няколко стрелби. Само можем да завиждаме на талантите. По-добри учители няма да намерят в целия Космос.Мнозина бяха изненадани от появата на легендите заедно. Двете звезди на Чикаго Булс никога не са били приятели, въпреки че имаха перфектен синхрон на терена. Двамата спечелиха всичко с \"биковете\" и с националния тим на САЩ.", "date": "2017.08.01", "title": "Най-великото дуо в историята на баскетбола се събра след 19 години (видео)"}
{"url": "https://offnews.bg/temida/prokuraturata-obshtinski-taksi-izvan-zakona-v-147-naredbi-661817.html", "text": "147 общински наредби изискват от хората такси, които не отговарят на законовите разпоредби, показва проверка на Върховна административна прокуратура.ВАП извърши поредна проверка по реда на надзора за законност спрямо разпоредби на подзаконови нормативни актове, приети от общински съвети, с които се претендират такси в размер на процент от стойност, избрана от местния орган на власт за производства за настаняване под наем, продажби, замени или учредяване на вещни права върху общински имоти, както и заплащане на т. нар. „режийни разноски“, чиято величина е фиксирана по идентичен начин, съобщиха от пресцентъра на прокуратурата.В някои от случаите дължимостта произтича по силата на чл. 111 от Закона за местните данъци и такси, но ВАП намира, че следва да се спазват основните принципи за съразмерност на таксите на необходимите материално-технически и административни разходи по предоставяне на услугата.При прилагане на въпросните разпоредби се създава ситуация, при която по идентични сделки с имоти, но на различна стойност, се заплаща диференцирана такса.В други хипотези, се въвеждат задължения за заплащане на такса, без от общината да се оказва реално насрещна услуга, което нарушава правилата на чл.6 и сл. от Закона за местните данъци и такси.При проверката на ВАП са разкрити и разпоредбите, с които се въвеждат такси за ползване на автогари или за информационно обслужване и т. н., чийто размер се разграничава според цени на билети, дължина на маршрути и др. в нарушение на изискването за еднаквост на критериите спрямо всички превозвачи по чл.22, ал.3 от Закона заавтомобилните превози. Към настоящия момент са установени 147 общински наредби, с които са регламентирани местни такси без законова основа, натоварващи гражданите и юридическите лица с допълнителна финансова тежест, както и при неспазване на основните принципи за съразмерност на таксите на необходимите материално-технически и административни разходи по предоставяне на услугата.Подадени са 25 протестa до административните съдилища против разпоредби от подзаконови актове, действащи на територията на общините Добричка, Каварна, Шумен, Смолян, Габрово, Дупница, Кюстендил и др.Проверката на ВАП продължава. ", "date": "2017.08.01", "title": "Прокуратурата: Общински такси извън закона в 147 наредби"}
{"url": "https://offnews.bg/obshtestvo/zhega-36-gradusa-na-sianka-po-moreto-29-661766.html", "text": "След ясната и тиха нощ ни очакват слънчева сутрин и горещ следобед.Вятърът ще е умерен от изток-североизток, а максималните температури на сянка - 31 - 36 градуса, в София - около 31, по прогноза на НИМХ-БАН.Над планините ще е слънчево, с умерен и силен вятър от североизток и 24 градуса на 1200 метра. На 2000 м те ще са около 17. Над Черноморието ще бъде слънчево. Ще духа умерен изток-североизточен вятър. Максималните температури на въздуха ще са 27°-29°. Температурата на морската вода е 24°-25°. Вълнението на морето ще бъде 2 - 3 бала.Седмицата ще продължи с горещо време, а температурите ще се покачват и максималните ще достигнат 37 градуса.", "date": "2017.08.01", "title": "Жега: 36 градуса на сянка, по морето - 29°"}
{"url": "https://offnews.bg/futbol/ludogoretc-dade-nomer-44-na-polskia-pitbul-661813.html", "text": "Националът на Полша Яцек Горалски вече е футболист на Лудогорец. Дефанзивният халф, играл последно в Ягелония, подписа с шампиона ни за три години.Това говори за дългосрочни намерения на Кирил Домусчиев, въпреки реалната опасност тимът му да отпадне от Шампионската лига още утре. Лудогорец приема израелския Апоел Беер Шева след апсив 0:2 от първата среща.Горалски ще бъде представен пред публиката непосредствено преди реванша от третия предварителен кръг на Шампионската лига. В Лудогорец халфът ще играе с номер 44.През последните два сезона Горалски е изиграл 57 мача за Ягелония, като е отбелязал 3 гола. Между 2011 и 2015 г. дефанзивният полузащитник е носил четири години екипа на Висла (Плоцк). С този тим Яцек има 107 мача с 5 гола.Яцек явно е истински питбул, за да бъде харесан от Методи Томанов. Той е висок едва 172 сантиметра, но се отличава с невероятна борбеност.  ", "date": "2017.08.01", "title": "Лудогорец даде номер 44 на полския питбул"}
{"url": "https://offnews.bg/obshtestvo/bez-voda-v-chast-ot-pet-stolichni-kvartala-661783.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството.Във връзка с изграждане на уличен водопровод в „Студентски град“ се налага спиране на водоподаването от 10:00 до 19:00 часа на ул. „Акад. Борис Стефанов“ от ул. „Проф. Атанас Иширков“ до ул. „Проф. д-р Иван Странски“. Заради подмяна на сградно водопроводно отклонение на ул. „Альовица“ в с. Лозен се налага спиране на водоподаването от 9:00 до 17:00 часа на ул. „Борова гора“, ул. „Васил Левски“, ул. „Половраг“, ул. „Караджин“. Изграждане на сградно водопроводно отклонение на ул. „Силиврия“ в жк. „Гоце Делчев“ налага спиране на водоподаването от 9:00 до 19:00 часа на ул. „Деян Белишки“, ул. „Силиврия“, ул. „Димитър Попниколов“, ул. „Луи Айер“, бул. „Тодор Каблешков“.Поради прекъсване на сградно водопроводно отклонение на ул. „Буката“ в Панчарево се налага спиране на водоподаването от 10:00 до 12:00 часа на ул. „Буката“.Подмяна на пожарен хидрант до бензиностанция „Лукойл“ в кв. „Суходол“ се налага спиране на водоподаването от 9:00 до 17:00 часа по ул. „3-ти март“ от ул. „Кирил Христов“ до бензиностанция „Лукойл“. ", "date": "2017.08.01", "title": "Без вода в част от пет столични квартала"}
{"url": "https://offnews.bg/obshtestvo/bogorodichnite-posti-zapochvat-na-zetiovden-zdravko-cherpi-661785.html", "text": "От днес започва Богородичният пост, от 1 до 14 август християните се подготвят с въздържание и молитви за празнуването на Преображение Господне и Успение на Пресвета Богородица. На 1 август се чества и денят на градинаря, а имен ден празнуват Здравко и Здравка. Църквата почита и Св. мчци 7 братя Макавеи. По строгостта на въздържанието от храна, Богородичният пост е по-лек от Великия (Великденския) пост, но е по-строг от Петровите и Рождественските (Коледните) пости.Най-строг е постът в понеделник, сряда и петък. В тези дни църквата препоръчва консумацията само на сурови плодове и продукти и неготвена храна. Във вторник и четвъртък - варени без олио ястия, а в събота и неделя се разрешава храна с растително масло (олио, зехтин) и вино. На Преображение Господне се разрешава риба. Ако Успение Богородично се падне в сряда или петък, също се консумира риба. Според вярванията на народа ни от 1 до 12 август са дните, за гадаене на времето, като всеки съответства на месец от предстоящата година. Денят се празнува още като Зетьовден - всички зетьове отиват при тъста си на гости, носят дарове и целуват ръка.  ", "date": "2017.08.01", "title": "Богородичните пости започват на Зетьовден, Здравко черпи"}
{"url": "https://offnews.bg/obshtestvo/mnogo-slantce-prez-avgust-i-temperaturi-ot-10-do-40-gradusa-661787.html", "text": "Много слънце обещават синоптиците през август, температурите ще варират между 10 и 40 градуса. Средната месечна температура през месеца за равнините ще е между 21 и 24 градуса, за високите полета - между 18 и 20 градуса, а за планините между 13 и 17 градуса. Средните температури ще бъдат над нормата, спордет НИМХ към БАН.  Месечната сума на валежите през август за равнините и високите полета е между 30 и 50 л/кв.м, за Черноморието - между 20 и 35 л/кв.м, а за планинските райони - от 50 до 80 л/кв.м. Тази година се очаква валежите да са средно около нормата.През повечето дни от първата половина от месеца ще бъде предимно слънчево. В началото температурите ще са близки до обичайните, но ще се повишат и в периода 4-10 август ще бъде горещо.Вероятност за превалявания, придружени от гръмотевици и временно усилване на вятъра, и последвани от слабо и краткотрайно захлаждане, има около 10 и около 15 август.През втората половина от месеца ще преобладава слънчево и спокойно време, с температури около и над нормата. В следобедните часове ще се развива купеста облачност, вероятността за валежи обаче е малка. ", "date": "2017.08.01", "title": "Много слънце през август и температури от 10 до 40 градуса"}
{"url": "https://offnews.bg/politika/borisov-i-zaev-podpisvat-dogovora-za-dobrosasedstvo-661786.html", "text": "Премиерите Бойко Борисов и Зоран Заев ще подпишат Договор за приятелство, добросъседство и сътрудничество между Република България и Република Македония.Подписването на документа е основа за трайно и устойчиво изграждане на приятелски и добросъседски отношения и ще допринесе за засилване на сътрудничеството в двустранен и многостранен план, за разширяването на транспортните връзки и комуникации, за улесняване на контактите между гражданите на двете страни, съобщиха от \"Дондуков\" 1. На официалната церемония ще бъдат подписани също Меморандум за разбирателство между Министерството на транспорта, информационните технологии и съобщенията на Република България и Министерството на транспорта и съобщенията на Република Македония за развитието на железопътните връзки между София и Скопие и Меморандум за сътрудничество в областта на природния газ. Борисов е на официално посещение в Република Македония днес и утре. Визитата е продължение на договореностите, постигнати при посещението на премиера Зоран Заев в София на 20 юни т. г. и е израз на желанието и политическата воля на двете страни за изграждане на открити, добросъседски отношения, основани на европейските ценности и взаимно уважение.В Скопие министър-председателят Борисов ще проведе срещи с колегата си Зоран Заев, с председателя на парламента Талат Джафери и с президента Георге Иванов.Меморандумът за газа съдържа ангажимент на двете страни в съответствие със своите държавни енергийни политики и общата енергийна политика на ЕС и Енергийната общност да си сътрудничат за проучване на възможностите за развитие на нова директна връзка между газовите им системи. За целта ще бъде създадена съвместна газова работна група, която ще подготви предварително технико-икономическо проучване за изграждане на газовата връзка.С другия документ българската страна поема ангажимент за доизграждането на железопътната връзка по направлението София - Перник - Радомир - македонска граница до 2027 г. Република Македония, от своя страна, се ангажира да изгради жп направлението Крива паланка - Деве баир - българска граница до края на 2025 г.По повод отбелязването на 114-ата годишнина от избухването на Илинденско-Преображенското въстание утре министър-председателите Бойко Борисов и Зоран Заев ще участват в церемония по полагане на венци пред гроба на Гоце Делчев в църквата „Св. Спас”. При посещението си в Република Македония премиерът Борисов ще бъде придружаван от заместник министър-председателите Екатерина Захариева и Красимир Каракачанов, както и министрите Ивайло Московски и Теменужка Петкова, които ще проведат двустранни срещи със своите колеги от правителството на Република Македония.В официалната българска делегация са също посланикът ни в Скопие Иван Петков, депутатът в Европейския парламент Андрей Ковачев, председателят на Комисията по външна политика в Народното събрание Джема Грозданова, председателят на парламентарната група за приятелство България - Република Македония Борис Вангелов, народният представител Станислав Станилов, началникът на политическия кабинет на Президента на Република България Иво Христов и началникът на политическия кабинет на министър-председателя Румяна Бъчварова.", "date": "2017.08.01", "title": "Борисов и Заев подписват договора за добросъседство"}
{"url": "https://offnews.bg/zdrave/kampania-za-vtoro-mnenie-sled-travma-startira-v-pirogov-661791.html", "text": "Кампанията \"Второ мнение при посттравматични увреждания след травма\" стартира днес в \"Пирогов\", съобщиха от столичната болница за спешна помощ.  През целия август проф. Асен Балтов, проф. Диян Енчев и доц. Михаил Рашков и техните екипи от университетската болница, ще провеждат профилактични прегледи. По време на кампанията за прегледи и консултации към специалистите могат да се обръщат хора, чиито проблеми не отшумяват, въпреки проведено оперативно или неоперативно лечение. 20 000 преминаха през \"Пирогов\" в единия от двата отпускарски месеца - юли. 3340 се наложи да останат за лечение в университетската спешна болница. Неосигурените потърсили помощ са 900. За последното денонощие 680 преминаха през болницата, от които 32 без здравни осигуровки. 166 са приети за болнично лечение, уточняват от \"Пирогов\". ", "date": "2017.08.01", "title": "Кампания за второ мнение след травма стартира в Пирогов"}
{"url": "https://offnews.bg/horoskop/horoskop-za-avgust-658765.html", "text": "Месец за хубави емоции, запознанства, приятелства. Ала група Овни са на работа, при изпълнение на редица задачи се очертават куп сериозни пречки. Е, имате верни дружки, ще ви подкрепят, в някои случаи дори може да ви препоръчат на ново място, ще подскажат важни за вас решения. Макар че понякога ги притискате с изисквания, те знаят: могат да ви се доверят, да разчитат на услугите ви. До 22 август привличате още хора в кръга си, във флиртове ви върви, но все пак авантюри не са препоръчителни... Ако сте доволни от сегашната връзка, ще имате романтични мигове със своя избраник.За вас целият август е по-напрегнат, едни започват дейност на ново място или по друг проект, втори са си куп набелязали домашни ремонти. Самата работа не плаши Телците, притеснява ги настроението на околните, често гледат да претупат задълженията си. Няма да допуснете, но всичко трябва да се оправя чевръсто, с много такт, за какво ви са свършени задачи и несговорна дружина. Някои са строги към колеги и близки, а подминават свои пропуски, което също ще им създаде сериозни грижи. Засилете бдителността и за по-лични неща, за да вървят, както искате. Ако всичко е ОК, отпуснете се, развържете кесията...Отпускарско време, а на вас ви се иска да уреждате служебни дела колкото е възможно по-бързо. Няма как да стане, Близнаците да се запасят с търпение, да отложат начинания, за които точно сега липсват условия. В някои случаи ще е от полза кратка ваканция, в други просто не бива да коментирате плановете си с колеги и познати, и то по-песимистично настроените. Бъдете грижовни към техника и особено ако вие сте водач. Трудолюбието ви ще бъде възнаградено, не са изключени и по-високи постове. Във флиртове ви върви, но от вас зависи накъде ще насочите отношенията, ще ги стабилизирате ли до семейство и дом.Динамичен период, а и вие си чертаете амбициозни планове за изява, печалби. Раците да не прибързват, има още какво да научат в професията, да привлекат съмишленици към проекта си, да помогнат на колеги и познати, които ги търсят за услуги. Бъдете по-грижовни към здравето си, някои са склонни да поемат много ангажименти, не почиват редовно, други болезнено преживяват неразбирателства в службата и с познати. Разчитате на пълна подкрепа от най-близки, а и вие сте винаги до тях в трудни моменти. Хич не се поддавайте на външни влияния, точно знаете как трябва да се порадвате на това, което имате.И да сте си планирали ваканция и много развлечения, добре е да не забравяте служебните теми, може да се появи шанс за издигане или реализация на важен бизнес проект. Лъвовете знаят, че трябва да са нащрек, но е доста вероятно да се впуснат в мързелуване и удоволствия, а и да проспят хубави възможности за изява и печалби. Сега някои са излишно разточителни в харчовете, редно е да следват предварителните си разчети, а на маса с компании да си знаят хапката и глътката. Ако обвързаните имат проблеми с партньора си, да ги обмислят грижливо и да поемат отговорност за по-нататъшния ход на личните си неща... Лято – не лято, виждате условия за разширяване на своя дейност, амбициите ви растат. Все пак е редно доста Деви да преценят критично нещата, за някои начинания нямат нужната подготовка, втори ще им дойдат в повече, поемат много ангажименти и към други... Не се хвърляйте в делата, за които не сте сигурни, че ще успеете. Предвидете и съпротива на част от околните, хич не харесват идеите, подхода, желанието да командвате. И наистина те ще ви създадат емоции, ако не се помъчите проблемите между вас да бъдат решени постепенно. Важи и за хора, които си виждат грешки в отношения с по-близки.Първите 20-на дни на август работите ви не вървят гладко, едва ли сте доволни и от партньорства в бизнес. Везните да не упорстват в мащабни начинания, за момента идеите им ще бъдат осъществявани стъпка по стъпка. Разбира се, и с помощ на приятели и роднини, от полза са връзки по повод на разни хобита. С напредъка в делата се връща увереността ви, а и гордостта, че не сте отстъпили от принципите си, доста познати се мъчеха да ви привлекат в далавери... Като най-умели дипломати се изплъзвате на подобни оферти, а решенията на важни въпроси са трайни. Чаровни сте, но любовни авантюри не ви изкушават засега.Време за отдих и удоволствия, но при вас пречките в работата са доста и през третото 10-дневие на август май ще се наложи да променяте стратегията си, за да се възползвате и от най-малкия шанс за изява и печалби. Скорпионите могат да разчитат на предани партньори и близки, но въпреки това е редно да търсят съвети от компетентни специалисти, да привличат нови помощници. Усилията ви ще са големи, но резултатите си струват, някои ползи ще се мултиплицират занапред. Все пак не пренебрегвайте грижите за почивката и тонизирането си, ако ще прехвърляте правомощия – внимателно преценете на кого да се опрете.Август ще ви накара да засилите бдителността си в общи дейности, колеги, познати и близки са на вълна за отдих и развлечения, а пречките никак не са малко. Повечето Стрелци наистина могат да направят доста за подобряване на резултатите и печалбите, в редица случаи ще приключат отдавна проточили се разправии, при това – на плюс за себе си... Но има и други ситуации, в които е по-разумно да се ограничат само в своите отговорности, даже приятели не ги подкрепят и разбират, няма и как да им помогнат да се измъкнат от ядовете им. За по-лични неща се запасете с търпение и дискретност, не бързайте с раздели.През август не сте в твърде силна делова позиция, но съумявате да извлечете максимална полза от професионализма, гъвкавостта и акуратността си. Доста Козирози бягат от служебните интриги, май е време да анализират внимателно фактите и да намерят изход от ситуацията. Ще ви помогне и поемане на нови задачи, трудни са и предполагат повишена бдителност, за да ги изведете до победен край. Но вие имате енергия и визия, организирате много практично нещата, дисциплината ви е завидна. Ще се справите дори ако се наложи да пътувате из далечни места. Сега смело решавате и по-личните си проблеми...Целият ви месец е белязан от упорити усилия в деловата сфера, те може и да не носят високо удовлетворение или да не ви оставят и миг за почивка. Група Водолеи да внимават, до средата на август ще имат куп поводи да се огледат за по-равностойни партньори, да поправят свои грешки при подбор на средства и съюзници, планиране на начинания. На пътя и с техника бъдете по-бдителни. Имате ли финансови грижи, ще получите подкрепа навреме, а ако се наложи да си търсите нова работа, ще откриете, но тя ще бъде тежичка. Ще докажете професионализъм и новаторство, в любовта също следвате само сърцето си.Този месец може да ви преобрази. Едни Риби сега срещат своята истинска половинка и излъчват радостта си  от споделената любов във всичко. Втори получават лидерско място в деловата или обществената сфера, от приказките на колеги и познати за интересни идеи успяват да споят работещ проект, за всички печалбите ще бъдат добри. До 25-и можете да привличате още и още съмишленици, от средата на август проличава колко мащабни са начинанията ви. Амбициите ще растат, условията са благодатни, шефовете са готови да ви гласуват повече доверие, а околните - да следват и идеи, които са необичайни.", "date": "2017.08.01", "title": "Хороскоп за август"}
{"url": "https://offnews.bg/sviat/zaloviha-sluzhiteli-na-letishte-v-rim-da-kradat-ot-bagazha-na-patnitci-661788.html", "text": "Серия от кражби от багажи на пътници на италианското летище „Фиумичино” в Рим разкри местната полиция. Получени са много жалби от ограбени пасажери, от куфарите им липсват най-вече скъпи предмети като смартфони и таблети. Заподозрени са двама служители на аерогарата. Полицията е претърсила домовете им, където са открити много от липсващите предмети.Разследването проверява и дали има замесени още служители на летището. ", "date": "2017.08.01", "title": "Заловиха служители на летище в Рим да крадат от багажа на пътниците"}
{"url": "https://offnews.bg/obshtestvo/kojto-iska-da-kape-slon-v-stolichnia-zoopark-prez-avgust-661792.html", "text": "Всеки, който иска да храни маймуни, тигри, лъвове, видри или хипопотам, може да се включи в новия образователен тур на Столичния зоопарк, съобщиха от общината. Всяка събота и неделя ще се провежда показно хранене на някои от най-активните и най-посещавани животни, като междувременно хората ще научават интересни факти, свързани с навиците им.В летните месеци желаещите могат да участват и в къпането на слона.", "date": "2017.08.01", "title": "Който иска да къпе слон - в Столичния зоопарк през август"}
{"url": "https://offnews.bg/izvan-terena/dashteriata-na-kafelnikov-mu-tegli-dve-sochni-661790.html", "text": "Алеся, дъщерята на руската тенис звезда Евгений Кафелников, тегли една здрава на своя баща. Тя написа в Туитър кратък отговор, който едва ли се нуждае от коментар и превод.18-годишният модел помоли баща си да не пуска сплетни. После добави две неща на английски, които просто няма да дискутираме, може да ги видите сами.В петък, 28 юли, медии пуснаха информация, че Алеся е в реанимация след предозиране с наркотици. По друго инфо обаче просто се е натровила с аклохол и не е влизала в болница.При всички случаи нещо е станало, защото Кафелников написа в Туитър, че е провален баща и мисли за край на живота си. Той поиска публично помощ.Евгений е най-успешният тенисист на Русия при мъжете за всички времена. Той има два турнира от Големия шлем и златен медал от Олимпиада.", "date": "2017.08.01", "title": "Дъщерята на Кафелников му тегли две сочни"}
{"url": "https://offnews.bg/112/postradaliat-v-pirin-s-tri-schupeni-rebra-niama-opasnost-za-zhivota-m-661796.html", "text": "Стабилно е състоянието на 62-годишния мъж, който пострада при свличане на скална маса в Пирин вчера. Няма опасност за живота на Владимир Иванов, той е със счупени глезен и три ребра, съобщи бТВ. Мъжът от Благоевград бе настанен в болница \"Света Анна\" в София след няколко часова спасителна операция с хеликоптер. Има травма на гърдите и на бедрото, но е контактен. Днес медиците ще преценят как да продължат лечението му. да се прецени как ще продължи лечението му.Туристът бе затрупан от скали в района на Тевно езеро. Спасителите бяха затруднени от пресечения терен, но акцията приключи успешно.", "date": "2017.08.01", "title": "Пострадалият в Пирин с три счупени ребра, няма опасност за живота му"}
{"url": "https://offnews.bg/obshtestvo/nasarchavane-na-karmeneto-na-obshtestveni-mesta-zapochva-i-u-nas-661795.html", "text": "Отбелязваме Световната седмица на кърменето, която се провежда от 1 до 7 август.Седмицата е под мотото \"Заедно да подкрепим кърменето\" и официалното откриване ще се състои днес от 15.30 в Столичната библиотека, която е и партньор на кампанията.Целта е да се насърчи кърменето на обществени места в България - сред тях са музеи, библиотеки, галерии, големи търговски обекти, ресторанти и градски транспорт.Кампанията работи за създаването на среда, в която този естествен процес да не се възприема като табу.Кампанията е насочена към постигането на 17-те глобални цели за устойчиво развитие, като преодоляване на бедността, изкореняване на глада и укрепване на здравето.Световната здравна организация препоръчва бебетата да се хранят само с майчина кърма поне до първите шест месеца.", "date": "2017.08.01", "title": "Насърчаване на кърменето на обществени места започва и у нас"}
{"url": "https://offnews.bg/sviat/tramp-uvolni-pressekretaria-si-zasenchval-go-661797.html", "text": "Само 10 дни след като го назначи, Доналд Тръмп уволни директора на комуникациите в Белия дом.Антъни Скарамучи си отива заради \"неприлични коментари\", пише \"Ройтерс\".\"Г-н Скарамучи усети, че е най-добре да даде възможност на началника на канцеларията Джон Кели да започне на чисто и да изгради своя екип. Пожелаваме му всичко най-добро\", се казва в съобщение на Белият дом.Миналата седмица Скарамучи направи нецензурни изказвания пред сп. \"Ню Йоркър\", в които атакува тогавашния началник на канцеларията на Белия дом Райнс Прибъс и главния президентски стратег Стивън Банън.\"Президентът определено усети, че коментарите на Антъни бяха неподходящи за човек на такъв пост, и не искаше да обременява генерал Кели\", каза говорителката на Белия дом Сара Сандърс. Пенсионираният генерал Джон Кели зае вчера поста началник на президентската канцелария и според служител на администрацията именно той е поискал отстраняването на Скарамучи.Целият персонал сега ще се отчита пред Кели, включително дъщерята на Тръмп - Иванка, и президентският зет Джаред Къшнър, което е промяна в сравнение с досегашната процедура в Белия дом при управлението на Тръмп.Освобождаването на Скарамучи е поредната кадрова промяна в президентската администрация. Тя става в момент, когато вътрешните борби в Белия дом излизат наяве. Напрежението стана видно миналата седмица, когато Скарамучи отправи нападки срещу Прибъс и Банън. Скарамучи обвини Прибъс за изтичане на информация в медиите. Прибъс по-късно подаде оставка.Според близки до Белия дом източници, цитирани от СNN, Тръмп е уволнил Скарамучи, \"за да покаже кой е шефът\", посочва ТАСС. По думите им Скарамучи е освободен, защото пренасочил вниманието на медиите от Тръмп към себе си. За няколко дни името на Скарамучи станало доминиращо в медийните заглавия, а това никак не се харесало на Тръмп, който е свикнал да бъде в центъра на вниманието.", "date": "2017.08.01", "title": "Тръмп уволни прессекретаря си - засенчвал го"}
{"url": "https://offnews.bg/futbol/andrej-galabinov-vkara-4-gola-za-dzhenoa-661793.html", "text": "Българският нападател Андрей Гълъбинов бързо спечели публиката на новия си клуб Дженоа. Националът ни, често държан резерва от селекционерите на България, наниза 4 гола срещу четвъртодивизионния Савона при победа с 8:0.Таранът пропусна и дузпа. Той беше заменен в 86-та минута на срещата и обра аплодисментите на агитката.Това беше последна контрола на Дженоа преди началото на сезона. Първият официален мач е на 13-ти август срещу още неясен съперник за Купата на Италия.Припомняме, че Андрей носи спортни гени и от двата рода. Баща му Асен Гълъбинов е един от големите волейболисти и треньори на ЦСКА и националния отбор.По майчина линия дядо на нападателя е великият вратар на ЦСКА Йордан Филипов. За нещастие бат Дана си отиде млад при инцидент в планината и не успя да види своя внук по терените. ", "date": "2017.08.01", "title": "Андрей Гълъбинов вкара 4 гола за Дженоа"}
{"url": "https://offnews.bg/politika/ninova-niama-da-komentiram-razgoleni-mazhe-borisov-ne-mozhe-da-pones-661799.html", "text": "Лято е, ваканция, няма да коментирам разголени мъже, заяви лидерът на БСП Корнелия Нинова по повод снимките на президента Румен Радев бос и по потник в резиденция Бояна и на голия до кръста премиер Бойко Борисов след тенис. Нинова обаче коментира думите на министър-председателя, че ГЕРБ е загубил президентските избори, защото не искали да ги спечелят. Мисля, че това, което каза Борисов, не е вярно. Това му беше първата голяма загуба и не може да я преживее, и търси по тоя начин оправдание. Но да приемем неговата теза. С това изречение според мен си нанася такова поражение, каквото никой не може да му нанесе, нито опозиция, нито негови, никой, каза Нинова по Нова тв. Ако казваш на партията си, като лидер, на активистите, на структурите, на Цветанов? Много интересно Цветанов знаел ли е, че играе за загуба. Какво им казваш? „Аз ви употребих, вие работихте напразно. Цял месец въртяхте кампания, пари, обиколки, но аз някъде задкулисно бях решил да загубя.“ Когато един лидер каже нещо такова на партията си, според мен спира да е лидер. Аз съм председател. За нищо на света не бих направила такова нещо с партията си. На второ място – с хората, които истински харесват ГЕРБ и гласуват за тях. Какво им казваш? „Употребихте ви гласа, агитирахме ви, но задкулисно си направихме сметките да не спечелим.“ На народа си какво казваш? „Загубих умишлено избори, за да хвърля страната в предсрочни избори, в политическа криза през зимата, за да си погъделичкам егото.“ Употребил си и народа си. Дал си колко милиона за тия избори, вместо да ги дадеш на учителите?, коментира още Нинова. Според нея Борисов е издигнал Цачева с унижение – Томислав Дончев му трябвал, Фандъкова му трябвала, но Цачева не – ето ви я. По думите й по време на кампанията Цачева е издържала на много грозни нападки и сега е може би най-важният министър - на правосъдието, на прага на съдебна реформа отново. „С това Борисов казва на цялата система: „Начело на вас стои един човек, който аз си местя където си искам, той е поръчков, не знае, че ще загуби. Аз ви управлявам”. Така той обижда една цяла система”, заяви тя. Лидерът на БСП заяви, че на мястото на Цачева би хвърлила оставката, заради всички, които са зад нея в правосъдната система. „Цветанов знае ли, че е планирана загуба, Изпълнителната им комисия има ли такова решение или сам си го е взел?”, попита тя.Помолена да коментира отношенията на БСП с Румен Радев, Нинова заяви, че още от самото начало е поощрявала еманципацията му, като е заявила, че партията няма да реди служебния кабинет и това е последователна политика. Тя подчерта, че е нормално между премиер и президент да има такива срещи, които и да са те. Тя обаче подчерта, че има раздвоение в позицията на Борисов – заявява, че демокрацията изисква разделение на властите, а след това, „Абе остави ги там в парламента да се карат, ние тук сме различни”. „В парламентарна република парламентът е най-важната институция и нито мин.-председателят, нито президентът има по-голяма сила от Народното събрание. Хем е за демокрация, хем руши демократични принципи – за разделение на властите и взаимно уважение между властите”, коментира тя.Управление с ГЕРБ не е възможно по принципни различнияНинова заяви, че на Бузлуджа е благодарила на членовете на БСП, че не са позволили партията да стане част от управлението на „суджука” - управление точно с ГЕРБ и управление като цяло по модела на ГЕРБ - да се рекетира бизнеса, да се използват държавните служби срещу неудобни хора. По думите й това е било послание и към хора вътре в БСП, които са искали общо управление с ГЕРБ. „Националният съвет и Изпълнителното бюро взеха решение да не се участва в такова управление и това е легитимното решение на БСП”, подчерта председателят на левицата. Тя заяви, че след като е била повдигната темата, тя е поискала среща с Борисов в НС, която да е публична и всичко да е ясно. „Управление между нас не е възможно по принципни различния”, каза тя. По темата за ОП Нинова заяви, че преди изборите в програмата им е имало преизчисляване на всички пенсии, както и в програмата на БСП, както и за полицай във всяко село и много други допирни точки. По думите й това е била причината да се мисли, че има вариант за сближаване след изборите. ”Дойдоха изборите, патриотите се отказаха от всичко и прегърнаха министерските постове и за това сега ги критикуваме”, обясни лидерът на БСП. Корнелия Нинова обясни, че за единно звено за борба с корупцията по високите етажи на властта, управляващите предлагат досегашните - обединение на БОРКОР, Комисията за установяване и прекратяване на конфликт на интереси, Комисията за отнемане на незаконно имущество - все органи, които очевидно не са си свършили работата. Тя допълни, че същите хора, които работят в тези звена, остават и не е ясно кой ще назначава ръководството. По думите й това ще е министър-председателят, а в изпълнителната власт се генерира най-много корупция. „Има принцип за разделение на властите, а те съсредоточават и контролът точно във властта, в която са и кражбите”, заяви тя. Нинова обясни, че БСП предлага от ДАНС да се изведе дирекцията за борба с корупцията по високите етажи на властта, председателят да се избира от президента, а членовете да се избират с 2/3 мнозинство от парламента. „Така ще има три власти, които да могат да се контролират взаимно”, обясни лидерът на БСП.", "date": "2017.08.01", "title": "Нинова: Няма да коментирам разголени мъже, Борисов не може да понесе загубата на вота"}
{"url": "https://offnews.bg/zdrave/lekari-premahnaha-nedorazvit-brat-bliznak-ot-korema-na-bebe-661819.html", "text": "В стомаха на бебе от Индия лекари са открили негов недоразвит брат близнак. Недоразвитият плод е имал крака, една ръка и мозък и е бил с размер от едва 7 см. За щастие, лекарите премахват успешно плода от корема на бебето, което в момента е здраво и се възстановява, пише \"Индипендънт\". Майката е на 19 години, а появата на недоразвития плод в тялото на бебето се дължи на специфична аномалия.До момента в световен мащаб са регистрирани едва 200 подобни случая. В случая на бебето от Индия, плодът е открит от ултразвук, но понякога подобна аномалия може да не бъде забелязана с десетилетия, какъвто е случая с Джени Кавандж. Жената е носила в яйчника си недоразвития си близнак в продължение на 40 години. Когато получила силни болки по време на менструация, жената отишла да се консултира с лекари, които останали шокирани. Те открили 10-сантиметров плод с лице, око, зъб и дълга черна коса. Лондонски лекари са премахнали плода от яйчника на жената. ", "date": "2017.08.01", "title": "Лекари премахнаха недоразвит брат близнак от корема на бебе"}
{"url": "https://offnews.bg/temida/14-godishen-hvarli-nad-50-hil-leva-na-telefonni-izmnanitci-lagali-go-661825.html", "text": "Телефонен измамник, отмъкнал над 28 000 евро от дете, е задържан в Царево. Мъжът поискал съдействие за разкриване на идентично престъпление, вкарвайки в схемата полицията и „Нова телевизия“.Престъплението е извършено на 27 юли. 32 – годишният Стоян Михалев от Бургас позвънил на домашен телефон в морския град. Убедил вдигналото телефона момиче, че е полицай и му е необходимо съдействие на него и на екип на „Нова телевизия“ да заловят ало – измамници. Детето хвърлило през терасата плик, в който имало 28 700 евро, поясни на брифинг говорителят на Апелативната прокуратура в Бургас Йовита Григорова. Непълнолетното дете се обадило след това на родителите си, които сигнализирали полицията. Сумата е била разделена на няколко части и парите са били скрити на различни места, поясни началникът на областната дирекция на МВР Калоян Калоянов. Парите са възстановени на семейството. Михалев е заловен и осъден. Прокуратурата е сключила споразумение с него и му е наложено наказание – 10 месеца затвор. Към него ще се присъединят и няколко други присъди. В досието си има шест осъждания – за грабеж, за убийство, телесна повреда, шофиране без книжка. Разследват се и други хора, свързани с престъплението, добавиха от полицията. От МВР отчитат, че влизането на телевизионен екип в тези схеми е вид новаторство в престъпленията.", "date": "2017.08.01", "title": "14-годишен хвърли над 50 хил. лева на телефонни измнаници, лъгали го, че са от Нова тв"}
{"url": "https://offnews.bg/112/dva-tezhki-poboia-v-tarnovo-samo-za-24-chasa-661843.html", "text": "89-годишна жена е настанена в болница с черепно мозъчна травма след нанесен побой, а при друг случай на физическа саморазправа 13-годишено дете е с комоцио. И двата случая са от Велико Търново.Възрастната жена е била открита от патрул, дошъл на адреса след сигнал. Там полицаите заварили 64-годишния й син С.Н. и 17-годишен от с. Долна Липница, неизвестни до момента на властите.Пострадалата жена веднага била откарана в Спешна помощ, където е настанена за лечение, с опасност за живота. Двамата са задържани за срок до 24 часа.За другия случай от пресцентъра на МВР съобщават, че 13-годишно момче е било пребито от непознати вчера, в късния следобед. То е в болница с комоцио и травматични увреждания, причинени от побой. Причините за разпрата между момчето и извършителите се изясняват.", "date": "2017.08.01", "title": "Два тежки побоя в Търново само за 24 часа"}
{"url": "https://offnews.bg/kultura/unikalen-spektakal-ot-zvuk-i-svetlina-sabra-30-hil-dushi-v-stara-zago-661836.html", "text": "Повече от 30 хиляди старозагорци и гости на града се събраха около паметника \"Самарското знаме\", за да отбележат 140 години от подвига на бранителите на Стара Загора.Събитието бе отбелязано с уникален спектакъл от звук и светлина, който се превърна в своеобразен нов тип градски ритуал в памет на загиналите и дадените свидни жертви по пътя към национално освобождение.На историческия хълм Чадър могила, където са се водили реалните бойни действия преди 140 години, спектакълът интегрира основните компоненти на посланието, което се съдържа в него – саможертва, традиция и вяра. Подобно съчетание от музика, глас, светлинни ефекти и присъствие, по мащаби и технически параметри се прави у нас за първи път. Организатори на спектакъла са Община Стара Загора,  и . Специална роля в него бе отредена на Старозагорския митрополит Киприан, който произнесе молитва, а актьорът Ивелин Керанов рецитира някои от най-запомнящите се български поетически творби, посветени на подвига на бранителите на Стара Загора. Участие взеха и представителната рота на Втора механизирана бригада, знаменна група и военният духов оркестър.Емоцията достигна своя връх с началото на светлинния спектакъл, който озари мемориала с десетки лъчове. Музика, светлина, глас и кадри на децата и праотците на Стара Загора, прожектирани върху самите бранители от мемориала, се събраха в едно. ", "date": "2017.08.01", "title": "Уникален спектакъл от звук и светлина събра 30 хил. души в Стара Загора (видео)"}
{"url": "https://offnews.bg/112/ekshan-metali-letiat-kam-politcai-ot-karutci-6-arestuvani-661824.html", "text": "Шестима души са задържани за кражба на кабели и метални части от две халета в столичния район \"Подуене\", съобщи МВР. По време на преследването на групата от каруците към полицаите и автомобилите им летели метали, леко пострадал е един от униформените. Той е ранен в ръката, оказана му е медицинска помощ. С оглед недопускане на разрастване на инцидента, униформените произвели два предупредителни изстрела във въздуха със стоп патрони. Част от пътуващата група успяла да избяга, задържани са шестима мъже и жени на възраст между 20 и 30 години, всички те са криминално проявени.Единият от тях – с 95 криминалистични регистрации и осъждан, е пострадал, оказана му е медицинска помощ.По случая е образувано досъдебно производство. Предприети са действия по издирването на останалите участници в престъплението. ", "date": "2017.08.01", "title": "Екшън: Метали летят към полицаи от каруци, 6 арестувани"}
{"url": "https://offnews.bg/medii/spisakat-na-garelov-koj-ne-go-podkrepia-za-bnt-i-zashto-661820.html", "text": "Обичайно следеният с повишен интерес конкурс за нов шеф на БНТ и този път обещава да бъде интригуващ. След като станаха ясни деветимата кандидати, следващият любопитен епизод бе разпространеният в медиите списък с , които застават зад кандидатурата на журналиста Иван Гарелов. Списъкът бе широко коментиран в социалните мрежи. Заради част от имената потребители се пошегуваха, че е съставен от Комисията по досиетата. Присъствието на други учуди мнозина. Любопитно бе и че конкурентът на Гарелов в конкурса - Емил Кошлуков, също бе посочен сред подкрепящите.Кошлуков обясни в профила си във фейсбук, че подкрепя не само Гарелов, но и останалите кандидати, защото всеки явил се на конкурс за публична длъжност заслужавал да бъде насърчен.Арабистът проф. Владимир Чуков дискретно се дистанцира, като коментира: \"Виждам, че съм включен в списъка на хората, които подкрепят един от кандидатите за генерален директор на БНТ. Очевидно човекът, който го е правил, не знае, че съм част от академичната общност повече от 30 години, а още по-малко, че съм професор повече от 10 години. Освен това не членувам в НПО-то, към което съм причислен във въпросния списък, повече от 15 години. Това силно ме натъжава, тъй като, в някаква степен, игнорира моята професионална кариера.\"\"Без да отричам експертните качества на един или на друг кандидат (познавам някои от тях и мисля, че има няколко доказали се професионалисти), не считам, че аз трябва да влияя върху избора на ръководител на такава авторитетна институция, каквато е БНТ. Нека да спечели най-достойният\", добавя професорът.Журналистът Иво Беров на свой ред обясни, че \"подкрепя Гарелов безкористно, защото няма да бъде избран за шеф на БНТ – ще бъде избран човек на Борисов, знае се.\"Беров обяснява, че през през последните трудни за него години само Гарелов се сещал да го потърси. \"Никой от тези, които подкрепях и защитавах дълги години и на които помогнах да се набутат в парламента и на най-различни постове и благи местенца, не се сетиха за мен. Забравиха ме тутакси\", споделя той. Навремето именно Гарелов му помогнал за изява в БНТ.Журналистката Лияна Панделиева, която мнозина помнят като \"лицето на демокрацията\" от сините митинги, заяви безрезервна подкрепа на Гарелов, който й помогнал в началото на кариерата й. \"Животът ми на самостоятелен пълнолетен човек започна в кабинета на \"Панорама\". Когато ме атакуваха отвътре, когато ми се смееха, че току-що съм излязла от училище, а вече правя репортажи, когато правех неминуеми грешки, Иван винаги беше на моя страна. Лоялен, последователен ръководител, изключителен учител и школа\", пише Панделиева. На запитване на OFFNews защо е подкрепил именно Гарелов, директорът на НИМ проф. Божидар Димитров обясни, че това са лични работи, но все пак посочи, че го смята за добър професионалист.", "date": "2017.08.01", "title": "Списъкът на Гарелов: Кой (не) го подкрепя за БНТ и защо"}
{"url": "https://offnews.bg/interviu/hristo-ivanov-pred-offnews-tcelta-ni-e-obsht-prodemokratichen-front-661833.html", "text": "- Г-н Иванов, да започнем от протестите, които подкрепихте - срещу промените в Закона за съдебната власт и Наказателно-процесуалния кодекс. Парламентът отмени една част от предвижданите промени, но други останаха. Какво Ви притеснява в тях?- Да, само една малка част беше оттеглена. Генералният проблем е, че, първо, има тотален отказ от реформа и, второ, има последователни усилия да се укрепва статуквото. Това укрепване минава през няколко насоки - едната е възнаграждаване на лоялните лица на статуквото през т.нар. кариерен бонус, т.е. възможността сегашните членове на ВСС да могат да отидат в други съдилища и магистратури без конкурс, извън правилата за всички останали. Този бонус е важно послание към членовете на следващия ВСС - “ако слушкате, ще папкате”.Другото беше опитът да бъдат наказани нелоялните – Съюзът на съдиите, и чрез тази промяна да се ограничи международната им подкрепа. Важното са не парите, а това, че авторитетни международни донори няма да могат да застават зад Съюза на съдиите и да го посочват като двигател на реформата в България. Опит да се ограничи политическият ресурс. Тук отново има послание към бъдещия ВСС – „ако не слушкате, ще се тричаме“.И третият елемент на укрепването на статуквото е създаването на съд, който, заедно със съответната му прокуратура, да бъде изцяло под контрола на Цацаров и на Пеевски и където да се концентрират всички чувствителни дела, що се отнася до грандкорупцията.Тук ще цитирам председателя на Венецианската комисия, който дойде в София и каза, че българската прокуратура не само не се бори с корупцията, тя е неин източник. Тоест освен, че е гарант за липсата на наказуемост на корупцията прокуратурата ни влиза в ролята на инструмент за оказване на дозирани форми на натиск върху икономически и политически субекти в точки, в които това е необходимо на силните на деня.При концентрацията на този тип правомощия в една структура – а именно Специализирания съд, в която има висока степен на влияние на Цацаров и Пеевски, се позволява да се оптимизира прокуратурата като инструмент за оказване на натиск, на „страхуване“, цитирам Пеевски. Това е мотивът. Като погледнем работата на Специализирания съд и прокуратурата, по никакъв начин не дават аргумент за такава промяна - там няма по-висока ефективност, бързина и експертиза, нищо от това.Не случайно Цацаров отдавна воюва със Софийския градски съд, тъй като няма достатъчно влияние върху него. Все пак Софийският градски съд е много голям и е част от общата селекция в магистратурата. Т.е. там има достатъчно голям брой съдии, които са достигнали по независим кариерен път до своите места и не са обхванати от мрежите на Цацаров и Пеевски и можеше да се разчита на някакво развитие на казусите извън тези мрежи. Сега това се ограничава. Очаквам това да влоши политическата атмосфера и условията за правене на бизнес в България.Тоест нашият протест е срещу това укрепване на властта на оста Цацаров - Пеевски - Борисов в правосъдието.- Парламентът се отказа само от поправката, с която целеше да забрани финансирането от \"Америка за България\" Отказаха се заради вашите протести или заради натиск отвън?- Да, за съжаление това е допълнителна мизерия. Фактически нещото, което може да накара политическата ни класа да се задейства, е да дойде да им тропне по масата някой от Вашингтон. Почти нищо друго не работи в България. Това е печална илюстрация как битува политико-корупционният ни елит. Идеалното положение за нашите кокорбашии е международният фактор да ги разглежда като едновременно ирелевантни и маргинално полезни. Така че те хем да не се занимават много с нас, хем да гледат на нас като на полезни идиоти от периферията, които винаги са готови да изпълняват дребните поръчки, които им се възлагат, а в останалото време са оставени на себе си. По тази формула нашите хора упражняват своя мафиотски суверенитет в страната.- Прави впечатление, че вече имате общи декларации с Нова република, дори и с други десни партии - БЗНС. Водите ли преговори и има ли някакви стъпки за обединение на дясното?- В това няма особена новина, що се отнася до „Да, България!“. Ние излязохме с нарочна декларация на Националния съвет на 8 юни, с която заявихме къде се позиционираме. Казахме няколко неща. Първо, че считаме, че централният политически въпрос в България е дали ще удържим развитието на страната по траекторията на европейския демократичен модел, дали България ще остане част от свободния свят и част от онази група страни, в която има свободна пазарна икономика, либерална демокрация и върховенство на правото, или ще видим едно изграждане на някакъв специфичен български, аз го наричам „битов авторитаризъм“. Борисов никога няма да се изправи като Орбан и да каже в реч, че ще изгражда “нелиберална демокрация”. Той просто го прави с хитрини, преструвки, дублира публичната политика и институционалните процеси с есемеси и мачлета. Затова говоря за „шопски битов авторитаризъм“, до голяма степен в стилистиката на това, което Тодор Живков се опитваше да прави в тогавашните условия.Второ, от гледна точка на този централен политически въпрос ние се заявихме като ясна и последователна опозиция, и то на всички парламентарни сили, т.нар. „системни партии“. За нас голямото разделение е на продемократични и антидемократични сили, а не на леви и десни. Ние считаме, че всички представени в този парламент сили имат интерес от антидемократично развитие, независимо как се обозначават идеологически и дали са на власт или в номинална опозиция.Трето, ние считаме, че трябва да се изгради голям продемократичен и антокорупционен обществено-политически фронт, защото корупцията е болестта, от която са болни нашата демокрация, нашата сигурност и държавност. В името на този фронт ние декларирахме, че ще предложим поредица от конкретни действия и ще подкрепяме предложенията на други организации, които са позиционират по същия начин.- Десният избирател чака вашето обединение...- Важно е да избегнем повтарянето на Реформаторския блок и това ни прави доста внимателни, вероятно прекалено внимателни за вкуса на някои. Не можем да си позволим поредното конюнктурно „обединение“ на мераклиите за влизане в парламента, което после да се окаже договаряно много повече в Банкя, отколкото между формалните партньори. РБ беше едновременно „реформаторски“ и „десен“ и се оказа, че зад тези прекрасни понятия се крие следното – на думи (поне в началото) РБ беше против модела \"КОЙ“, но на практика, с оправданието на „дясната“ си ориентация и „принадлежност към семейството на ЕНП“, в ключови моменти се подлагаше на основния носител на този модел – ГЕРБ и лично Борисов. И тук не става дума само за първоначалния „трик“. И до днес може да чуете вайкания как ГЕРБ били провалили възможността за „единна дясна кандидатура“ за президент. Всъщност издигането на кандидат-президент във формат РБ беше ход именно в тази посока.Ето защо ние настояваме да се обозначим според реалния политически въпрос за България – дали ще работим за нейното демократично развитие, или ще се надяваме да се доредим до софрата на спечелилите от антидемократичните тенденции. За нас е важен фокусът върху конкретните действия. Нека първо всеки докаже своята готовност за конкретни действия, да покаже на дело къде стои по темите „Цацаров“, „Пеевски“, „КТБ“, „ПИБ\" и пр., \"Южен поток\", \"Белене\", катастрофата в медиите и целия онзи списък от конкретни измерения на това, което наричаме модела \"КОЙ“. Нека хората да могат да се убедят на практика в нашата готовност да сме опозиция на Борисов и ГЕРБ в настоящата им форма. И когато дойде време да се търси конкретна формула за явяване на едни или други избори, всичко това ще даде една много по-здрава основа за разговори за коалиция, която ще може да търси доверие с много повече аргументи.Залогът не е в това след няколко кафета по заведенията в София партийните върхушки да измислят поредната квазиполитологична формула и да почнат да я предъвкват в медиите. Залогът е да покажем на практика способност да отстояваме позиции заедно, да дефинираме големия политически проблем и да убедим българските граждани, че си заслужава да ни гласуват доверие заради последователни наши действия и общи позиции. Това е начинът да разширим гражданската подкрепа за тези каузи, а не просто да се държим все едно имаме едни гарантирани 300 000 гласа като стотинки по джобовете на тийнейджъри във ваканция и трябва само да ги съберем и да идем всички заедно на кино. Никой от нас няма гарантирани гласове.- С кои партии са общите Ви действия?- Ами конкретните действия го показват - ДСБ/НР, Зелените, БЗНС, ДЕОС…. От самото създаване на ДаБГ говорим за нужността от широк антикорупционен продемократичен фронт. За съжаление по различни причини не успяхме да го изградим в краткия период, който имахме преди изборите, но не сме спирали да го идентифицираме като централна наша цел. От тази гледна точка за всяка наша по-важна позиция сме търсили подкрепа, давали сме подкрепа за други политически сили. Последователно търсим такъв тип единодействие и аз съм сигурен, че след няколко месеца хората ще свикнат с това и то ще започне да генерира доверие и гражданска подкрепа. Изисква време хората да видят, че има политическо действие, а не, че няколко души искат да правят политика от своето пиене на кафе заедно (и прибежките си до Банкя).- Обещахте протести, първия пред Народното събрание нарекохте предупредителен. Докъде може да стигнете?- Ние трябва да стигнем до това да съборим този модел на управление, според който властта не се управлява по демократичен и законов път, демокрацията е фасада, а законът е дребно неудобство, което се подминава с няколко SMS-а и пушене на пури. Това изисква смяна на политическата генерация и заедно с това - демонтаж на цял списък от болестотворни властови практики, които свързваме с модела „Борисов-Пеевски“. Ние трябва да съборим този модел на управление и това е нашата цел. С всички средства, позволени в една демокрация.- В Полша вървят протести, но гражданското общество се включва, а в България всички са недоволни от съдебната система, но няма хора по улиците...- Хайде да видим какви са разликите между България и Полша. Там в момента се прави опит да се въведе това, с което ние се борим от много дълго време. В България винаги политическата класа е назначавала свои комисари в съдебната власт, и то като мнозинство във ВСС, и по този начин е упражнявала това отровно влияние в правосъдието. Корупцията в съдебната власт е зараза, която идва от политико-икономическата и медийната сцена. Тоест тези, които концентрират власт – политическа, икономическа, медийна и съдебна власт - и това са няколко души, които търгуват помежду си всичко, което се случва в нашата държава и нашата съдба. Това е моделът в България. Той съществува тук от много години. В Полша сега се прави опит да се премине към този режим, парламентът да излъчва комисари в съдебната власт. Те се движат натам, където ние сме от много дълго време. Може би сега ще стане малко по-ясно защо разпределението на бройките във ВСС беше толкова принципно важно и стана един от мотивите за оставката ми като министър. От тази гледна точка ние трябва да разбираме, че в България има огромна умора, защото ние водим партизанска война срещу това нещо от десетилетия.Но ако погледнем нещата от този ъгъл, нашата война не просто продължава, а всъщност има видима активизация. Спомнете си само, че преди 3-4 години да изкарате хора на улицата в София на тема „съдебна реформа“ беше немислимо, словосъчетанието „реформа на прокуратурата“ отсъстваше от политическия език... Тоест напротив, в България има една устойчивост и един бавен растеж на гражданска чувствителност към тези теми. Да, има обезверяване на хората, че този режим може да бъде победен, има разочарования от неуспехи и откровените ни политически провали, и въпреки това има продължаваща съпротива. Енергията за борба, надеждата, че може моделът да бъде победен се възраждат винаги. И съвсем искрено трябва да Ви кажа, че това ме прави горд да съм български гражданин. Ние днес може и да не можем да покажем такава снимка, каквато виждаме във Варшава, а преди това - в Букурещ, но преди това беше София и протестът от 2013 г. Нямам съмнение, че решителният дуел между гражданите и модела у нас тепърва предстои. И се надявам тогава да имаме изграден и политическият инструмент, който да награди протестната енергия до реална политическа алтернатива.- Да поговорим и за КТБ, много бързо се покри обвинителният акт. Чуха се мнения на много анализатори, че темата за суджука е изместила най-голямата банкова измама. Как ще коментирате обвинителния акт? Кои са политиците, които са скрити?- Всички знаем политиците, които са скрити.- Но никой не ги казва на глас...- Е, да. Забележете, след като в миналия парламент имаше комисия по КТБ, в която БСП беше представена, сега Корнелия Нинова пита Цацаров да ѝ кажел имената. Това е позорно и страхливо отбиване на топката от страна на тази госпожа, която ужким, трябва да е лидер на парламентарна опoзиция. Когато всички знаят едни имена и когато си имал всякаква политическа възможност да ги научиш, ти се правиш на улава и тепърва чакаш да ги научиш... Борисов даже не си прави труда да задава такива риторични въпроси, той се крие зад Суджукгейт.Що се отнася до обвинителния акт по КТБ, той носи всички белези на акция по погребване на тази тема, този път с хартия. Всеки, който е правил одит, било то в държавна институция или корпорация, знае, че любимият номер на проверяваните е да те заринат с документи, да ти дадат една стая, пълна с хартия и да ти кажат: \"Оправяй се, намери това, което ти трябва\". Това направи и прокуратурата, след което извади суджука.В обвинението липсва политическата механика на възникване и срутване на КТБ. Има някакъв опит да бъде описана в есеистичен стил, но забележете - прокуратурата се занимава с публицистика, този текст не е обвинение. Няма я цялата медийна отрова, която е оставила след себе си КТБ, абсолютно отсъства въпросът за цялата тази система от институции, ДАНС, БНБ, КФН и т.н., които бяха в състояние на будна кома и „не са забелязали“ КТБ. В обвинителния акт и иначе обилното публично говорене по темата отсъства въпросът с отговорността на прокуратурата - защо тя е проспала това, защо участваше в сриването на банката и каква е нейната роля.Не на последно място забележете, дори главният персонален фокус на това обвинение – Цветан Василев - всъщност липсва, това е обвинителен акт срещу един празен стол. Много характерно, в дните преди обявяването на обвинителния акт Захариева, външен министър и вицепремиер с отговорности по съдебната реформа, беше в Белград и изрично беше казано на пресконференцията, че темата за Цветан Василев не е обсъждана. Вие трябва да си спомняте как в предприсъединителния ни период няколко страни-членки оказваха натиск на България да осигурят бързо и вменяемо разглеждане на дела, по които те имат интерес. Искам да кажа, че една страна-членка на ЕС има определен инструментариум да осигури бързо и вменяемо разглеждане на една такава процедура. Вместо това виждаме тоталното нежелание на българските власти Цветан Василев да бъде докаран в София. Дори не пожелаха да го разпитат дистанционно.Тоест, за съжаление, този обвинителен акт повече прилича на поредната уйдурма, погребване на темата КТБ с хартия и суджук.- Напоследък се говори за тефтерче, изскочило по случая КТБ. На Цветан Василев ли, на кого е това тефтерче и какво пише в него?- Това, което вероятно имате предвид, е т. нар. регистър на посетителите на Цветан Василев. В един момент, ако си спомняте, някак си изтече тетрадката от портиерната. Когато са ходили в централата на банката едни лица, те са били записвани – посетителите. Няма ясно разследване между техните посещения и техните действия и бездействия, и кредитни карти, и отпускани заеми. Такъв анализ липсва и не се прави. При това ние знаем, че има и други входове и други места, на които са се правили тези срещи, тоест ВИП разговорите не са отразени в тази тетрадка, в нея е по-дребната цаца.- Може ли да коментирате и новия Висш съдебен съвет, който се реди в момента – оптимист ли сте, че ще има промяна или ще се избере един съвет, който да утвърди Цацаров?- Казвал съм, че новият ВСС ще е по-лош от стария, защото той ще е изцяло нареден от Цацаров и Пеевски и защото той има да реши една изключително важна задача - да избере следващия главен прокурор. Това изглежда далече, след 2 г., но сега се договаря мнозинството, което ще определи наследника на Цацаров, кой и при какви условия ще стане следващият гарант за безнаказаност на грандкорупцията в България, защото това е длъжностната характеристика на главния прокурор. Току-що са минали парламентарните избори и напрежението, което витае в политическата атмосфера на София идва от това, че те трябва да наредят такъв ВСС, така че да избере удобен и за Пеевски, и за Борисов главен прокурор. И от тази гледна точка отсега виждаме всякакви мерки за неговото подчиняване, там се избират удобни хора, станахме свидетели на всички опити да се повлияе на избора на магистратите на онази половина на членовете на ВСС, които се избират от магистратите. Престараха се и пресолиха манджата и това доведе до факта, че в съдийската колегия попаднаха хора, които не са били желани от Цацаров. Това е една малка светлинка в тунела, но тя няма да е достатъчна.Наесен предстои да наблюдаваме как парламентът ще спазари своите комисари. Основният критерий за селекцията на тези хора е, както Нинова каза простодушно, но това важи за всички в парламента, да са си мълчали, да не са проявявали характер и не са вземали отношение към темите, свързани със съдебната реформа и обществени дебати. Искаме да изберем хора, които трябва да са лидери на съдебната независимост, а ги избираме по основен белег безхарактерност и безгръбначност – мълчаливи изпълнители. Това е тотален цинизъм. Особено идвайки от една партия, която трябва ужким да бъде опозиция. Впрочем Нинова също така сама призна, че е ходила да си съгласува партийната платформа с Цацаров, да го пита дали има нещо против, нещо да не го подразни. Излъчи кандидат-президент, който в последното си интервю, преди да стане президент, каза, че мнението на главния прокурор е определящо… Тотална и унизителна подчиненост.- Няколко пъти споменахте Пеевски - преди въпросът беше „Кой“, но сега въпросът е „Къде“. Къде реално е Пеевски, неговото име се споменава постоянно, но него го няма. Доказано ли влияе?- Пеевски и Борисов са двете страни на една и съща монета. Така че където е Борисов, там е Пеевски. Аз не съм разследващ орган, за да мога да го докажа, но всичко, което можем да видим със средствата на политическия анализ е, че това е лице, което упражнява огромно влияние, което е основен партньор по власт на Борисов, че Борисов е все по-зависим от Пеевски, от Доган, от Цацаров, от хората около тях. Че самият Борисов, въпреки че е демократично избран премиер, се държи като техен подставен, на това задкулисие. Когато говори за стабилност, той говори именно за продължаването на този модел на управление.- Нека приключим с въпрос за големия оратор Кристиан Таков, който ни напусна през юли. Какво ще запази „Да, България!“ от него?- Наистина хубав въпрос. Разбира се, Кристиан е много повече от това, което може да бъде вместено в една политическа партия. Но да, заедно с Мануела (Малеева), той е един от тримата, с които инициирахме този проект. И аз наистина имам дълбокото съзнание, че сега ние имаме дълг да опитаме да останем верни на неговия ценностен облик като нещо, което ни обединява, като човешка, гражданска и политическа общност. Кристиан беше дълбоко осъзнат демократ, човек, който знаеше, че върховенството на закона значи върховенство на доброто и справедливото. Кристиан знаеше, че да си юрист означава да работиш със съвестта си, знаеше, че културата е дълго усилие над себе си, а не е е забавление, че образованието е трудно и бавно хуманизиране, което никога не приключва. Всичко това ние имаме огромен дълг да го пренесем нататък във времето, да продължи да диша сред нас, някак си да има повече от Кристиан.", "date": "2017.08.01", "title": "Христо Иванов пред OFFNews: Целта ни е общ продемократичен фронт, а не поредният РБ"}
{"url": "https://offnews.bg/futbol/v-izrael-grant-i-levski-se-razbraha-za-800-000-evro-na-sezon-661844.html", "text": "Израелският треньор Авраам Грант е постигнал споразумение с Левски и в петък ще подпише своя договор. Това съобщи издание в родината на спеца.Според информацията бившият мениджър на Челси ще прибира по 800 000 евро на сезон в София, което се равнява на почти 67 000 евро на месец!Ако е вярно, това е абсолютен рекорд в историята на българския футбол! Но пък няма причина да се съмняваме в колегите.Maariv цитира dolfudj Диана Иванова, която посрещна Грант на летището и бе до него през цялото време.„Вчера се разбрахме с Аврам Грант да стане част от отбора ни. Левски много иска той да води тима. Подписването ще стане след Тиш’а бе-ав (б.а. религиозен празник на евреите) . Грант се прибира в Израел и ще е отново тук в четвъртък. Всичко е готово, чакаме само подписването“, казва Иванова.Изданието посочва също така, че Емил Велев няма да бъде помощник на Грант заради „неразбирателство с хора в управата на клуба“. По всяка вероятност става въпрос за враждата на Кокала с Даниел Боримиров.", "date": "2017.08.01", "title": "В Израел: Грант и Левски се разбраха за 800 000 евро на сезон"}
{"url": "https://offnews.bg/tenis/bivshiat-na-serina-se-zaiade-posreshtat-sharapova-vse-edno-e-rodila-661845.html", "text": "Заядлив коментар направи Патрик Муратоглу, прочутият треньор по тенис, който навремето готвеше Григор Димитров и Серина Уилямс, а после напусна жена си заради американката.Французинът заяви, че е щастлив от завръщането на Мария Шарапова в тура, но не е доволен от начина, по който се лансира рускинята. Патрик итначе няма нищо лично срещу Маша.„Тя е страхотна за тениса и съм щастлив заради това. Всеки спорт има нужда от икони и суперзвезди. Нямам нищо против нея\", каза спецът, цитиран от Тенискафе.\" Доволен съм, че се завърна на корта, но не и от начина, по който я посрещат. Все едно е била контузена или родила дете. Не трябва да се помага на наказан за допинг да се върне на върха. Трябва да се въведе забрана за даване на покани на хванати с допинг“, заяви Муратоглу.Патрик беше въвлечен навремето във войната между Серина и Маша, която са разгоря за сърцето на Григор Димитров. След атака на бясната американка, Шарапова отвърна, че поне не е развела семеен мъж, както се случи с Уилямс и Муратоглу. ", "date": "2017.08.01", "title": "Бившият на Серина се заяде: Посрещат Шарапова, все едно е родила"}
{"url": "https://offnews.bg/politika/trima-ot-administratciata-na-parlamenta-svarzani-s-darzhavna-sigurnost-661840.html", "text": "Трима души от администрацията на Народното събрание са свързани с бившата Държавна сигурност.Имената им обяви Комисията по досиетата днес, след като е проверила главния секретар, директорите, началниците на отдели и началниците на сектори в парламентарната аминистрация, както и щатните служители към постоянните комисии - общо 62 новоназначени. 48 от тях се оказали по-млади - задължително се проверяват за принадлежност към органите на ДС публичните лица, родени след 16 юли 1973 г.От останалите тримата с връзки с комунистическите служби са:Иван Василев Хиновски - главен експертен сътрудник в Комисия за наблюдение дейността на ДКЕВР от 16.12.2014 г., който е бил секретен сътрудник на ДС към Първо главно управление под псевдонима Хабов. Делото му в архивите съдържа два тома с общо 260 страници. Името му бе обявено и при излизането на списъка с длъжниците към Елитбанк (25 юли 2017 г.).Николай Коцев Доцев - старши експертен сътрудник в Комисия по отбрана от 12.06.2017 г. Роденият в Мадан на 30 ноември 1961 г. Доцев е бил щатен служител на Разузнавателното управление на Генералния щаб.Спас Ангелов Ташев е третият в списъка. Той е главен експертен сътрудник в Комисия по политиките на българите в чужбина от 30.05.2017 г., бил е агент на шесто отделение в Областния отдел на МВР, отдел ДС, в Стара Загора. Агент Иван е вербуван през 1985 г. и е снет от действащия оперативен отчет година преди падането на режима - през 1988 г. Има предложение за унищожаване на досието му от 2007 г.Разкриването на имената на свързаните с ДС не води до освобождаването им от публични постове, у нас няма подобно изискване на закона.", "date": "2017.08.01", "title": "Трима от администрацията на парламента свързани с Държавна сигурност"}
{"url": "https://offnews.bg/sviat/trima-ubiti-sled-strelba-v-moskovskia-oblasten-sad-661847.html", "text": "Трима участници в престъпна група, известна в Русия под прозвището \"ГТА\", бяха убити, след като отмъкнаха оръжията на конвоиращите ги полицаи и откриха огън в Московския областен съд.От петимата участници в стрелбата бяха ликвидирани трима, а двама са обезоръжени и задържани, съобщиха от московската полиция пред агенция ТАСС.Според версията на полицията, членовете на бандата са се опитали да вземат заложници.По предварителна информация подсъдимите са нападнали полицаите при превозване в асансьор.При аварийното отваряне на асансьора те са се опитали да се укрият и трима са ликвидирани, съобщи ръководителката на пресслужбата на главното московско управление на МВР Татяна Петрова.Тя уточни, че са ранени войник от руската национална гвардия и двама полицаи.Членовете на бандата \"ГТА\" са убили над 10 шофьори по шосета край Москва.", "date": "2017.08.01", "title": "Трима убити след стрелба в Московския областен съд"}
