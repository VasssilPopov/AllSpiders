{"url": "https://m.offnews.bg/news/Zimni_18801/Sravniha-ruski-hokeist-s-Visotcki_659838.html", "text": "Великият руски треньор Юрий Новиков сравни нападателя на тима от НХЛ Далас Старс - Александър Радулов с поета Владимир Висоцки.\"Бих казал, че Радулов е сред тези, които носят гордо знамето на Русия в НХЛ. Играчите там са много, но има и някои изключителни таланти като Малкин, Овечкин и самият Александър \", каза Новиков, отбелязвайки, че хокеистът трябва да \"спре да скромничи\", за да успее.\"Не може да се сравни с друг, освен с Висоцки, тъй като когато е на леда, Александър със сърцето си\", завърши легендарният специалист на руския хокей.На 3 юли нападателят подписа петгодишен договор с Далас, според който за това време, хокеистът ще спечели солидните 31,25 милиона долара.Последният клуб на 30-годишния Радулов е Монреал Канейдиънс. През сезон 2016/2017 хокеистът има 76 мача, в които вкара 18 гола и даде 36 асистенции.Юрий Новиков е бивш вратар на Спартак Москва, който той през 1976 г. печели шампионата на СССР. След приключване на активната си кариера е работил като треньор на тимовете Криля Советов и Лада.", "date": "2017.07.05", "title": " Сравниха руски хокеист с Висоцки"}
{"url": "https://m.offnews.bg/news/Analizi_289/Trite-zaplahi-pred-Borisov-BSP-Radev-i-Slavi_659835.html", "text": "Неяснотата в Европа намаляваНапрежението между Русия и САЩ видимо се повиши и e на крачка от възможен тежък инцидент. Характерът на отношенията на САЩ с Китай също е далеч от изясняване. Според влиятелни медии („Гардиън“, „Файненшъл таймс“) на „медения месец“ Тръмп–Си е сложен край.С антииранските си действия и с неизменно твърдата позиция срещу режима на Асад в Сирия САЩ все по-активно залагат на два съюзника: кюрдите и Саудитска Арабия.Саудитска Арабия обаче същевременно гледа и към Москва за военни доставки и партньорство по ключови теми (проектира се безпрецедентна визита на саудитския крал в руската столица). Турция пък видимо се противопоставя на проекта за създаване на кюрдска държава, толериран от САЩ. Ситуацията с Катар пък още повече отдалечава Турция от САЩ.Така близкоизточната криза консолидира взаимодействието между Русия, Иран и Турция – по-далеч от САЩ – и това е още стъпка към многополюсен свят. Друг симптом за променящия се глобален баланс е Шанхайската организация за сътрудничество, която придобива респектиращ мащаб. Съвкупният й пазар вече обхваща половината от населението на Земята.Израел приветства края на ерата „Обама“ и идването на Тръмп, но сериозно сближаване на Израел и САЩ досега не е налице, включително и поради нежеланието на Вашингтон да изпълни предизборно обещание – да премести посолството си от Тел Авив в Йерусалим.На този фон продължава тежкият вътрешнополитически конфликт в САЩ и в някои отношения дори се изостря. Битката на Тръмп с водещи медии навлиза в открита фаза. Терминът „война“ за тези отношения се използва всекидневно, особено от CNN. „Ню Йорк Таймс“ излезе на първа страница с подборка, озаглавена “President Trump’s Lies: The Definitive List”. Тръмп не му остана длъжен и нарече вестника „пародия на медия“.„Сраженията“ около „руската връзка“ ескалират с показанията на бившия директор на ФБР Коми, според когото подкрепата на Путин за Тръмп е била „извън съмнение“. На обратния полюс застава главният прокурор Джеф Сешънс, който отхвърли каквито и да било данни за руска намеса. Получиха се две паралелни американски реалности.След втория тур на френските парламентарни избори, изборите във Великобритания и социологическите сондажи в Германия европейската картина започва да се изяснява. Онова, което беше поставено под въпрос – водещото начало на френско-германската ос – вече се преутвърждава. При новата политическа конфигурация Лондон едва ли ще бъде в състояние да държи инициативата в преговорите по Брекзит.Франция и Германия ясно ще заложат на платформата за „двете скорости“. Стартираната от ЕК процедура срещу три „вишеградски“ държави, Полша, Чехия и Унгария, относно приема на мигранти, е показателна за готовността на „западните“ елити да бъдат твърди.Само преди няколко месеца изглеждаше сякаш правилата са пожелателни. На този фон България отчетливо, макар и все още неофициално, застава на страната на „Стара Европа“.Отдавна не е било международната активност на българския политически елит да бъде централна тема за медиите и обществото. Причината е най-вече в това, че започна председателството на „тройката“, от която България е член.Борисов вече има и самочувствието на един от „старите“ европейски лидери. С малки изключения държавните и правителствените ръководители, с които заседава в Брюксел, са заели постовете си след него.Посещението на Зоран Заев в София бележи поврат в отношенията между България и Македония след продължителното „изстудяване” по време на управлението на Никола Груевски.Като имаме предвид колко близки отношения имаше Борисов дълги години с Груевски, сегашната промяна говори за съзнателно и координирано влизане на България в нова европейска и балканска роля.И ако европейската интеграция на Македония е дълъг процес, то влизането в НАТО става постижима средносрочна цел. Визитата на външния министър Никола Димитров в Атина донесе новината за възможна отстъпка на Македония по въпроса за името – което е основното искане на Гърция. А договор за добросъседство може да удовлетвори позицията на България.Всичко това би могло да значи не само „пътна карта“ на Македония към ЕС, но и далеч по-важните в случая гаранции за нейната бъдеща териториална цялост – нещо, от което България има сериозен интерес.И същевременно това е стъпка към откъсване на страната от сръбско и руско влияние, към стесняване на възможностите на Русия за въздействие върху Балканите.Новият правителствен формат в България стабилизира позициите и посланията си. Може да се каже, че общественото мнение „свиква с идеята“ за новото мнозинство – за това говори укрепването на основните социологически показатели.Борисов се чувства политически все по-комфортно. Той е доказал, че безкрайните серии от мини-скандали във властта не се отразяват на неговия авторитет, а напротив, го превръщат в незаменим арбитър.ГЕРБ като партия стои единно, въпреки отделни признаци (например по повод на самолетите „Грипен“ или на НДК), че съществуват разминавания между отделни лобита.Патриотичната коалиция засега опровергава критиците си поне по две направления: че тежките дългогодишни противоречия между партньорите ще провокират разпадни процеси и че сериозните програмни разминавания с ГЕРБ сравнително бързо ще поставят мнозинството на карта.ДПС показва „мека сила”: публично афиширана опозиционност и гласуване против мнозинството, но без координация с другата опозиционна сила БСП и без голяма политическа енергия. Скрита, но твърда готовност Борисов да бъде подкрепен при определени условия, които предполагат излизане на ОП от властта. Натиск над ОП, включително и на международно равнище.Заедно със стабилизацията на властта обаче се стабилизира и опозицията. БСП се очертава като енергична опозиция, която постоянно създава „новини“ и поражда казуси. За пръв път от година насам вътрешните противоречия и междуличностни конфликти при социалистите не са основна тема в медийното им присъствие.Мощната атака срещу главния прокурор Сотир Цацаров, набрала сили след т.нар. ЦУМ-гейт, също постепенно затихва в светлината на рязката активизация на прокуратурата в последно време.Формира се ситуация с ярък премиер, с правителство, което остава в неговата сянка и с неактивен парламент. На фона на свръхактивността на Борисов (и на заместника му Цветан Цветанов) всички министри изглеждат второстепенно и не се открояват фаворити, както преди.Мнозина наблюдатели отбелязват, че никога досега Народното събрание не е било толкова пасивно в законодателен план, макар и да става трибуна на словесни престрелки.Освен БСП, остават още два фактора, които са източник на дългосрочно притеснение у Борисов – Слави Трифонов и президентът Радев.Ясно е, че президентът Радев не се вписва в политическата тактика на Борисов и политическият сблъсък между двамата е вероятен, макар и в бъдещето. С такъв сблъсък при сегашната ситуация, особено на фона на деликатните въпроси около европредседателството, Борисов не желае да се ангажира. И тук острие остава Цветан Цветанов.Месеците, прекарани в политическа несигурност, избори, формиране на кабинет, международна активизация, притъпиха инерцията на Слави Трифонов и референдумът му сякаш загуби актуалност в масовото съзнание.Нещо повече, фалшивата информация, че Слави учредява нова партия принуди шоумена да отмени среща и на практика го въвлече в обяснителен режим дали гражданската претенция не е само прикритие на политически амбиции.От това не следва, че Слави е „приключен“ като потенциален политически фактор – претъпканите зали в трите му последни концерта говорят обратното. Просто на този етап не личи той да разполага с лесен ход.", "date": "2017.07.05", "title": " Трите заплахи пред Борисов: БСП, Радев и Слави"}
{"url": "https://m.offnews.bg/news/Futbol_18793/Levski-priiuti-pensioner-ot-Barselona_659843.html", "text": "Левски продължава със селекцията, новите на Герена могат да си направят цял отбор. Поредното попълнение е 32-годишният испанец Жорди Гомес. Той има богата визитка, но добрите му дни са далеч в миналото.Юношата на Барселона е играл в Еспаньол, Уигън, Суонзи, Съндърланд, Блекбърн и Райо Валекано. Испанезцът в момента минава медицински прегледи в София, след което ще подпише тригодишен контракт с Левски.Лично собственикът на столичани Спас Русев преговаря с агентите на футболиста от една седмица, за да го убеди да напусне Райо Валекано и да пристигне на \"Георги Аспарухов\", твърди \"Спортал\". Плеймейкърът идва на мястото на Мехди Бурабия.Гомес е второто попълнение на Левски през тази седмица и общо 10-то за лятото. Вчера \"сините\" привлякоха румънския опорен халф Нелуц Рошу, който бе купен от шампиона на Румъния Виктория Констанца.Преди това на \"Герена\" пристигнаха Александър Любенов, Иван Горанов, Милош Цветкович, Георги Ангелов, Васил Панайотов, Антонио Вутов, Жуниор Мапуку и Сержиу Буш. А се очакват още един-двама чужденци!Най-големият успех на Гомес е спечелването на ФА Къп през 2013 година с екипа на Уигън, когато играе 81 минути за победата с 1:0 над Манчестър Сити във финала на \"Уембли\". От щаба на столичани се надяват испанецът да дебютира срещу Хайдук (Сплит).", "date": "2017.07.05", "title": " Левски приюти пенсионер от Барселона"}
{"url": "https://m.offnews.bg/news/Ikonomika_59/BMF-zahapa-Simeonov-Shte-razberete-istinata-ako-vi-ostane-vreme-ot-o_659840.html", "text": "Ръководството на Български морски флот изпрати отворено писмо до вицепремиера Валери Симеонов, който вчера се обяви за разваляне на приватизационната сделка за параходството.От предприятието твърдят, че именно приватизацията е спасила дружеството от фалит в условията на тежка криза. Със същото твърдение по-рано днес излезе и Моряшкият синдикат.Ръководството на БМФ обяснява и че през последните години са настъпили пазарни промени, които са направили невъзможно оперирането на старите кораби на параходството, тъй като застрахователите започнали да отказват да застраховат кораби над 20 години и техните товари, а редица пристанища ограничили достапа за такива плавателни съдове.От фирмата посочват, че инвестициите в дружеството за периода от дата на приватизацията до края на декември 2016 г. са с общ размер на 567 760 343,37 лв. За тази сума били придобити 18 кораба и направени плащания по 4 новостроящи се плавателни съда, които щели да бъдат пуснати на вода през 2017 г. и 2018 г.През тази и следващата година БМФ ще купи още 6 кораба на стойност около 210 милиона лева, заявяват още от параходството.Според информацията от БМФ в момента средната възраст на корабите била 8,7 години. Ог компанията си позволяват и доста язвителен съвет към Симеонов:Мениджмънтът на параходството определя изявленията на вицепремиера като Следва пълният текст на писмото:ДоЗАМЕСТНИК МИНИСТЪР-ПРЕДСЕДАТЕЛ СИМЕОНОВПОЗИЦИЯ НА „ПАРАХОДСТВО БЪЛГАРСКИ МОРСКИ ФЛОТ” ЕАДВъв връзка с Ваши неверни и подвеждащи изявления относно приватизацията на „Параходство Български морски флот” ЕАДГОСПОДИН ЗАМЕСТНИК МИНИСТЪР-ПРЕДСЕДАТЕЛ СИМЕОНОВ,Във връзка с Вашите медийни прояви и изявления по адрес на „Параходство Български морски флот” ЕАД (БМФ) и решението на Арбитражния съд при БТПП относно искането за изменение в резултат на стопанска непоносимост на две от всичките седемнадесет следприватизационни задължения, Ви отговаряме следното:Приватизацията на БМФ е осъществена през август 2008 г. и е единствената приватизация в историята на България след промените, при която купувачът е задължен да изпълнява толкова сложен комплекс следприватизационни задължения за период от 10 години след датата на приватизация. Само за сравнение следприватизационния контрол на задълженията на електроразпределителните дружества е с период от 3 години, на България Ер е 5 години, на Параходство българско речно плаване – 5 години и т.н.Системата от условия и задължения по Договора за приватизационна продажба отразява състоянието на световната икономиката и в частност сектора търговско корабоплаване към периода 2006 г. - 2007 г. Този период се характеризира с исторически най-високите нива на световния фрахтов пазар, почти без значение за кой точно кой сегмент на търговското корабоплаване става въпрос. Затова през 2008 г., когато се провежда приватизационната процедура, купувачът изработва приватизационното си предложение и се сключва Договора за приватизация при условията на стабилно нарастване на тонажа и доходността на фрахтовия пазар.2009 година и периода след това са характеризират с:След сключване на договора за приватизация и настъпването на пазарната криза единственото адекватно пазарно поведение на БМФ е:Корабните екипажи, техния състав, брой, функции, безопасност, квалификации периодите на почивка, товаро-разтоварните операции, сигурността на кораба, контрола, поддръжката, носенето на вахтите и т.н. се регламентират детайлно от редица международни актове и регламенти, приети от международните организации МТО и ММО от семейството на ООН и станали част от националните законодателства на държавите, под чийто флаг плава съответния кораб. Всички кораби на БМФ в съответствие с Договора за приватизация плават под знамето на държава - членка на Европейската общност.В момента БМФ оперира 35 морски кораба със средна численост на екипажа на всеки от 20 морски лица. Предвид изискванията за сменост/ротация на екипажите на всеки 4 календарни месеца в съответствие с изискванията на международните конвенции, лесно може да си направите заключение колко моряци са ангажирани от БМФ за оперирането на вече единствената търговска морска флотилия в България. Това, което Вие твърдите за плавсъстав от 124 моряци, е подвеждащо и невярно. На корабите на БМФ средното възнаграждение на капитан е приблизително 15 000 лв., а на главен механик 13 500 лв., което е в пъти над средното ниво на заплащане в страната. Минималното възнаграждение на кораб на БМФ е над 2 600 лв. По стажантски програми на корабите на БМФ в момента се провеждат обучения и квалификация на 56 стажанта.Инвестициите в дружеството за периода от дата на приватизацията до края на декември 2016 г. са с общ размер на 567 760 343,37 лв. За тази сума са придобити 18 кораба и са направени плащания по 4 новостроящи се кораби, които очакваме да бъдат пуснати на вода през 2017 г. и 2018 г. Бизнес плановете на дружеството включват през 2017 г. и 2018 покупка на още 6 кораба на стойност около 210 милиона лева.С реализирането на инвестициите средната възраст на корабите към момента е 8,7 години. За сравнение, към дата на приватизация средната възраст на корабите на БМФ беше над 24 години, а съгласно Договора за приватизация задължението на купувача е възрастта на корабите на дружеството, да бъде намалена под 20 години.Информацията и данните, поднесени по-горе, може лесно да проверите като посетите БМФ, срещнете се с моряшките синдикати, морските лица или техните семейства, разбира се, ако Ви остане време между обиколките на курорта „Слънчев бряг“.Това правилно пазарно поведение не покриваше част от условията и задълженията на купувача по Договора за приватизация, а именно:Купувачът се задължава за срок 10 (десет) години след сключване на договора да поддържа средногодишно общ тонаж на корабите на БМФ не по-малък от 1 300 000 DWT, включително чрез дъщерни дружества на БМФ;Купувачът се задължава за срок 10 (десет) години да осигури БМФ да поддържа предложената от него средносписъчна численост на плавателния състав, съгласно представена Социална програма.Тяхното изпълнение би довело до изпадане в несъстоятелност на дружеството. Тонажът е функция на пазара в една пазарна икономика. Ако БМФ реши да не се освободи от само един кораб, който не може да търгува, а реши да го задържи изкуствено, само за да изпълни приватизационни изисквания, това означава среден дневен разход за поддържане на системите на кораба на рейд в пристанище от около 2 850 лв., годишен в размер 1 050 000 лв. Сумата включва осигуряване на минимален екипаж за осигуряване на навигационната му безопасност, гориво за работа на генератор за захранване с електричество, портови такси, съгласно изискванията на пристанището, данъци и застраховки. Пример - неосвобождаването от 20 отхвърлени от пазара кораби за периода 2009 г. – 2015 г. означава неизбежен разход от около 152 000 000 лв.С коментираното от Вас решение Арбитражният съд при БТПП изцяло отхвърли искането на купувача за изменение на задължението за намаляване на средносписъчната численост на плавателния състав и частично уважи искането на купувача да бъде намален размера на тонажа, като вместо поисканите 880 000 тонаж постанови, че купувачът следва да поддържа 906 920.96 тонаж. Видно и от заключенията на седем вещи лица по назначените двойна и петорна експертизи по делото, приватизираното дружество поддържа флот от търговски кораби и отстоява позициите си на фрахтовия пазар благодарение на далновидната и професионална търговска политика и мениджмънт въпреки изменената икономическа и пазарна обстановка. В тази връзка предявеният иск за ревизия на клаузите от Арбитражния съд при БТПП беше продиктуван от накърненото чувство за икономическа справедливост при драстично изменените търговския и финансови условия купувачът да продължи да бъде обвързан от задължения, чието изпълнение би било непосилно и би имало за последици сериозни финансови загуби, значително намаляване на финансовата автономност, рентабилност и ликвидност на приватизираното дружество и бъдеща несъстоятелност.От друга страна за нас предявеният иск е инструмент за защита не само на интереса на купувача. Напротив, считаме, че исканата промяна на приватизационния договор е социално оправдана и съответства в пълна степен на интереса на обществото и на българската държава, в качеството й на миноритарен акционер, собственик на 30% от акциите в БМФ. По пътя на вашата логика, коментирайки плащането на съдебна такса от Министерство на икономиката, като преместване на средства от единия джоб в джоба на Министерство на правосъдието, то арбитражното решение всъщност спестява на държавата 16 500 000 лв., като акционер в БМФ.ГОСПОДИН ЗАМЕСТНИК МИНИСТЪР-ПРЕДСЕДАТЕЛ СИМЕОНОВ,Купувачът и БМФ нямат неизпълнен ангажимент към българската държава и АПСК и независимо от настъпилите непредвидени обстоятелства и постановеното арбитражно решение, купувачът ще продължи да изпълнява инвестиционната си програма за закупуване на кораби в пълен размер, така както се е ангажирал по приватизационния договор.Считаме медийните Ви прояви по адрес на БМФ за некомпетентни, неадекватни, повърхностни, уронващи престижа на търговско дружество със 125-годишна история и обидни за хилядите професионалисти, работещи за БМФ и техните семейства. Вашата медийни изявления са несъвместими с отговорностите Ви на заместник министър-председател по икономическата и демографската политика и с етичните правила, които политик от Вашия ранг би следвало да спазва.Убедени сме, че имате достатъчно правомощия и инструменти, за да се запознаете и да бъдете информиран за приватизационния договор, за сектора търговско корабоплаване, неговите специфики и предизвикателства, преди да решите да вредите на най-големия и в последно време единствен, представител на морското търговско корабоплаване на България.За да се уверите в правотата на гореизложеното, Ви каним да посетите БМФ на официалното приемане на 07 юли 2017 на новопостроения 42 000-тонен морски кораб „Рила“ на стойност 34 500 000 лв., на която среща ще можем да обсъдим визията Ви за държавната политика относно търговското корабоплаване.", "date": "2017.07.05", "title": " БМФ захапа Симеонов: Ще разберете истината, ако ви остане време от обиколки на Слънчев бряг"}
{"url": "https://m.offnews.bg/news/Nashite-avtori_2490/V-pamet-na-pametnika-1300-godini-Balgariia_659842.html", "text": "1. В момента, в който министърът на културата обяви всяко паве за културно наследство, Софийска община разрушава най-амбициозния монумент на късния социализъм. Жестът не е просто комунистически, както може би изглежда на пръв поглед. Защото комунистите рушат едни стари работи, за да построят нови. Тук рушат едно близко минало, за да ни върнат към по-далечното – в случая към паметта на падналите през Балканските и Голямата войни.Значи от едно минало, което аз и много от вас помним - към което имаме сложни, амбивалентни чувства, спорим за него, търсим поуки - прескачаме към едно по-добро минало, дестилирано откъм памет и превърнато в чиста гордост и почит. Защо казвам това ли? Защото в безбройните он- и офлайн дебати по темата непрекъснато се появяват такива едни мисли, че онова време е супер-героично, че всички битки сме спечелили, че сме се прославили по света. Националната катастрофа, абдикирането на царя, репарациите, пречупването на гръбнака на амбициозна млада България за десетилетия напред – те някак са преработени в едни хубави усещания на непреходна слава. Няма свидетели, далеч е – може да е каквато си поискаме. И с този механизъм работи нашата колективна памет, или по-добре колективна забрава. Близките реални спомени се заменят с далечни и легендарни.2. Отдясно, яростта срещу паметника „1300 години“ съдържа една обидна подмяна. Истинският враг – това е Паметникът на съветската армия, срещу който от години вече се бунят антикомунистите. Защо не успяват да го разрушат? Ами помня един момент, в който у нас се бяха приготвили да го направят – и тъкмо трябваше да идва Вяхирев, шефът на Газпром. Чакат го на летището – няма го. Чакат на следващия ден – пак го няма. Докато по разни дипломатически канали протича интифа, че газта и съветската армия са свързани. В безсилието си антикомунистическата енергия се пренасочи срещу паметника на Старчев, който по същество беше националистически – знак за патриотичния обрат на режима през 70-те години. Вярно е, че стилистиката е на епохата, но не е ли така и със самата сграда на НДК, претрупана и барокова? Последователните антикомунисти следва да искат да съборим и нея, и комплексите в Младост и Люлин.Щеше да е честно лагера на терминаторите да кажат: не харесваме този грандомански национализъм. Но смеят ли? Ами нали в този същия момент страната се покрива с още по-националистически обекти. Самите мемориални плочи, които смятат да възстановят, са именно такива – впрочем само си представете как посрещаме гостите за европредседателството с чистак-нов военен паметник именно на Голямата война, която от три години се обсъжда като най-страшната братоубийствена лудост, коствала залеза на континента ни. Можем само да се молим да не успеят до тогава или да им дойде акъла и да кажат – нямаме пари за сега.3. Естетическата критика на монумента, разбира се, е легитимна. Ако един публичен обект не харесва на повечето софиянци, той, разбира се, има проблем. Дали обаче не харесва, защото беше доведен до състоянието, до което довеждат фабриките, за да ги купят евтино? Или за масовия вкус той беше малко прекалено „модерен“ – със сигурност не е харесвал на самия Живков, селски човек (ако се чудите защо днес БСП не се мобилизира за този обект – ето ви отговора, твърде им е елитарен).И аз съм виждал по-хубави неща по света; ако общината беше обявила, че ще покани някой световен артист да направи там нещо интересно, щях да се радвам. Само че там се канят да сложат нещо без всякаква естетическа стойност: плочи с имена и псевдо антични колонки. Обръщам внимание, че в тази градинка, претрупана и без това от символика, вече има един списък с имената на жертвите на комунизма. Дали няма да отиде малко към гробищен парк това място, предвидено за разходки на баби с деца?И като говорим за естетика – огледайте се. Има ли някакъв монумент през последните години, който да е интересен, изразителен, впечатляващ. Езически хан с голяма сабя в Пловдив, изцъклен фентъзи-цар (пак с голяма сабя) пред Света София, срещу него 3d версия на Опълченеца… Не става по-добре, става по-зле и докато не разберем защо, най-добре да обявим за известно време мораториум върху мемориалната дейност. Вярно е, че народът си иска някакви неща – попфолк, бутафорни замъци, легендарни герои. И това си трябва. Но ако има интелигенция, тя трябва да опитва да възпитава вкуса и към пазене и разбиране на другата епоха, различния стил, онова, което други са живели и правили. Същото е с къщите от трийсетте години – не винаги те са гениални като архитектура, често са пренесени като идея някъде от централна Европа. Но е важно да пазим някакви знаци на онзи стил, онзи чужд живот. Естетиката не е красивичка декорация – тя е дистанция, способност да разбираш другото, да се пренасяш в други светове.4. Най-обидното във всичко това: разрушават монумента, защото бил опасен за здравето на преминаващите. Дебат за миналото, за националистическата идеология, за естетическия стил на епохата – те носят рискове, особено за популистки политици. За здравето на хората обаче има ли съмнение? Я си представи утре да падне плоча на нечия глава, ще ми говориш ли за някакво си минало?", "date": "2017.07.05", "title": " В памет на паметника \"1300 години България\""}
{"url": "https://m.offnews.bg/news/Koloezdene_18819/Shampionat-na-Italiia-gi-sasipa-v-grada-na-hubavite-momicheta_659844.html", "text": "Италианският шампион Фабио Ару доказа, че е във феноменална форма точно за Тур дьо Франс. Асът на \"Астана\" спечели петия  етап от Вител до Ла Планш де Бел Фий.Мястото на финала е с интересно име заради история от 17 век. Тогава шведските войски успели да завземат областта. Местни красиви момичета предпочели да се удавят в близкото езеро, вместо да дадат невинността си на окупаторите.Етапът беше най-късият с общ старт - 160 километра. Но първият за майсторите катерачи и с невероятно интензивен финал. Ару се възползва от това и атакува мощно цели 2 километра преди финала. С брутално каране той успя да откъсне на цели 16 секунди втория Даниел Мартин (Quick-Step Floors), след още четири завърши големият фаворит Крис Фрум.Британецът от Team Sky, който спечели тук първата си етапна победа на Тура преди 5 години, обаче се изкачи на върха в генералното класиране. Той детронира сънародника си Герант Томас.Фрум води с 12 секунди на приятеля си, а на 14 зад лидера вече е Фабио Ару. Петицата допълват Даниел Мартин (Quick-Step Floors) на 25 и Ричи Порт (BMC Racing) на 39 сек.В \"Астана\" вече готвят смяна на тактиката. Досега Ару трябваше да е първи помощник на лидера Фулсанг. Датчанинът обаче изостава над минута и половина, така че може би ролите ще се сменят. ", "date": "2017.07.05", "title": " Шампионът на Италия ги съсипа в града на хубавите момичета"}
{"url": "https://m.offnews.bg/news/Sviat-_12/Interpol-spria-dostapa-na-Turtciia-do-bazata-si-danni_659845.html", "text": "Интерпол е прекратил достъпа на Турция до базата си данни, съобщава турският вестник “Карар“, цитиран от Причината - Турция е добавила списък от 60 000 души, издирвани за връзки с т. нар. ФЕТО - Фетхуллахистка терористична организация, за която Анкара смята, че стои зад неуспешния преврат в страната от 2016 г.От тогава е спрян и достъпа на страната до базата данни, въпреки множеството протести от страна на Турция. Вече близо година \"последователите на ислямския проповедник Фетхуллах Гюлен пътуват безпроблемно из Европа и САЩ\".Без заповед за издирване от Интерпол, търсените заподозрени в опит за преврат могат да използват настоящите си паспорти. Базата данни на Интерпол, която включва паспортна информация за търсените лица, дава възможност на страните да задържат заподозрени, след като номерът на техния паспорт се появи в системата. Решението на Интерпол блокира появата в системата на номерата на паспортите на заподозрените от Анщкара като гюленисти.Според турските власти, имената на 60 000 \"гюленисти\" не са избрани на случаен принцип, а са извършвани разследвания срещу тях. Сред издирваните от страната са войници на НАТО, полицейски служители и служители от различни ведомства.", "date": "2017.07.05", "title": " Интерпол спря достъпа на Турция до базата си данни"}
{"url": "https://m.offnews.bg/news/Izvan-terena_18817/Nikol-se-sboguva-s-Mikonos-snimki_659809.html", "text": "Приятелката на родната ни тенис звезда Григор Димитров - Никол Шерцингер, сподели купища кадри от гръцкия рай Миконос, който певицата си подари за 39-я си рожден ден.Красавицата доскоро радваше феновете си с красиви снимки от мини ваканцията по време на която очевидно си прекарваше повече от добре, но хубавото свърши и за нея.\"Страхотен уикенд, а сега обратно на работа\", написа Шерцингер под последната си снимка.С това любимата на Григор развълнува феновете на музикалното риалити X Factor, в което ще концентрира вниманието си в следващите месец-два.Както е известно, на 29 юни в деня на своя празник Шерцингер вдигна купон в Лондон, на който присъства и 26-годишният Григор Димитров.На снимките от партито Никол направо налиташе на българина. Страстта на родената в Хавай красавица към нашето момче от Хасково бе повече от очевидна.Това сложи край на спекулациите за раздяла на звездната двойка, тиражирани от таблоидите на Острова.", "date": "2017.07.05", "title": " Никол се сбогува с Миконос (снимки)"}
{"url": "https://m.offnews.bg/news/Sviat-_12/Nov-doklad-Erdogan-e-instceniral-prevrata-ot-15-iuli-2016-g_659827.html", "text": "Силният човек в Анкара Реджеп Ердоган стои в основата на \"опита за преврат\" в Турция от 15 юли м. г. Това е изводът на нов доклад на Стокхолмския център на свободата, публикуван днес.  Според организацията в случая изобщо не става дума за истински преврат, а само за създаване на претекст за стартирането на масова кампания за преследване на критиците и опонентите на авторитарния турски държавен глава.СЦС стига до извода за инсценировката на база на обществено достъпни данни, свидетелски показания в съдебни процеси, частни интервюта, прегледи на военни експертни становища и други доказателства, събрани от изследователи.Според него турският президент изглежда е използвал широко разпространени слухове за преврат в турската столица и е организирал собствено шоу, за да получи вятър в крилете за чистка срещу опонентите си.Според базираната в Швеция организация, това се доказва и от последвалите събития в Турция - спечелването на време за подготовка на референдума за авторитарно управление, задушаване на опозицията и намеса във военния конфликт в Сирия.Анализът е от 191 страници.Според документа е налице огромна пропаст между фактите и правителствения разказ за преврата, въпреки целенасочените усилия на режима на Ердоган да манипулира информацията под формата на цензура, пропаганда, натиск, заплахи и дори мъчения и малтретиране.", "date": "2017.07.05", "title": " Нов доклад: Ердоган е инсценирал преврата от 15 юли 2016 г."}
{"url": "https://m.offnews.bg/news/OFFTOPIC_18750/Fermer-sazdade-ogromen-portret-na-Vladimir-Putin-v-poleto-video_659818.html", "text": "Италиански фермер изобрази лика на руския президент Владимир Путин върху свое поле с помощта на трактор и завидни артистични умения.Дарио Гамбарин сътвори портрет на Путин, дълъг 135 метра, а поводът е срещата на Г-20, за която фермерът се надява да мине успешно, пише RT.Дрон засне творението на Гамбарин, който се намира близо до Верона. На портрета е изобразено името на Путин, неговият лик и \"G-20 2017\".Не за пръв път Гамбарин ползва трактора си като четка - миналата година той нарисува Хилъри Клинтън и Доналд Тръмп, като върху настоящия американски президент той изписа думата \"Ciao\".", "date": "2017.07.05", "title": " Фермер създаде огромен портрет на Владимир Путин в полето (видео)"}
{"url": "https://m.offnews.bg/news/Obshtestvo_4/Momiche-na-15-godini-ot-Sofiia-vtori-den-e-v-neizvestnost_659822.html", "text": "Столичното Шесто РУ издирва Мирела Иванова Шекерска на 15 години от София.На 3 юли момичето напуснало дома на леля си и оттогава е в неизвестност. 15 – годишното момиче е високо около 160 см, с къса, тъмно руса коса и кафяви очи.Била е облечена с тъмни дънки, винено червено елече, без ръкави и обута с кожени кецове.Умоляват се всички, които разполагат с информация за момичето, да сигнализират на тел.112, 02/9821760, 02/9821755 или в най близкото районно управление.", "date": "2017.07.05", "title": " Момиче на 15 години от София втори ден е в неизвестност"}
{"url": "https://m.offnews.bg/news/Protesti_17652/Politcai-obeshtavat-protesti-vseki-den-po-vreme-na-predsedatelstvoto_659813.html", "text": "Валентин РадевБългарското председателство на Съвета на Европейския съюз вероятно ще бъде съпътствано от ежедневни протести на полицаи. Това стана ясно, след като вътрешният министър  отхвърли искането за увеличение на заплатите на служителите в МВР още тази година. Условието беше поставено по време на , на който се събраха близо 4 хил. души, а още толкова се очакваха да пристигнат, но бяха блокирани на магистрала \"Тракия\". Това че противоречията между синдикатите и МВР няма да бъдат изгладени се видя още преди началото на планирания за 11.00 часа протест. Първоначално мястото му беше определено на площада пред храм-паметника \"Свети Александър Невски\". С уведомление от общината обаче той беше преместен заради отбелязването на професионалния празник на служителите в МВР, в което участие взеха вътрешният министър Валентин Радев и висшето професионално ръководство на министерството.Традиционно тези чествания се правят в по-ранен час, но тази година е взето решение за провеждане на честванията паралелно с протеста. Полицаите поискаха незабавно решение за увеличение на размера на заплатите им още тази година. \"Готови сме да преговаряме по размера, датата... Но за повишението сме категорични: Тази година, г-н министре!\", каза от трибуната на протеста  - председател на най-голямата синдикална организация в МВР. След споменаването на министъра на вътрешните работи последваха освирквания.\"Бихме ви дали време, ако го имахме. Не можем да дадем нещо, което го нямаме, времето свърши, това е\", заяви Попов. Той обяви, че протестите ще продължат и на останалите дати на професионални празници в МВР, които до края на годината са пет. Следващият е на 18 юли и е на служителите в бившата Гражданска защита, сега част от структурите на МВР. Попов заяви също, че ако до края на годината исканията им не бъдат изпълнени, българското председателство на Съвета на ЕС ще бъде съпътствано от ежедневни полицейски протести. \"Ако един народен представител се оплаква, че не може да издържа семейството си само с депутатската заплата, какво на направят полицаите?\", попита Попов, визирайки  и каза, че ще останат на площадите \"до победата\".В същото време в парламента вътрешният министър каза, че няма как исканията да бъдат изпълнени тази година. Увеличението на заплатите няма как да стане през тази година. Най-вероятно такова увеличение на възнагражденията може да се случи в началото на следващата година, като процентът, с който това ще се случи, ще бъде обсъдено в разговори между правителството и синдикатите, стана ясно от думите му.Вместо това Радев опита да мотивира служителите, като им каза, че всички граждани се уповават на тях.Всички ние, гражданите, се уповаваме на вас - на служителите на МВР в сложни за нас ситуации в бита, в делника си, когато имаме някакви проблеми всички искаме да има около нас повече служители на МВР, повече полиция на пътя, навсякъде около нас. Особено днес, когато има съвременни предизвикателства като например миграционния процес\", посочи Радев по време на отбелязване на професионалния празник на МВР пред паметника на Незнайния воин.Самият той преди седмица , че българското председателство може да бъде провалено от протести на полицаи и поясни, че този аргумент ще бъде използван от него пред премиера и финансовия министър за вдигане на заплатите.На протеста на полицаите присъстваха всички синдикати в системата на МВР, както и техни колеги от Румъния, Сърбия, КНСБ и КТ \"Подкрепа\". Според оратори от трибуната на протеста първоначалната заплата от 660 лв. за начинаещ полицай е подигравка. Беше даден пример с това, че преди повече от 25 години, в началото на прехода, един новоназначен полицай е взимал заплати колкото \"двама квалифицирани инженери\" и с тях е можел да си купи \"700 литра бензин\".Според друг от ораторите, често хората изразявали гнева си срещу \"Ушев\", но \"когато сме в беда, само Ушев може да ни помогне\". Ораторите подчертаха, че протестът им е политически, дотолкова доколкото очакват политически решения. Те поставиха искания и за изцяло нов закон за МВР и за спешно прокарване през парламента на законовите промени, с които да бъдат осигурени пари за униформи. На протеста имаше служители от пожарната, които бяха облечени с дрехи от техни колеги от Канада. Някои от тях разказаха, че махали имената на канадските пожарникари, които били изписани на специалните , защото се срамували.\"Който не иска да разговаря с полицията си, не иска да разговаря с народа си\", това каза от трибуната представител на сръбските полицейски синдикати. Той даде пример с протест в Сърбия, на който преди два месеца се събрали около 100 хил. души. \"Единственото, което политиците правят, като дойдат на власт, е да присвоят поста си, сякаш им е наследство. Ние не сме роби, ние сме хора\", заяви той.", "date": "2017.07.05", "title": " Полицаи обещават протести всеки ден по време на председателството"}
{"url": "https://m.offnews.bg/news/Snukar_18803/Angliia-e-na-krachka-ot-chetvartfinalite-na-Svetovnata-kupa_659841.html", "text": "Дуетът в лицето на Джъд Тръмп и Бари Хоукинс направи голяма крачка към класирането за четвъртфиналите на Световната купа по снукър, провеждаща се в китайския град Уши.Звездното дуо спечели девет от първите десет изиграни фрейма, побеждавайки Швейцария с 5:0 и Малта с 4:1, като с това направиха голяма стъпка към класиране на четвъртфиналите.Първите два отбора от всяка група се класират за елиминациите, които ще се играят през този уикенд.Следващият мач на победителя в \"Шампионата на играчите\" Джъд Тръмп и победителя в Световната Гран при Бари Хоукинс е срещу Иран - Хосеин Вафей и Сохеил Вахеди - които са непобедени досега и последно сразиха Швейцария с 3:2.Домакините Китай участват с два отбора, като първият състав в лицето на Дин Дзюнхуей и Уенбо Лян също трябваше с решителен пети фрейм да надделяват над Германия.Белгия надви Хонг Конг с 4:1 и по този начин се изравни в класирането с Китай на върха на група \"Б\". Важна роля за победата изигра Лука Бресел. Той направи серия от 121 точки в четвъртия фрейм и осигури жизненоважния трумф на страната си.Северна Ирландия и Тайланд победиха с по 3:2 Индия и Израел съответно, а Шотландия на Джон Хигинс и Антъни Макгил надвиха Кипър 3:2.", "date": "2017.07.05", "title": " Англия е на крачка от четвъртфиналите на Световната купа"}
{"url": "https://m.offnews.bg/news/Tenis_18788/Chichko-krade-havliia-ot-malak-fen-vbesiava-majkata-na-Andi-Mari-vid_659821.html", "text": "И изисканата английска тенис публика на моменти е напълно в тон с тази по терените на долните балкански футболни групи. Неприятен, макар и леко комичен момент от трибуните на \"Уимбълдън\" уловиха камерите.Някакъв тотален загубеняк си позволи да изтръгне хавлия от ръцете на млад запалянко. Момчето я поиска като трофей от американския тенисист Джак Сок, номер 17 в схемата. Спортистът излезе пич и я хвърли към хлапака, седящ на втория ред. Корпулентен мъж от първия буквално я изтръгна от ръцете на детето и направо го прогони. Невиждана простотия!Екшънът предизвика страхотни недоволство в Туитър. Включи се дори Джуди, прочутата майка на световния номер едно Анди Мъри. Коравата шотландка написа:\"Ако си онзи тип със синьото поло и шапка, трябва да се засрамиш\".Други го нарекоха \"алчен\" и \"загубеняк\". Някои обаче защитиха мъжа с аргумента, че хавлията просто е била хвърлена към публиката, а не към конкретен човек.Джак Сок обаче излезе наистина голям пич. Той намери някак си момчето и обеща да го компенсира. Явно американецът все пак е искал да зарадва точно определен човек.", "date": "2017.07.05", "title": " Чичко краде хавлия от малък фен, вбесява майката на Анди Мъри (видео)"}
{"url": "https://m.offnews.bg/news/Kultura_33/Balgarski-sakrovishta-zaminavat-kam-Norvegiia-prez-esenta_659826.html", "text": "Експонати от 12 български музея заминават към Норвегия през есента. В периода септември - декември те ще бъдат изложени в музея „Бригенс” в гр. Берген, който ще бъде домакин на изложбата „Легенди в злато. Тракийски съкровища от България”, съобщиха от Министерство на културата.Експонатите са част от експозициите на Националния исторически музей, регионалните исторически музеи в Шумен, Враца, Русе, Ловеч, Сливен, Плевен и Пазарджик, Регионалния археологически музей в Пловдив, историческите музеи в Казанлък и Свищов и Музейния център в Созопол.Правителството е осигурило държавна гаранция в размер на 100 000 лв. за временна експозиция на български културни ценности в Норвегия. Държавната гаранция се осигурява за времето на транспортирането на експонатите до Норвегия и връщането им обратно в България.", "date": "2017.07.05", "title": " Български съкровища заминават към Норвегия през есента"}
{"url": "https://m.offnews.bg/news/Obshtestvo_4/Sinia-zona-tcial-den-i-v-sabota-2-5-mln-leva-za-da-razshiriat-zelen_659823.html", "text": "Синя зона и в събота до 18 часа, зелена от 8,30 до 19,30 ч. в делничните дни и разширяването й в районите Средец и Лозенец предвижда нова наредба на Столична община, която бе одобрена от транспортната комисия в СОС. За \"Средец\" искането е да се паркира платено и в участъка между булевардите \"Цариградско шосе\", \"Евлоги и Христо Георгиеви\", \"Михай Еминеску и улиците \"Мизия\" и \"Хан Омуртаг\". Район \"Лозенец\" пък предлага разширение на платената зона в квадрата между булевардите \"Евлоги и Христо Георгиеви\", \"Драган Цанков\", \"Джеймс Баучер\" и \"Черни Връх\". Промените ще влязат в сила от 1 октомври, новите паркоместа ще са 4854, а включването им в зоните ще струва 2 538 077 лева еднократно. Парите са за 200 броя \"скоби\", 12 коли за екипите, които да поставят скоби, колчета, маркировка на терени за паркиране. Годишните приходи са 4 630 937 лв., разходите 1 071 186 лева, а печалбата 3 559 751 лева.Зам.-председателят на транспортната комисия Калоян Паргов от БСП призова общинарите да не мислят само за приходи и пари, а и за влагането им в паркинги и поддържане на улиците, както и за цялостна стратегия за развитие на градския транспорт. С него се съгласи Прошко Прошков от РБ, който предложи да се мисли и за въвеждане на платено паркиране и в неделя. ", "date": "2017.07.05", "title": " Синя зона цял ден и в събота, 2,5 млн. лева, за да разширят зелената"}
{"url": "https://m.offnews.bg/news/Medii_73/BNT-spria-Darzost-i-krasota-izlizal-skapo_659825.html", "text": "БНТ спря най-дълго излъчвания сериал в ефира си - \"Дързост и красота\".Телевизионната сага за фамилията Форестър бе на екран цели 24 години - от 1993-а досега. Последните два епизода - 3970-и и 3971-ви - бяха излъчени на 30 юни, петък.Причината са свалянето на сериала е по-високата цена на фона на спадналия зрителски интерес, обясниха от БНТ в отговор на запитване от OFFNews. В края на юни изтекъл договорът за правата за излъчване на сериала, който традиционно телевизията подновявала на всеки три години. \"Подновяването е съпроводено с увеличаване на цената на всеки епизод. С оглед ниската гледаемост на „Дързост и красота“ сериалът се превръща във финансово неоправдана инвестиция\", посочиха от телевизията.Към момента БНТ не предвижда подновяване на лиценза, макар че снимките на сериала продължават. В лятната програмна схема на мястото на \"Дързост и красота\" се излъчват \"История.bg\" и поредицата \"Светът на Япония\".", "date": "2017.07.05", "title": " БНТ спря \"Дързост и красота\", излизал скъпо"}
{"url": "https://m.offnews.bg/news/Obshtestvo_4/Dvama-ot-administratciiata-na-prezidenta-obiaveni-za-sluzhiteli-na-DS_659831.html", "text": "Двама души от администрацията на президента бяха обявени от Комисията по досиетата за бивши служители.Единият е Иван Димитров - директора на Дирекция \"Протокол\" от 1 февруари 2016 г. Той е вербуван от ст. лейтенант Румен Палийски на 6 септември 1980 година и е регистриран няколко месеца по-късно - на 5 януари 1981 година. Той е бил секретен сътрудник във външното разузнаване (ПГУ-III) с псевдонима Ясен.Комисията разполага със собственоръчно написани агентурни сведения, разходни документи, отчетени от ръководилите го офицери - ст. лейт. Румен Палийски; о. р. Огнян Езекиев; о. р. Минко Минчев; о. р. Димитър Недев; о. р. Владимир Митрев, регистрационна бланка, дневник и картони, както и дело. Димитров е обявяван с решения на комисията при проверка на служителите в Министерството на външните работи през март 2011 г. и през 2008 - при проверка на работещите в Държавния резерв. Второто име е на Илиан Алипиев - съветник по сигурност и отбрана при президента от 28 февруари 2017 г., който е бил щатен сътрудник на Трето управление на ДС или военното контраразузнаване. Със заповед от 26 септември 1985 г. е назначен за разузнавач, година по-късно е преназначен за разузнавач в 2-3-III-Равнец. През октомври 1987 г. е преназначен за разузнавач в 2-3-III-Ямбол, а през 1989 г. е разузнавач по щата на ВУЗ. На 30 юни е преназначен за разузнавач в Министерството на народната отбрана, а на 10 октомври 1990 г. е преназначен за разузнавач във ВКРУ-ГЩ.", "date": "2017.07.05", "title": " Двама от администрацията на президента обявени за служители на ДС"}
{"url": "https://m.offnews.bg/news/Politika_8/Dzhambazki-signalizira-glavniia-prokuror-za-izkazvane-na-Birali_659820.html", "text": "Ангел Джамбазки, заместник-председател на ВМРО и евродепутат, внесе сигнал до главния прокурор Сотир Цацаров във връзка с изказване на заместник главния мюфтия Бирали Бирали.В свое изявление в ефира на национална медия Бирали насажда заплахи и разделение на религиозна основа, смята евродепутатът. - пише в сигнала.Джамбазки призовава главния прокурор да предприеме всички мерки в рамките на действащото законодателство и да разпореди проверка.Едновременно със сигнала заместник-председателят на ВМРО изпрати и писмо до Главното мюфтийство.В него той пита главния мюфтия Мустафа Хаджи застава ли зад думите и действията на заместника си Бирали Бирали и има ли готовност да подаде оставка, ако историята с нападението над дъщерите на заместник главния мюфтия се окаже невярна.Джамбазки се обръща и към Бирали, като отправя въпрос дали се чувства готов да понесе отговорност и той също да подаде оставка, ако се окаже, че е подвел обществото с неверни твърдения в национален ефир.Евродепутатът пита също дали заместник главният мюфтия е готов да понесе цялата строгост на закона, ако случката със семейството му се окаже „зле скалъпена лъжа\".", "date": "2017.07.05", "title": " Джамбазки сигнализира главния прокурор за изказване на Бирали"}
{"url": "https://m.offnews.bg/news/Futbol_18793/Barselona-zakova-Mesi-do-2021-godina-s-neustojka-ot-300-miliona-evro_659819.html", "text": "Голямата новина за феновете на Барселона, а и за всички останали, вече е факт. Лео Меси ще подпише нов договор каталунците до 30 юни 2021 година.Новината бше съобщена във всички социални профили на гранда. поразумението ще бъде подписано в следващите седмици, след като аржентинецът, който е момента е на меден месец, се завърне за подготовка.Иначе двете страни вече са уточнили всички подробности. Вече според медиите - новата освобождаваща клауза в договора на Меси ще е за 300 милиона евро.Аржентинският гений има феноменална кариера в Барселона, след като пристига там още като дете. В първия отбор вече навъртя 13 сезона за каталунците.Неофициалният му дебют за първия отбор е на 16-годишна възраст в контрола срещу Порто. На 17 той изиграва и първи официален мач, при това в дербито с Еспаньол.За тези 13 години Меси печели четири пъти Шампионската лига, осем пъти титлата на Испания, пет пъти Купата на Краля, седем пъти Суперкупата на Испания, три пъти Суперкупата на Европа и три пъти Световното клубно първенство.В индивидуален план  завоюва рекордните за всички времена пет \"Златни топки\", четири \"Златни обувки\" и четири трофея \"Пичичи\".Лео има 507 гола в 583 мача за Барселона! Голмайстор №1 както в историята на клуба, така и на Примера. А има още 4 години пред себе си! Недостижим!", "date": "2017.07.05", "title": " Барселона закова Меси до 2021 година с неустойка от 300 милиона евро"}
{"url": "https://m.offnews.bg/news/Bojni_18771/10-000-shte-gledat-brifinga-na-Flojd-i-Konar-v-London_659815.html", "text": "Флойд Мейуедър и Конър Макгрегър ще започнат световна обиколка, за да промотират за мача на века в бойните спортове в Лас Вегас на 26 август.Първата пресконференция ще бъде след две седмици, а домакин на събитието ще е стадион \"Уембли\" в Лондон. На брифинга се очаква да присъстват повече от 10 000 души.Всеки, който желае, може да влезе свободно в съоръжението, за да стане свидетел на първата среща лице в лице на двете суперзвезди в бойните спортове след обявяването на двубоя по между им.Бившият световен шампион в 5 различни категории Мейуедър се завръща на ринга почти 2 години, след като се оттегли. Той ще срещне шампиона в лека категория на UFC, за когото това ще е дебют в бокса. Очаква се двамата да направят няколко пресконференции, като със сигурност освен Лондон ще посетят и други места, сред които са Дъблин, Лос Анжелис и Ню Йорк.Конър ще прибере около 80 милиона долара, като ще отдели процент за UFC. Флойд стартира от 100 милиона долара плюс процент от продажбите, които ще направи кабелният оператор, излъчващ мача за територията на Америка.Мястото за мегасблъсъка в Лас Вегас тръгва от 2000 долара и удря респектиращите 84 000 долара. ", "date": "2017.07.05", "title": " 10 000 ще гледат брифинга на Флойд и Конър в Лондон"}
{"url": "https://m.offnews.bg/news/Politika_8/Prezidentat-zaminava-na-poseshtenie-v-Polsha_659789.html", "text": "Президентът Румен Радев заминава на тридневно работно посещение в Република Полша, съобщиха от \"Дондуков\" 2.Днес в сградата на българското посолство във Варшава държавният глава ще разговаря с наши сънародници в Полша, както и с представители на полски държавни институции.Утре президентът ще участва в срещата на върха на 12-те държави участнички (Австрия, България, Хърватия, Чешката република, Естония, Унгария, Латвия, Литва, Полша, Румъния, Словакия и Словения) в инициативата „Три морета“. В рамките на форума Румен Радев ще проведе двустранни срещи със свои колеги.А на 7-и юли Радев ще участва в кръгла маса в рамките на Световния форум във Варшава, организиран от Атлантическия съвет.Темите, които ще се дискутират по време на двата форума, са свързани с укрепването на просперитета и сигурността в района на трите морета – Адриатическо, Балтийско и Черно море, както и перспективите за развитие на транспорта и енергетиката в региона.", "date": "2017.07.05", "title": " Президентът заминава на посещение в Полша"}
{"url": "https://m.offnews.bg/news/Obshtestvo_4/Tcvetelin-Kanchev-Dzhebchiite-v-Balgariia-sa-na-danoto-naj-nekadarn_659788.html", "text": "В България е пресилено да се говори за джебчийска мафия. Да, има случаи, но те са дребни, кокошкарски, коментира в предаването \"Здравей, България\" лидерът на партия \"Евророма\" Цветелин Кънчев. Той гостува в студиото по повод разследване на Нова телевизия за обществени поръчки, печелени от фамилии от рода Кардараши.Редовно ходя по международни форуми, където понякога се коментира и темата за джебчийството. Джебчиите от България са на дъното на статистиката. Най-некадърните джебчии са от България, каза Кънчев. Той разказа как преди години на ромска конференция в Париж като анекдот показвали клип, в който албанци откраднали портмонето най-добрата българска джебчийка. Албанците, румънците - това е джебчийска мафия, това са факири, посочи Кънчев.За Кардарашите той коментира, че са предприемчиви хора, успяват да създадат контакти и връзки, редовно печелят обществени поръчки. Според него хората, спечелили обществени поръчки, не са проблем. \"Но има една голяма част от тях, които, за спечелването обществената поръчка, просто прибират 30% аванс и изчезват. Дейност не се извършва\", допълни той.Кънчев каза още, че още през 2011 Кардарашите са били поканени да напуснат партия \"Евророма\", защото не приемали да не са номер едно. \"При тях няма номер 2 и номер 3. За тях това е обидно. Всички са номер едно. Те не са като Цветан Цветанов да бъде номер две и да го устройва. А като стана дума за Цветан Цветанов, той може много добре да ви отговори за тази каста, за Кардарашите. Те се познават много добре\", каза Цветелин Кънчев.", "date": "2017.07.05", "title": " Цветелин Кънчев: Джебчиите в България са на дъното - най-некадърните в Европа"}
{"url": "https://m.offnews.bg/news/Politika_8/Zarkov-Niama-sfera-koiato-da-ne-e-razstresena-ot-skandali_659793.html", "text": "В момента няма сфера, която да не е разтресена от скандали и неуредици само за последните два месеца, а при предсрочни избори трябват политики, които да доведат до успокоение. Това каза народният представител от БСП Крум Зарков по БНТ. Като пример той даде скандалите, свързани с уволнението и назначението на шефа на НДК в рамките на 24 часа, днешните полицейски протести, размириците в Асеногвград, където гражданите се самоорганизират, защото не вярват, че има държавна институция, която да защити интересите им. Зарков посочи и отстъплението от страна на управляващите от предизборни обещания; парламентът, който непрекъснато произвежда скандали; липсващи законопроекти от Министерския съвет, които да реализират политика. Всичко това, според депутата, създава усещане за вакуум. Той добави, че когато минат 100 дни от управлението на правителството на Бойко Борисов, БСП ще направи задълбочен анализ на постигнатото от него.„В България зрее социално напрежение от няколко типа. То може да прерасне и в етническо. Бързо може да се запали искрата. Създават се медийни герои в социалните мрежи, които могат да се възползват от това. Огромна маса хора живеят в невероятна мизерия. По случая в Асеновград трябва да се отнесем сериозно”, отбеляза Крум Зарков.По повод полицейските протести, Крум Зарков припомни, че през 2014 година беше написан изцяло нов закон за МВР, след това последваха промени на същия - като реформата „Бъчварова”, която е дадена на Конституционен съд.\"След тази реформа, за една и съща дейност в МВР, служители получават заплата, различна в пъти\", обясни депутатът от левицата. „Не ние шумно обявяваме, че даваме много пари за сектора, които не отиват в служителите, а за да се плащат неизплатените им осигуровки в НОИ. Не е нормално, когато полицаите казват, че няма пари за оборудване и заплати, да им се отговаря, че нямат достатъчно аргументи”, добави Крум Зарков. Народният представител допълни, че е недопустимо да се настройват едни съсловия срещу други. Заради това, по думите му, в момента битува усещането, че полицаите взимат високи заплати, а всъщност средната заплата в полицията и армията е по-ниска от средната заплата в страната. „Създаването на анкетна комисия в НС за НДК е заради думите на бившия му шеф , че е отказвал да се подаде на натиск за определяне на участници за обществени поръчки, заради което го отстраниха. За тези думи трябва и други институции да се самосезират”, категоричен беше Крум Зарков. „Дано тази комисия изчисти петното, което бе поставено върху НДК, още повече че ни предстои председателството на Съвета на ЕС”, каза народният представител от левицата.", "date": "2017.07.05", "title": " Зарков: Няма сфера, която да не е разстресена от скандали"}
{"url": "https://m.offnews.bg/news/Politika_8/DSB-Sofiia-podkrepi-protestite-v-Lokorsko-sreshtu-nova-kariera_659832.html", "text": "ДСБ-София изразява подкрепа на гражданите от с. Лoкорско и р-н „Кремиковци“, които се противопоставят на инвестиционното предложение на фирма „КАМИКО“ ООД за добив и първична преработка на строителни материали. Предложението противостои на идеите за развитие на района и опазването на защитените територии в него. Поставя се под риск здравето на хората и се нанасят финансови загуби на местната икономика. Концесията застрашава от унищожение над 240 дка горски масиви на 10 км от центъра на София, за да се добиват по открит способ, чрез пробивно-взривни работи, инертни материали, които да се обработват на място, без използване на вода, заявяват от ДСБ-София.На мястото на гори и зелени площи, които намаляват количеството на фини прахови частици в замърсения далеч над допустимото въздух на София, ще се появи серозен източник на прахови частици, който ежедневно ще произвежда тонове прах. Това се случва дори и след като съдът на ЕС в Люксембург осъди България за безотговорното поведение на държавните и общинските институции по отношение на недопустимото замърсяването на въздуха, с пряка опасност за здравето на населението. Поведението на местната власт и институциите на национално ниво показва, че те не изпълнят ролята си на посредници между населението и бъдещите концесионери. Бягството на местната власт, в лицето на г-жа Фандъкова, от всички конфликтни и напрегнати точки в града ни за пореден път показват поставянето на интересите на собствената ѝ партия пред интересите на София. Протестите на хората се неглижират на принципа – всяко чудо за три дни. Настояваме кметът на Столична община да обяви публично дали тази концесия е в съответствие с Програмата за качеството на атмосферния въздух в Столична община, приета на 18 май 2017 г. от Столичния общински съвет и с какво допринася за развитието на София, район Кремиковци и район Нови Искър. Настояваме за компетентен анализ на РИОСВ относно рисковете за района, ако бъде допусната реализация на проекта, твърдят от ДСБ-София.", "date": "2017.07.05", "title": " ДСБ-София подкрепи протестите в Локорско срещу нова кариера"}
{"url": "https://m.offnews.bg/news/Ikonomika_59/Moody-s-povishi-dalgosrochniia-rejting-na-Fibank_659796.html", "text": "Международната рейтингова агенция Moody's повиши дългосрочните депозитни рейтинги на Първа инвестиционна банка на B1.Международната рейтингова агенция Moody's базира своята оценка на няколко критерии, сред които:Moody's посочва, че Fibank постига стабилно ниво на приходи и добра възвращаемост на активите, видно от коефициента й на печалба преди провизии към рисковопретеглени активи от 3,6% към декември 2016 г. Агенцията посочва, че източниците на приходи за банката са добре разпределени. Коефициентът на ликвидни активи възлиза на значителните 28%.Fibank поддържа стабилни капиталови буфери, като към края на 2016 г. коефициентът на базовия собствен капитал от първи ред е 12,0%, а на капитала от първи ред 15,1%, значително над регулаторния минимум от 11,5%.Moody's припомня, че Fibank е третата по големина банка в България, с пазарен дял от 13,3% при депозитите от физически лица и домакинства.По предварителните отчетни данни към 30 юни 2017 г. печалбата на Първа инвестиционна банка преди обезценка и данъци е в размер на 82 млн. лв., а нетната печалба е 40 млн. лв. За първите шест месеца на 2017 г. нетният лихвен доход е в размер на 124 млн. лв. и нетният доход от такси и комисиони е 49 млн. лв.Към 30 юни 2017 г. Fibank отчита съществено намаление в общия размер на необслужваните кредити от 9.4% спрямо 31 март 2017 г., като делът им към кредитния портфейл за второ тримесечие на 2017 г. намалява до 23.5% от 26.0%.", "date": "2017.07.05", "title": " Moody’s повиши дългосрочния рейтинг на Fibank"}
{"url": "https://m.offnews.bg/news/Politika_8/BSP-deputat-Tciganite-shte-vzriviat-Balgariia-kakto-albantcite-IUg_659817.html", "text": "\"Има проблем със циганите. Те ще станат капсул-детонатор за взривяването на тази държава, както албанците се превърнаха в капсул-детонатор в Югославия\". Това заяви от парламентарната трибуна БСП депутатът проф. Иво Христов.Изказването му бе едно от многото разгорещени в рамките на дебата в парламента за доклада по изпълнението на Националната стратегия за ромите.Според Христов преди 25-30 г. това малцинство е било интегрирано, но след това ромите се оказали изхвърлени от реформиращата се българска икономика. Затова общността им се капсулирала и циганските гета се превърнали в анклави на престъпност, които застрашават националната ни сигурност.Христов определи пловдивския квартал \"Столипиново\" като \"огнището на ислямския фундаментализъм в България\".Остри думи от парламентарната трибуна изрече и депутатът от \"Атака\" Станислав Станилов. Според него циганите били социални номади, които не давали нищо, а само ползвали благата. Той се обяви и за санкции и дори репресии спрямо ромите.В крайна сметка със 103 гласа „за”, 66 – „против” и 21 – „въздържал се”, парламентът прие административния мониторингов доклад за 2016 г. по изпълнението на Националната стратегия на Република България за интегриране на ромите (2012-2020).", "date": "2017.07.05", "title": " БСП депутат: Циганите ще взривят България, както албанците - Югославия"}
{"url": "https://m.offnews.bg/news/Temida_18762/Kmetat-na-Plovdiv-na-sad-oshtetil-obshtinata-s-nad-600-000-lv_659798.html", "text": "Кметът на Пловдив Иван Тотев отива на съд. Звеното Антикорупция внесе в Окръжния съд обвинителен акт срещу него, заместника му Димитър Кацарски и кмета на район „Западен“ Димитър Колев за престъпление по служба. Престъплението е свързано с изграждането на „Зоокът“ – Пловдив, извършено от тримата в съучастие, от което са настъпили значителни вредни последици и случаят е особено тежък, съобщиха от прокуратурата. Досъдебното производство по случая е образувано на 3 ноември миналата година от Окръжна прокуратура–Пловдив.С постановление на главния прокурор Сотир Цацаров от 15.11.2016 г. е разрешено разследването да се проведе извън района на съда, компетентен да разгледа делото, и е разпоредено Специализирано звено „Антикорупция“ да осъществява ръководство и надзор върху досъдебното производство.В периода 30.04.2014 г. до 29.07.2015 г. в Пловдив, като длъжностно лице заемащо отговорно служебно положение – кмет на община Пловдив и като възложител на обществени поръчки, Иван Тотев е нарушил служебните си задължения по повод изграждане на „Зоокът” – Пловдив.   Това Иван Тотев е сторил с цел да набави облага за търговското дружество в размер на  В този размер е и щетата за община Пловдив. Настъпили са значителни вредни последици и от неимуществен характер. Формирано е недоверие в обществото към разходването на бюджетните средства на община Пловдив при извършване на дейности от обществено значение, както и съмнение в публичността и прозрачността на разпределяне на бюджетните средства.На съд са предадени и съучастниците на Иван Тотев - Димитър Кацарски и Димитър Колев, които са действали като помагачи и чрез действия умишлено са улеснили кмета на община Пловдив да извърши престъплението.Заместник кметът Кацарски е бил назначен от Иван Тотев за Председател на комисия за провеждането на „Открита процедура“ по реда на ЗОП за избор на изпълнител за извършване на строително – монтажните работи по обект „Зоокът – Пловдив“. В нарушение на ЗОП, като председател на комисията, на 28.07.2014 г. Кацарски е предложил на кмета Иван Тотев откритата процедура да бъде прекратена. По този начин Кацарски е дал възможност на кмета на община Пловдив да открие друга процедура – договаряне без обявление.Обвинението на Колев е за това, че на 28 юли 2015 г. като длъжностно лице, умишлено улеснил кмета на общината Иван Тотев в извършването на престъпление по служба. Това е станало като е сключил договор за упражняване на консултантска дейност и строителен надзор при липсата на предпоставките за това, а именно : без Район „Западен“ да е страна по Договор за строителство, сключен между Възложителя - Община Пловдив и Изпълнителя - „Запрянови 03“ ООД с предмет строително – монтажни работи на обект „Реконструкция и модернизация на „Зоокът” – гр. Пловдив”; - без Район „Западен“ да е Възложител по смисъла на чл.161, ал.1 от ЗУТ. и без Район „Западен“ да има качеството на участник в процеса на строителството по смисъла на чл.160 от ЗУТ.По този начин Колев е дал възможност на Тотев на 29 юли 2015 г. да започне строеж. За начало на строежа съобразно издаденото разрешение за строеж се счита денят на съставяне на протокола за откриване на строителна площадка и определяне на строителна линия и ниво, а когато такъв не се изисква - датата на заверка на заповедната книга.Иван Тотев е с мярка за неотклонение парична гаранция в размер на 20 000 лева. Колев и Кацарски са е с мярка за неотклонение „подписка“. Предстои Окръжен съд – Пловдив да насрочи разглеждането на делото.", "date": "2017.07.05", "title": " Кметът на Пловдив на съд, ощетил общината с над 600 000 лв."}
{"url": "https://m.offnews.bg/news/Vodni_18774/Bira-Petar-Stojchev-se-lee-v-Kanada_659828.html", "text": "Необичайно, но огромно признание получи Петър Стойчев в Канада. Плувецът ни в открити води се радва на популярност в тази страна, но едва ли очаквал подобен ход. Местна пивоварна пусна бира с етикет „Петър Стойчев“, която вече е хит на пазара.Новината е на BGSWIM, като сайтът уточнява, че светлото пиво е с 4,6 градуси. Бирата се продава основно на територията на Квебек – най-голямата по площ провинция в страната и население от близо 8 милиона души, но се харчи и в супермаркетите в Монреал.Бутилката сехарчи за 4,9 канадски долара. Причината Петър Стойчев да се появи със собствен етикет на бира е изключителната му популярност в канадските спортни среди, капитализирана от пивоварната, чиято търговската стратегия е да пуска серии с известни личности.Световният и европейски шампион в открити води има общо 22 победи на маратоните в Робервал (11) и Магок (11). На първенството на планетата в Монреал през 2005 г. пък се окичи с бронз на 10 и 25 км. Записвал е и други триумфи в Канада.Родопчанинът уточни пред BGswim.com, че е бил потърсен от производителя на бира и е дал съгласието си името му да се появи върху търговски продукт с единственото условие част да бъдат подпомагани организационните комитети, на състезанията, които доминираше и получи прозвището си „Краля на езерото“.Интересното е, че това не е първият случай, в който името и образът на четирикратния участник на олимпийски игри се използва с комерсиална цел. За Стартовете на Световната купа в Аржентина преди 10 години бившият служебен спортен министър приветстваше клиентите на „Макдоналдс“.", "date": "2017.07.05", "title": " Бира \"Петър Стойчев\" се лее в Канада"}
{"url": "https://m.offnews.bg/news/Turizam_75/Angelkova-Poveche-balgari-shte-pochivat-na-more-u-nas_659797.html", "text": "Реализираме различни инициативи и кампании за промотиране на вътрешния туризъм, благодарение на които се очакват повече родни туристи по Черноморието. Това заяви министърът на туризма Николина Ангелкова в интервю за сутрешния блок на БНТ. Миналата година имаше над 5 млн. нощувки на българи на нашето Черноморие и се надяваме сега постиженията да са по-високи, припомни още Ангелкова.Тя подчерта, че вътрешният туризъм е много важен и че ведомството ѝ работи активно, за да се увеличат българите, които избират родината си за място за почивка.Министерството стартира осем културно-исторически дестинации, които да подпомагат работата на туроператорите в популяризирането на страната. Ангелкова посочи, че според направените анализи има ръст в рамките на 10 до 40% в посещаемостта на обектите, включени в културно-историческите маршрути.\"Активният сезон започна много добре и за международните посещения и очакваме той да нахвърли резултатите от миналата година\", каза още тя.Прогнозите са за ръстове между 7 и 10% при чуждестранните туристи, което ще доведе до по-големи приходи в сектора.Министърът допълни, че основно през този сезон очакваме повече гости от Германия, наблюдаваме ръстове от Чехия, Полша и други държави.Между 5 и 10 процента е увеличението на полетите от летища Варна и Бургас, което е също показател за нарастващия туристипоток. Ангелкова подчерта, че сигурността на туристите е много важен момент в секторната политика. В големите ни курорти ще патрулират смесени патрули с полицаи от България и други държави.\"Паралелно започнаха и плановите проверки по Черноморието, които ще продължат през целия активен сезон. Важно е да гарантираме, че се спазват законите и не се нарушават правата на потребителите\", каза Ангелкова.Тя посочи, че с прехвърлянето на концесиите на морските плажове към Министерството на туризма се цели те да бъдат групирани по индивидуални характеристики, което ще доведе до по-високо качество на обслужването и намаляване цените на шезлонги и чадъри.\"Засега не сме констатирали големи нарушения при инспекциите и продължаваме да проверяваме всички получени сигнали, заключи министърът.", "date": "2017.07.05", "title": " Ангелкова: Повече българи ще почиват на море у нас"}
{"url": "https://m.offnews.bg/news/112_6/Magla-ili-goriashto-ot-nedelia-smetishte-prichiniha-verizhnata-katastr_659811.html", "text": "Мъгла или горящо трети ден сметище в близост до пътя са станали причина за тежката верижна катастрофа на магистрала \"Тракия\"? Засега институциите не са единодушни, както и не е ясно защо от неделя насам сметището не е било загасено.Участници в катастрофата разказват, че в участъка е имало имало пушек и мъгла. Председателят на АПИ обвини за инцидента сметището на Ихтиман, което пуши и днес цял ден. Пушекът се забелязва с просто око и се извива над мястото от неделя.По думите на началника на СДВР старши комисар Младено Маринов основната причина за инцидента е намалена видимост следствие на гъста мъгла в района. Той добавя, че се проверява и версията за задименост от наблизо горящото сметище.Според шефа на пожарната главен комисар Николай Николов пожарът може да е фактор, но няма пряка връзка с верижната катастрофа. \"Дронът, който облетя, показа, че мъглата ида от съседното село Мирково\", добави той. От МВР коментираха пред OFFNews, че през изминалата седмица са имали сигнали за димящото сметище и са се отзовали. Стопанисването му е задължение на общината.Попитахме и метеорологичната служба на БАН дали са регистрирали гъста мъгла в района на катастрофата. Подобни явления не са рядкост, но не се регистрират от станциите на НИМХ, ако са на локално ниво, отговориха от института. Ранените в катастрофата са над 20, двама от които са с опасност за живота. Част от пострадалите се е наложило да бъдат извадени, като смачканите автомобили бъдат срязани.Видео от пушещото сметище, заснето на 2 юли:", "date": "2017.07.05", "title": " Мъгла или горящо от неделя сметище причиниха верижната катастрофа? (галерия)"}
{"url": "https://m.offnews.bg/news/Koloezdene_18819/Zhalko-Mark-Kavendish-napusna-Tura-zaradi-schupvane-na-ramoto_659792.html", "text": "Британският ас на колоезденето Марк Кавендиш все пак напуска Тура! Повторен преглед показа счупване на рамото след катастрофата вчера.32-годишният  Марк се сблъска със световния шампион Петер Саган на финала във Вител. Двамата спринтираха близо до предпазните огради, а словакът удари лакът на съперника, който остана да лежи близо 5 минути на шосето.Кавендиш има 30 етапни победи в кариерата си и нормално изрази \"огромно разочарование\". Саган пък беше изхвърлен от \"Тур дьо Франс\", въпреки че от тима му Bora-Hansgrohe team пуснаха жалба срещу решението на журито.Марк обясни: \"Чувствах, че съм в добра позиция да победя. Но не само загубих, но и трябва да напусна Тура. Цялата ми кариера е изградена върху това състезание. Наистина е тъжно\", отсече британският колоездач.Той извади същото рамо още на откриващия етап в Тура през 2014 година. Лекарят на тима му Адриан Ротуно заяви, че има фрактура на рамото, но не са засегнати нерви, което поне ще спаси Кавендиш от операция.", "date": "2017.07.05", "title": " Жалко, Марк Кавендиш напусна Тура заради счупване на рамото"}
{"url": "https://m.offnews.bg/news/112_6/Verizhnata-katastrofa-na-Trakiia-stanala-pri-nuleva-vidimost_659802.html", "text": "Огромната катастрофа на магистрала \"Тракия\", при която се сблъскаха 40 превозни средства, е станала в условията на нулева видимост, разказаха шофьори пред бТВ.Първият удар е бил между лека кола, която се е врязала в тежкотоварен камион с македонска регистрация. След това в тях се ударил още един тир с пловдивски номера.Съвсем близо до местопроизшествието са станали още две верижни катастрофи – в двете платна на магистралата. В момента по магистралата има огромни задръствания.В софийската болница „Св. Анна“ са настанени 15 души, двама от които са с опасност за живота и днес ще бъдат оперирани. Сред пострадалите има и чужденци, включително две деца.В спешното отделение на „Пирогов“ са откарани четирима ранени. Дете на две години се намира в детска противошокова зала, а 16-годишната му майка минава прегледи и изследвания.66-годишна жена е с оплаквания в областта на горен и долен крайник, а друга, по-възрастна, е в противошокова зала, най-вероятно с тежка гръдна травма. Всички пострадали минават подробни прегледи и изследвания, уточниха от болницата.В спешното отделение на ИСУЛ са приети четирима пациенти с единични и множествени травми.В УМБАЛ „Софиямед\" е оказана медицинска помощ на двама пострадали – мъж на 36 г. с счупване на подбедрицата и лека черепна фрактура и 29-годишна жена с шийна травма.В „Аджибадем Сити Клиник МБАЛ Токуда“ са приети двама пациенти с фрактури.От Министерството на здравеопазването посочиха, че на мястото на инцидента са били изпратени 13 линейки, а три от тях са направили повторен курс.", "date": "2017.07.05", "title": " Верижната катастрофа на \"Тракия\" станала при нулева видимост"}
{"url": "https://m.offnews.bg/news/Temida_18762/Valio-Toploto-ostava-v-zatvora-vapreki-che-spechelil-konkurs-za-velik_659805.html", "text": "Валентин Димитров-Вальо Топлото остава в затвора, Софийски градски съд отказа да го освободи предсрочно. Бившият шеф на \"Топлофикация\" има да излежава още 10 месеца от присъдата си. Според съдията досегашният му престой зад решетките не е успял да го превъзпита достатъчно, но отчете, че има положителна промяна у него. Магистратът прие като доказателство за това спечеленото първо място от Димитров в конкурс за великденска картичка в затворническото общежитие в Казичане. Валентин Димитров влезе зад решетките с тригодишна присъда през ноември 2015 г.", "date": "2017.07.05", "title": " Вальо Топлото остава в затвора, въпреки че спечелил конкурс за великденска картичка"}
{"url": "https://m.offnews.bg/news/Obshtestvo_4/Zapochva-izplashtaneto-na-novite-pensii_659800.html", "text": "Националният осигурителен институт (НОИ) започва от 7 юли изплащането на преизчислените размери на пенсиите, съобщиха от пресцентъра на ведомството.От 1 юли 2017 г. новият минимален размер на пенсията за осигурителен стаж и възраст, при пълен осигурителен стаж, е 180,00 лв. Спрямо него са определени и новите минимални размери на всички пенсии, свързани с трудова дейност.От същата дата се увеличава и размерът на социалната пенсия за старост - 120,98 лв. Спрямо него са определени и нови размери на всички пенсии, несвързани с трудова дейност.Размерът на максималната пенсия остава 910 лв. (35% от максималния осигурителен доход, който за 2017 г. е 2600 лв.).От НОИ напомнят, че за новите размери на пенсиите няма да бъдат изпращани разпореждания на лицата. Те ще могат да се информират за тях чрез електронната „Справка за издадени пенсионни разпореждания по ЕГН и ПИК“ на интернет страницата на института или като заявят безплатното получаване на екземпляр от разпореждането в съответното териториално поделение на НОИ.", "date": "2017.07.05", "title": " Започва изплащането на новите пенсии"}
{"url": "https://m.offnews.bg/news/Protesti_17652/Rakovodstvoto-na-MVR-fintira-politcejskiia-protest-snimki_659801.html", "text": "МВР финтира полицейския протест и го премести, за да не смущава ръководството.Планираният протест на служителите в МВР беше изместен в последния момент заради честванията на професионалния празник на полицаите.Това стана, след като рано сутринта от МВР разположиха техника на пожарната, жандармерията и други части от МВР на площада пред „Свети Александър Невски“, където беше планиран протестът.Обикновено честванията на празника се правят с час-два по-рано, но тази година ръководството е решило да отбележи празника в часа, в който е планиран протестът - 11.На честванията ще присъстват шефовете в МВР, както и членове на кабинета и парламента.Демонстрантите обявиха, че ще излизат на протест, докато не бъдат чути исканията им за по-високи заплати и изцяло нов закон за МВР.", "date": "2017.07.05", "title": " Ръководството на МВР финтира полицейския протест (снимки)"}
{"url": "https://m.offnews.bg/news/Politika_8/Rashidov-Sazdadohme-tciganskite-baroni-Nima-vsichki-ne-kupuvaha-roms_659807.html", "text": "Финансираме проекти, харчим милиони, създадохме циганските барони и още не се интегрира това малцинство, заяви от парламентарната трибуна бившият министър на културата Вежди Рашидов, цитиран от Агенция \"Фокус\".Депутатите обсъждат административния мониторингов доклад за 2016 г. по изпълнението на националната стратегия за интегриране на ромите (2012-2020).По думите му всички трябва да бъдат равни пред закона.\"Ако това го направим, няма начин да не се интегрират\", каза още Рашидов.", "date": "2017.07.05", "title": " Рашидов: Създадохме циганските барони. Нима всички не купуваха ромските гласове"}
{"url": "https://m.offnews.bg/news/Drugi_18773/Tcviatko-Barchovski-i-oshte-7-agenti-na-DS-razkriti-v-basketbola_659803.html", "text": "Осем човека, които са заемали ръководни постове в Българската федерация по баскетбол, се оказаха бивши агенти на Държавна сигурност.Това стана ясно след поредното решение на комисията по досиетата. От нея, в продължение на две години, са били проверени 83 лица, които са заемали ръководни длъжности във федерацията ни по баскетбол., се пише в документа.След проучване на предоставената информация е установено, че принадлежност към службите са имали Александър Божков, Борислав Славчев, Валентин Лазаров, Виолина Накова, Жорж Ганчев, Камен Тошев, Николай Неделчев и Цвятко Барчовски.", "date": "2017.07.05", "title": " Цвятко Барчовски и още 7 агенти на ДС разкрити в баскетбола"}
{"url": "https://m.offnews.bg/news/Izvan-terena_18817/Portugaletc-ot-Anzhi-V-Dagestan-se-streliashe-na-pochivki_659810.html", "text": "Разтърсващи подробности за престоя си в Анжи Махачкала разказа португалският нападател Уго Алмейда, който рита и за друг руски тим - Кубан. Футболистът се изповяда пред Tribuna Express в родината си.\"Когато преминах в Анжи, ми казах, че ще живеем в Москва. Но между двата сезона съобщиха, че се местим в Дагестан\", разказва Уго.\"Това направо ме уби! Попаднах в зона на истински бойни действия. Републиката изглежда напълно разрушена, на улицата се чуваха престрелки абсолютно всеки ден\".Той бил потресен и от друга гледка. Веднъж пред очите му автомобил размазал човек, но шофьорът продължи, все едно нищо особено не се е случило 33-годишният португалец бил принуден да живее на стадиона. \"Хотелът беше на самата арена. Тогава бях на 30 години, но се чувствах като момче на 14, което е настанено в пансион. Подписах с Анжи за 2 години, но издържах само 6 месеца\".Алмейда рита в Дагестан през 2015 година. В 14 мача там забива 2 гола. Вече е футболист на АЕК Атина, където сигурно е открил рая след приключението в Махачкала.", "date": "2017.07.05", "title": " Португалец от Анжи: В Дагестан се стреляше на почивки"}
{"url": "https://m.offnews.bg/news/Knigi_18808/Nikolaj-Terzijski-predstavia-parviia-si-roman-Otlachvane-otkas_659791.html", "text": "Откъс от романа \"Отлъчване\":Дойде време и за софийската премиера на дебютния роман на Николай Терзийски - \"Отлъчване\". Той ще бъде представен утре, 6 юли, в Книжен център \"Гринуич\" в 18:30 ч. Книгата и авторът вече се срещнаха с читателите си в няколко града и взеха участие във фестивала за градска култура \"София диша\".Според автора „Отлъчване“ е роман на разкъсаните връзки и разбърканото като в смес за палачинки време. Роман, който започва с края на света. И пътува с векове назад, към началото. По време на това пътуване читателят е въвлечен в лабиринт от истории. Истории за древна любов, за раздели и смърт, за разминавания и грешки, за грехове и предателства; за самотата на единствените деца, за вглъбеността в миналото и за илюзиите на бъдещето, за отхвърлянето на обикновеното и търсенето на неповторимото, за оцеляването на духа във времето.На премиерата ще са издателят Божана Апостолова, писателят Иван Кулеков, редакторът Здравко Дечев и авторът Николай Терзийски.Терзийски е дипломиран журналист, работи от дълги години в екипа на „Седем-Осми“. След като създава блога с авторски разкази и есета „Терзилъци“, който събира над 30 хиляди посетители, той решава да предизвика читателите с един сложен и многопластов роман, събрал на страниците си последните два века от българската история.Ето какво споделя за книгата Иван Кулеков: „Четенето на „Отлъчване“ е като кръвопреливане. С всяка страница в читателя навлизат кръвни клетки от друг живот, от друго време, от друг свят, просмукват се в тялото му и стават негов живот, негово време, негов свят. И негова кръв. Има едно изречение, което минава през мозъка, но засяда като тромб в сърцето:„Знаем, че сме заложили щастието си, за да спасим смисъла си.“ То е в корена на всяка дума в този жестоко красив роман, сърцето спира да бие, докато го преглътне, но после знае защо отброява секундите. Единствено условие човек да приеме историята като своя, е да е от нейната кръвна група. Кръвната група на „Отлъчване“ на Николай Терзийски е българска и влива мощната си магична енергия във възраждащата се българска духовност”.", "date": "2017.07.05", "title": " Николай Терзийски представя първия си роман \"Отлъчване\" (откъс)"}
{"url": "https://m.offnews.bg/news/Obshtestvo_4/V-Druzhba-na-suho-12-chasa-bez-voda-na-oshte-7-mesta-v-Sofiia_659749.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Реконструкция на уличен водопровод на ул. „Обиколна“ в жк „Дружба“ налага спиране на водоподаването от 10:00 до 22:00 ч. на бул. „Копенхаген“, ул. „Проф. Цветан Лазаров“, бул. „Цариградско шосе“, ул. „Без име“, вилна зона „Враня-Лозен-Триъгълника, по бул. „Цариградско шосе“ от ул. „Враня“ до началото на автомагистрала „Тракия“. Изграждане на главен канализационен клон на бул. „Лазар Михайлов“ в кв. „Бенковски“ налага спиране на водоподаването от 9:00 до 21:00 ч. на ул. „Бодра смяна“, ул. „Наука“, ул. „Завой“, бул. „Лазар Михайлов“.Във връзка с монтаж на спирателни кранове на ул. „Кежова“ в кв. „Челопечене“ се налага спиране на водоподаването от 10:00 до 19:00 ч. на кв. „Челопечене“.Монтаж на водомерна шахта и водомерен възел на ул. „Банат“ в кв. „Хладилника“ налага спиране на водоподаването от 10:00 до 19:00 ч. на ул. „Христо Ценов“, по ул. „Банат“ от ул. „Кишинев“ до ул. „Христо Ценов“.Поради подмяна на сградно водопроводно отклонение на ул. „Елин Пелин“ в жк „Лозенец“ се налага спиране на водоподаването от 9:00 до 18:00 ч. по ул. „Елин Пелин“ от ул. „Арх. Йордан Миланов“ до ул. „Митрополит Кирил Видински“.Във връзка с подмяна на сградно водопроводно отклонение до бл. 92 в жк „Западен парк“ се налага спиране на водоподаването от 10:00 до 16:00 ч. на бл. 92, бл. 93, бл. 94, бл. 95, фирма „Адлер“.Без вода поради подмяна на сградно водопроводно отклонение на ул. „Димитър Стефанов Казака“ в кв. „Кремиковци“ се налага спиране на водоподаването от 10:00 до 16:00 ч. на ул. „Димитър Стефанов Казака“ от №1 до №15.Поради подмяна на сградно водопроводно отклонение на ул. „Витоша“ в кв. „Филиповци“ се налага спиране на водоподаването от 10:00 до 18:00 ч. на тази улица. ", "date": "2017.07.05", "title": " В Дружба на сухо 12 часа, без вода на още 7 места в София"}
{"url": "https://m.offnews.bg/news/Temida_18762/Sadat-reshava-da-pusne-li-predsrochno-ot-zatvora-Valio-Toploto_659779.html", "text": "Съдът решава днес дали да пусне предсрочно от затвора в София Валентин Димитров, известен като Вальо Топлото. Бившият шеф на Топлофикация е зад решетките от ноември 2015 г. с тригодишна присъда за безстопанственост. Предложението за освобождаването му сега е на началника на Софийския затвор.Министърът на правосъдието Цецка Цачева първа съобщи за искането за предсрочното освобождаване на Валентин Димитров преди два дни пред БНТ. Тогава тя уточни, че е поискала повече информация за случая и е получила устен отговор, че той няма да бъде освободен.Вальо Топлото вече бе оправдан по делото за валутни престъпления, но е обвинен по делото за пране на пари в размер на 12 млн. лева.  ", "date": "2017.07.05", "title": " Съдът решава да пусне ли предсрочно от затвора Вальо Топлото"}
{"url": "https://m.offnews.bg/news/Obshtestvo_4/Metodat-na-Shrot-dava-nova-nadezhda-za-detca-s-grabnachni-izkriviavani_659635.html", "text": "Световноизвестният метод на Шрот за лекуване на гръбначни изкривявания при деца от няколко години успешно се прилага и у нас. Методиката е неоперативна и включва двигателни и дихателни упражнения, изцяло съобразени със спецификата при всяко дете.В България методът е въведен през 2014 година от физиотерапевта Борислав Чонгов. Преминал през множество специализации в чужбина, той практикува индивидуална и групова терапия в центъра \"Спорт и здраве\". Чонгов е и професионалният физиотерапевт на Спортната федерация на глухите, практикува и към най-голямата ортопедична болница - тази в Горна баня. Докато специализира в Барселона при световно признатия експерт д-р Мануел Риго, успява дотолкова да впечатли учителя си, че Риго го избира да води обучения по метода Шрот в Европа.Доскоро - не само у нас, а и по света - страдащите от сколиоза са били лекувани с обща изправителна гимнастика и лечебна физкултура. В последните десет години практиката се измества към по-специфични упражнения, които дават и по-добри резултати.Целта на упражненията е да се спре прогресията на заболяването и доколкото е възможно, изкривяването да се коригира. В момента никой не може да гарантира 100% корекция, но ако изкривяването бъде забелязано навреме и върху него се работи, това дава много добри перспективи за детето, обяснява Чонгов. Двете световни научни организации за лечение на сколиоза - SRS и SOSORT, също препоръчват основно този метод.Науката не е наясно защо се развива сколиозата. Поне 80% от случаите са с неизяснен причинител. Като такъв често се сочи позата при заседяване пред компютър, но според Борислав Чонгов това не обяснява защо тогава заболяването се среща при 2 до 5% от децата, а не е по-масово.Ако се остави да прогресира, сколиозата може да доведе до здравословни проблени в гръдната клетка (напр.увреждане на органи), защото покрай гръбначния стълб се деформират и ребрата. Болка и деформиране на мускули са сред другите неприятни последствия.Специалистът обяснява, че е добре упражненията да започнат около 10-годишна възраст, защото сколиозата прогресира най-вече в пубертета - пикът е около 12 г. при момичетата и 13-14 г. при момчетата. Точно тогава курсът е най-интензивен. Ако се започне с гимнастиката твърде рано, има риск детето да загуби интерес към терапията, когато тя е най-необходима. Целта на упражненията е да се коригира максимално гръбначният стълб и торсът. Физиотерапевтът учи децата и как да се справят с изкривяването, като дишат по подходящ начин - разширявайки определени зони на гръдният кош. Позата се задържа с помощта на мускулатурата и адаптацията се постига с множество упражнения, изпълнени с корекция. Ако изкривяването е до 25 градуса, гимнастиката и упражненията са достатъчни. Ако ъгълът е по-голям, се препоръчва и носене на медицински корсет. Децата, които вече са преминали индивидиално обучение, могат да продължат терапията в групи. Опитът показва, че тази форма им допада.Физиотерапевтът е работил с много спортисти и противно на установеното мнение смята, че спортът при деца с гръбначни изкривявания не бива да се ограничава. Изключение правят само т.нар. спортове с огъвкавяване - като художествена гимнастика и балет. Макар че една от успешните му пациентки е именно националната състезателна по художествена гимнастика Боряна Калейн. Тя е с леко изкривяване, което специалистът е успял да коригира. Той с гордост показва и снимки на малка пациентка, оперирана у нас по метода ApiFix (поставяне на имплант, който с упражнения може да се разтяга) от доц. Яблански и проф. Фломан. Тя била едва 120-тото дете в света, лекувано по този метод, с цели 66 градуса изкривяване на гръбнака. След операцията пациентката продължава терапията по Шрот при Борислав Чонгов и вече изкривяването изглежда слабо забележимо.В основата на упражненията е автоизтеглянето на гръбнака. Още Хипократ е лекувал сколиоза с теглене, но външно, обяснява физиотерапевтът. Той смята, че специалист по метода на Шрот би следвало да има във всеки голям град.Препоръката към родителите е да следят децата си и при забелязване на асиметрия да потърсят специалист. Трудност представлява и фактът, че изкривяванията се получават в период, когато децата стават по-самостоятелни и започват да се крият, когато са голи. И не на последно място - родителите да не забравят да осигурят за децата си спорт, хигиена на стойката в къщи и на училище и най-вече личен пример.", "date": "2017.07.05", "title": " Методът на Шрот дава нова надежда за деца с гръбначни изкривявания"}
{"url": "https://m.offnews.bg/news/Obshtestvo_4/Bebeto-na-napadatelia-na-d-r-Gagova-niama-da-nosi-negovoto-ime_659806.html", "text": "Новороденото дете на  няма да носи неговото име.Майката на бебето е разтърсена от случилото се и не иска да има нищо общо с . Родилката записала детето си на свое име, както се прави в случаите на неизвестен баща, съобщава вестник \"24 часа\".Със съдействието на полицията жената изнесла багажа си и вещи за новороденото от общото жилище, докато Стоянов е в ареста. Той бе първоначално задържан за 72 часа и отрича да е нападал лекарката.Майката е пациентка на д-р Гагова, при която следила бременността си. На 1 юли родила при нея бебе със секцио. След операцията възникнал скандалът за плацентата.Днес в двора на болница \"Шейново\" пациенти и колеги на д-р Гагова се събраха на мирен протест срещу насилието над медицински лица. На него дойде и кметът на столицата Йорданка Фандъкова.", "date": "2017.07.05", "title": " Бебето на нападателя на д-р Гагова няма да носи неговото име"}
{"url": "https://m.offnews.bg/news/Obshtestvo_4/V-moreto-i-na-plazha-ednakvo-toplo_659780.html", "text": "Слънце до обяд, малко облаци по-късно през деня, но без валежи, прогнозират синоптиците за днес. Максималните температури ще са между 27 и 32 градуса. Водата в морето и въздухът на плажа ще са еднакво топли - около 26 градуса, а вълнението ще е 2 - 3 бала. Ще духа слаб до умерен североизточен вятър.В планините също ще грее слънце, валежи са малко вероятни, според НИМХ. Термометрите ще се качат до 12 градуса по най-високите върхове. Съществени промени във времето през следващите дни не се очакват. ", "date": "2017.07.05", "title": " В морето и на плажа еднакво топло"}
{"url": "https://m.offnews.bg/news/Futbol_18793/Rejndzhars-dokara-naj-golemiia-evropejski-rezil-v-istoriiata-na-britan_659784.html", "text": "Това ли е най-големият резил в историята на британския футбол? Въпросът зададоха медиите на Острова след отпадането на Глазгоу Рейнджърс от Лига Европа срещу люксембургски аматьори. И си отговориха положително - това е. Шотландският гранд отпадна още в първия квалификационен кръг на Лига Европа, при това от никому неизвестния тим на Прогрес от Люксембург. Домакините, които са пълни аматьори и бачкат на пълен работен ден, се наложиха с 2:0. Така заличиха пасива си от първия мач на \"Айброкс\", когато загубиха с 0:1.Мениджърът на Рейнджърс Педро Кайшиня явно не бе убедил своите футболисти, че реваншът няма да е протоколен и тяхното лежерно отношение си пролича още до почивката. Опасността от невиждан срам надвисна над \"сините\" в 66-ата минута, когато Еманюел Франкоиз отблизо откри резултата в полза на Прогрес.Десетина минути по-късно драмата стана пълна. Себастиен Тил центрира от фаул, топката мина през куп от тела и влетя в мрежата на шотландците.Публиката на \"Стад Жози Бартел\" не вярваше какво се случва. 5000 зрители бяха на трибуните, от тях над 2000 шотландци.Прогрес Нидеркорн завърши на четвърто място в първенството на Люксембург през миналия сезон. До момента тимът нямаше нито една победа в евротурнирите от 13 мача! И беше отбелязал едва един гол при 41 допуснати.Рейнджърс не бе участвал в евротунирите цели 6 години. Клубът държи световния рекорд за спечелени титли (54), но заради финансови проблеми през 2012 година бе пратен в четвърта дивизия.През миналия сезон \"сините\" се завърнаха в елита и завършиха на трето място, на цели 39 точки зад вечния си съперник Селтик.", "date": "2017.07.05", "title": " Рейнджърс докара най-големия европейски резил в историята на британския футбол"}
{"url": "https://m.offnews.bg/news/Tenis_18788/Ilie-Nastase-stana-vrag-nomer-1-na-Uimbaldan_659786.html", "text": "Охраната на \"Уимбълдън\"е получила заповед да не допуска на територията на комплекса румънската легенда Илие Настасе. Новината е на вестник The Telegpraph. Бившият номер 1 в мъжкия тенис е капитан на родината си за Фед къп.Но това не го прави специален. На служителите са раздадени снимки на 70-годишния Илие. Все едно е футболен гамен.Те трябва да следят дали той няма да опита да се промъкне на трибуните като обикновен зрител. Още през май организаторите бяха категорични, че отказват да поканят Настасе.Причината е в прословутата реплика на комшията ни за бебето на Серина Уилямс. На брифинг преди мача на Румъния с Великобритания в Констанца бачо Илие се изцепи: \"Интересно какъв цвят ще е детето. Мляко с шоколад\".По-късно легендата се извини за думите си. Шефовете на тениса пък му заведоха разследване за расизъм.Илие Настасе е първият в историята лидер в световната ранглиста при мъжете при създаването й на 23 август, 1973 година. Запазва позицията 40 седмици. Той е два пъти финалист на \"Уимбълдън\".", "date": "2017.07.05", "title": " Илие Настасе стана враг номер 1 на \"Уимбълдън\""}
{"url": "https://m.offnews.bg/news/112_6/Tezhka-katastrofa-s-40-koli-zatvori-Trakiia-ima-raneni-obnovena_659785.html", "text": "Тежка верижна катастрофа затвори магистрала \"Тракия\" в двете посоки, инцидентът е станал в района на Ихтиман. В инцидента са участвали около 40 превозни средства, няма данни за жертви, съобщи главния секретар на МВР по Нова тв.До момента пострадалите при катастрофите край Ихтиман са 24 души - 14 са закарани в болница \"Св.Анна\", 4 - в \"Пирогов\", 4 - в \"Царица Йоанна-ИСУЛ\" и 2 - в \"Софиямед\". Един от пострадалите е в тежко състояние и с фрактура на четвърти шиен прешлен и тежка неврологична симптоматика. Останалите пострадали са с различни травми на тялото и крайниците, включително и счупвания и черепно-мозъчни травми.Обходният маршрут е през Ихтиман до пътен възел Мухово и обратно, съобщи АПИ.На място работят пътни полицаи, пожарникари и служители на ОДМВР – София. Тепърва ще се изясняват и причините за пътните инциденти.", "date": "2017.07.05", "title": " Тежка катастрофа с 40 коли затвори Тракия, има ранени (обновена)"}
{"url": "https://m.offnews.bg/news/Sviat-_12/Kim-Chen-Un-Balistichnata-raketa-e-podarak-za-amerikanskite-kopeleta_659783.html", "text": "Изстреляната междуконтинентална балистична ракета е подарък за \"американските копелета\" по случай Деня на независимостта, е заявил лидерът на Северна Корея Ким Чен Ун, цитиран от официалната информационна агенция на страната. Американските копелета няма да са никак доволни от подаръка, изпратен им по случай 4 юли, казал Ким Чен Ун, информира АФП, цитирана от Фокус. Избухвайки в смях, Ким Чен-ун добавил, че \"трябва да изпраща на САЩ подаръци от време на време, за да ги изважда от скуката“. Правителството на Япония смята, че обхватът на балистичната ракета, изстреляна вчера от КНДР може да превиши 5500 км., предаде РИА Новости. Според японското министерство на отбраната ракетата е преодоляла 933 км. и е паднала на 300 км. от крайбрежната японска префектура Акита. От администрацията на Доналд Тръмп потвърдиха, че изстреляната вчера междуконтинентална балистична ракета действително може да стигне територията на САЩ. Държавният секретар Рекс Тилърсън определи атаката като \"нова ескалация на заплахата\" и добави, че Вашингтон никога няма да приеме атомното въоръжение на Северна Корея. ", "date": "2017.07.05", "title": " Ким Чен Ун: Балистичната ракета е подарък за американските копелета за Деня на независимостта"}
{"url": "https://m.offnews.bg/news/Obshtestvo_4/Nasko-pak-cherpi-letniiat-Atanasovden-dojde_659751.html", "text": "Християните почитат Св. преподобни Атанасий Атонски днес. Народът ни празнува Летния Атанасов ден, наричан още Среди лято.  За имен ден черпят Атанас, Наско, Начо, Живко, Траян, Трайко и дамските им производни. За разлика от зимния Атанас, който си съблича кожуха и отива на върха на планината да вика лятото, летният му съименик си облича кожуха, нахлупва калпака, прогонва щъркелите към южните страни и вика зимата, според народното поверие. Летният Атанасов ден се нарича и “жътвар”, защото слага началото на жътвата във високите планински райони, където житата узряват по-късно. ", "date": "2017.07.05", "title": " Наско пак черпи, летният Атанасовден дойде"}
{"url": "https://m.offnews.bg/news/Koloezdene_18819/Izhvarliha-svetovniia-shampion-ot-Tur-dio-Frans-sled-sporno-reshenie_659781.html", "text": "Петер Саган (Bora-Hansgrohe)  беше изхвърлен от \"Тур дьо Франс\" заради инцидента във финалните метри на вчерашния етап номер 4. Световният шампион тегли лакът на Марк Кавендиш и британският ас падна лошо. Саган сподели, че не е видял съперника, но организаторите бяха категорични!Саган спечели третия етап, а вчера завърши втори, като се изкачи втори в Генералното класиране. Видео анализи на журито обаче се оказаха достатъчни - постъпката на словака не е феърплей.\"Решихме да дисквалифицираме Петер Саган от \"Тур дьо Франс\" 2017 след смущаващия спринт тук във Вител. Той заплаши няколко колоездачи, Марк Кавендиш и други бяха замесени в сблъсъка в последните метри\", се казва в официалното съобщение на журито на Тура.Припомняме, етапът беше спечелен от Арно Демар в инфарктен спринт. Саган, най-скъпо платеният колоездач в света, тръгна сред французина. В този момент Кавендиш от Dimension Data се опита да се промъкне между него и оградите, въпреки че разстоянието беше твърде малко.Словакът опъна лакът, дали умишлено, или не, а Марк се размаза и 5 минути не успя да стане от асфалта. Имаше съмнения за сериозни контузии, но в болницата не откриха счупвания. Все пак Кавендиш може да пропусне етапа днес.\"Добре се разбирах с Петер\", каза британецът, \"Но не съм съгласен с този лакът. Случват се сблъсъци, няма проблем. Но искам да знам дали това беше нарочно\".Колоната се раздели за жестокото наказание на Саган.  \"Видях повторения и се извинявам на Петер за думите си веднага след финала\", каза асът Андре Грайпел от \"Lotto Soudal\", \"Наказанието му е прекалено тежко\".Други обаче бяха категорични, че за опитни професионалисти като Саган е пределно ясно до какво ще доведе подобно действие във финалния спринт, когато скоростта е максимална и възможностите за реакция ограничени. ", "date": "2017.07.05", "title": " Изхвърлиха световния шампион от \"Тур дьо Франс\" след спорно решение (видео)"}
{"url": "https://m.offnews.bg/news/Ikonomika_59/Moriashkiiat-sindikat-advokatstva-na-Domuschiev-v-spora-s-Valeri-Simeo_659808.html", "text": "Моряшкият синдикат зае позиция в защита на приватизацията на БМФ от бизнесмените Домусчиеви и обвини в некомпетентност вицепремиера Валери Симеонов, който вчера се обяви за разваляне на сделката за параходството с „КЕЙ ДЖИ МАРИТАЙМ ШИПИНГ“ АД от 2008 г.Според профсъюза лидерът на НФСБ се изказал емоционално и създавал погрешна представа за последствията от приватизацията на БМФ. От организацията заявяват, че при продължителната криза в корабоплаването, ако параходството е било останало държавно, то сега нямало да съществува, щяло да е фалирало и работните места щели да са нула. От организацията упрекват, че в същото време държавата не е осигурила дори една стотинка за инвестиции въпреки, че има 30 процента дял в БМФ.Ето и още от декларацията им:Какви работни места без нови кораби щеше да има? Трябва ли да продължава експлоатацията на корабите над 30-35 години, което е опасно за живота и здравето на моряците и никой не иска да ги наеме?! Благодарение на инвестициите, осигурени от новият собственик, след приватизацията са гарантирани сигурни и безопасни работни места на съвременни и конкурентни на пазара кораби.За моряшки синдикат най-важно е нашите членове, българските моряци, да имат сигурно, на европейско ниво заплащане и редовно да получават възнагражденията си. Благодарение на Параходство БМФ хиляди български моряци имат осигурена възможност за безопасна и добре заплатена работа, като минимална заплата е над 1400 долара на месец, което е в пъти повече от средната за страната. Какво да се каже за капитаните главните механици, които получават над 8000 долара на месец.Проблемът на моряците в световен мащаб е нередовното изплащане на възнагражденията. В БМФ след приватизацията няма нито един случай или ден на забавяне на моряшките заплати, съгласно Колективният трудов договор, подписан между Моряшки синдикат и Параходство БМФ. Този Колективният трудов договор гарантира условия на наемане на българските моряци на нивото на световните стандарти и дори заплащането е на по-високо ниво от изискванията на ITF.Моряшки синдикат декларира, че няма по добре регулирани трудово-правни отношения, по сигурни, безопасни и добре платени работни места в България. Българските моряци сега могат да работят на нови, съвременни и сигурни кораби и това нямаше да е възможно без новия собственик.Ако г-н Валери Симеонов твърди, че има проблем с приватизацията на БМФ това означава, че трябва да бъдат развалени всички приватизационни сделки в страната и отново всичко да стане отново държавна собственост. Това ли искаме? Ние сме против.Приватизацията на Параходство БМФ е един от малкото примери за успешна такава. Новите собственици осигуриха огромни инвестиции, максимално възможния брой работни места, качествени и сигурни, перфектен Колективен трудов договор, добро и навременно заплащане за българските моряци. Това не е ли целта на всяка приватизация? Не е ли така г-н Симеонов?", "date": "2017.07.05", "title": " Моряшкият синдикат адвокатства на Домусчиев в спора с Валери Симеонов"}
{"url": "https://m.offnews.bg/news/Drugi_18773/Tenis-i-koloezdene-v-efira-dnes_659790.html", "text": "13:30 часа Тенис, „Уимбълдън” Евроспорт 214:00 часа Колоездене, Обиколка на Франция Евроспорт 117:55 часа Тото, теглене на тиража bTV18:45 часа Футбол, ЕП до 19 години, Чехия – Португалия Евроспорт 121:05 часа Светът на голфа Мтел спорт 223:30 часа Тенис, „Денят с Матс” Евроспорт 2", "date": "2017.07.05", "title": " Тенис и колоездене в ефира днес"}
{"url": "https://m.offnews.bg/news/Izvan-terena_18817/Grisho-Priiatno-mi-beshe-s-Viktoriia-Bekam_659799.html", "text": "Срещата на най-добрия ни тенисист Григор Димитров със семейство Бекъм продължава да вълнува английската общественост и затова на пресконференцията след мача с Шварцман не бе подминат и въпросът за прекараното време на българина с тях.Гришо разказа за тренировката с един от синовете на Бекъм - Ромео преди старта на Уимбълдън и сподели, че се е запознал и с хубавата му майка Виктория.\"Ромео е много талантливо дете. Той не играе тенис отдавна, но смятам, че има доста потенциал,\" коментира Димитров след победата над Шварцман.\"Исках да направя нещо хубаво за него. Той е идвал на доста мои мачове. Беше ми приятно да прекарам време и с Виктория и да опозная семейството им,\" допълни Гришо.Припомняме, че българинът получи благодарности от самата Виктория, която публикува няколко клипа в официалния си профил си в социалната мрежа Инстаграм.Вчера Гришо направи летящ старт на любимия турнир \"Уимбълдън\", където има полуфинал през 2014 година и титла при юношите. Родният ни талант размаза 7:6 (4), 6:2, 6:2 дребния аржентинец Диего Шварцман.В следващия кръг в Лондон българският ас ще играе с кипъреца Маркос Багдатис, който победи Джеймс Уорд от Великобритания. През миналата година Гришо достигна до трети кръг в Лондон и има да защитава 90 точки.", "date": "2017.07.05", "title": " Гришо: Приятно ми беше с Виктория Бекъм"}
{"url": "https://m.offnews.bg/news/Sviat-_12/Gartciia-legalizira-marihuanata-za-meditcinski-tceli_659836.html", "text": "Гърция официално стана шестата държава в ЕС, която легализира канабиса за медицинска употреба, пише британският в. \"Индипендънт\".\"Това е нова страница в нашата история, Гърция вече е част от страните, където доставянето на канабис за медицински цели за нуждаещи се пациенти става законно,  каза гръцкият премиер Алексис Ципрас за решението на правителството.Марихуаната в Гърция ще бъде преквалифицирана от наркотик клас А, до клас Б - където влизат медикаменти като метадон и опиум.Гръцките лекари скоро ще могат да предписват марихуаната при различни случаи, канабисът се използва за мускулни спазми, хронични болки, епилепсия и рак.Гърция е шестата страна в ЕС, която легализира канабиса за медицински цели - другите са Чехия, Финландия, Холандия, Португалия и Испания.Ципрас съобщи още, че ще бъде разрешен и вносът на лекарства на базата на канабис. Промяната идва след дългогодишно обсъждане от страна на учени, психиатри и други експерти.", "date": "2017.07.05", "title": " Гърция легализира марихуаната за медицински цели"}
{"url": "https://m.offnews.bg/news/Tehnologii_18759/BulgariaSat-1-dostigna-balgarskata-pozitciia-na-geostatcionarnata-orbi_659834.html", "text": "На 3 юли в 9:30 часа първият български геостационарен комуникационен сателит BulgariaSat-1 достигна българската позиция на геостационарната орбита. В процедурите по достигането до орбиталната позиция участваха българските екипи в София и Пало Алто. Последната стъпка преди влизането на сателита в работен режим са тестовете на системите, които започнаха същия ден.BulgariaSat-1 бе изстрелян от SpaceX в суперсинхронна трансферна орбита, която позволи на сателита да използва по-малко гориво за достигането на позицията си. Екипът на България Сат потвърди, че благодарение на нея сателитът ще има живот и гориво за повече от 20 години.Първият български геостационарен комуникационен сателит бе изстрелян от SpaceX на 23 юни в 22.10 ч. българско време от ракетната площадка 39A (LC-39A) в Космическия център Кенеди на НАСА във Флорида.BulgariaSat-1 ще осигурява директно до домовете телевизионни и комуникационни услуги на Балканите и в други европейски региони.Освен за телевизионни и комуникационни услуги, BulgariaSat-1 може да се използва за осигуряване на пренос на данни към мобилни мрежи, както и при форсмажорни обстоятелства – аварии, вследствие на природни бедствия – земетресения, бури, наводнения, когато наземните мрежи не работят.", "date": "2017.07.05", "title": " BulgariaSat-1 достигна българската позиция на геостационарната орбита"}
{"url": "https://m.offnews.bg/news/Interviu_66/Vasko-Krapkata-Borbata-prodalzhava_659837.html", "text": "Мътна водаааа .... Гласът на Кръпката постепенно заглъхва, отзвучава последният акорд на уникалната стара акустична китара, на каквато навремето е свирил Джими Хендрикс и под висулките, които леко се поклащат от тавана на беседката се възцарява тишината. Поглеждаме се в очите и Васко проронва:„Това е. Преди земята да стане плодородна е била мътна вода. И сега ще бъде така.“ Кимам в знак на съгласие. Разговорът ни е приключил. Запазен е в диктофона. Василена се е прибрала при Итън в къщата, а на двора разпъва триножника си операторът на една телевизия, дошла да запише посланието на Барда на демокрацията в навечерието на Джулая. Пъхам в джоба си 18-ия албум на ПББ, надлежно надписан за мен от автора и се отправям към любимото си возило ...Такъв бе финалът на една прекрасна среща в горещ летен ден, под покрива на градинската беседка в двора на къщата с уникалния кръгъл прозорец-врата на една от китните драгалевски улички. Допреди десетина – петнайсет години, като кажехме Драгалевци и се сещахме за Командира, бивш премиер на България. Сега знаковата фигура на този кокетен софийски квартал, някогашно селце в полите на Витоша, е Васил Георгиев – Кръпката – блус бардът, сътворил, изпял и записал десетки песни, които чертаят криволичещия път на българската промяна през последните почти три десетилетия. Васко се е окопал (когато не пътува из страната и чужбина) в тази прекрасна, построена със собствените му ръце и with the little help from his friends къща, в чието мазе вече има студио и там твори и записва албумите си. Уговорихме тази среща на поляната в Южния парк, когато той прави 17-тото „Цвете за Гошо“ и с блеснали очи ми каза:„Знаеш ли? Ена си идва заедно с Итън и с еднопосочен билет!“ Говореше ми щастливият баща на едно завръщащо се от емиграция дете. Двайсетина дни по-късно Василена седеше до мен на грубо скованата дървена пейка и участваше в разговора, за който се бяхме разбрали там, на поляната.- Връщат се – каза Васил. - Все повече ще се връщат. Преди време, на протестите се видях с един образ, който през 60-те години е бягал през сръбската граница. Хванали го оттатък, местили го по лагери и накрая се озовал в Америка. Живял там, работил, оженил се, създал семейство и накрая се върнал тук. Той тогава се би с жандармеристите, които гонеха студентите. Страхотен образ! Над 70-годишен ...- Сега България ми се вижда някак си по-спокойна и улегнала. Поне хората, които познавам, не излъчват тревога. Съучениците ми си имат работа, имат къде да живеят и са сравнително спокойни. А недоволството от някои неуредени неща или от корупцията го има навсякъде. И в Америка е същото. Корупцията няма да съществува, ако не й се поддадеш. Ако няма кой да дава, няма да има и кой да взима. С трафика е същото. И тук, и там всеки кара, както си иска и не се чувства длъжен да подава мигач. Хората по света много си приличат, но трябва да обиколиш, за да го разбереш. Сега напрежение и някаква изнервеност има навсякъде.- Преди време един приятел ми напечата големи стикери с надпис „Искам да съм инвалид“ - включва се в разговора ни Кръпката. - И аз, като видех някой джип, който е спрял на инвалидно място, без да е инвалид, му лепях на прозореца този стикер. И много се ядосвах. Когато ме засечаха – също. Сега вече съм на обратната страна. Като видя някой простак, заел инвалидното място, поглеждам другите коли наоколо, които са подредени прилично и си казвам: ами този е простак, но виж колко интелигентни хора има наоколо. И не се тровя. Също като ме засекат. Един ме засича, но пък друг ми дава път и ми става хубаво. И забелязвам, че хубавото е повече. Аз съм и моторист и имам една максима: „Мини бавно, за да те видят всички.“ Няма нужда да препускаш като луд из града, като караш мотоциклет. А се научихме и да спираме пред пешеходна пътека, забелязал ли си? Ние в Лондон щяхме да бием някакви индийци, които ни свиркаха с клаксона, когато пресичахме „Абироуд“ и се снимахме на пешеходната пътека. Един от нашите тръгна към тях така свирепо, че те щяха да избягат от колата си. Ще ми свирка той! На това култово място! Целият свят е изтрещял. Затова трябва да сме по-позитивни.- Ню Орлийнс е повече Меката на джаза – отговаря ми Василена. - Има много клубове, но правят и един страхотен джаз фестивал. В един от кварталите клубовете са един до друг. Различни по големина и там не държат много на интериора. Важното е да има музика и пиене. Има и много блус, разбира се. Много е влажно. Влагата направо те дави. Прави така, че горещината е по-гореща, а студът – по-студен. Ако ме питаш, какво намерих в Щатите и какво ми липсваше, ще ти кажа, че намерих съпруга си, а ми липсваха българските домати.Обсъждаме голямата политика. Повечето от хората, с които контактува Василена там не одобряват избора на Тръмп. Дори предчувствието за влошаване на ситуацията и утежняване на всекидневието е една от причините Ена и Итън да изберат България.- Това с Тръмп не можах да го разбера – признава си Васко. - Не, че е републиканец. Беше логично след два мандата на черен демократ, да изберат бял републиканец. Но защо него? Нямаше ли по-читав? Само това ли имат републиканците?!Връщаме се в родината и разбирам, че у нас имиграционните закони са по-строги от американските. Сега Итън трябва да се върне в Щатите, да получи от консулството в Чикаго българска работна виза, тъй като е законно женен за българка, но след това ще чака пет години, живеейки тук, за да кандидатства за българско гражданство. А Василена след три години брак с Итън вече си има американското. Говорим си за бюрокрацията и се сещам за една от първите песни на Кръпката, която се нарича „Бюрократ“. Оттам, разбира се, отиваме директно на „Комунизмът си отива“.- До ден днешен ме закачат за тази песен и ми е писнало, но никой не е обърнал внимание на последния куплет. Там ясно съм казал какво се случва. Чакай, да ти го цитирам:Това се случва. Комунизмът дълго ще си отива, но ще си отиде. Сигурен съм в това. Нищо, че вчерашните комунисти станаха капиталисти. Поколенията ще изчистят ръждата. Но това няма да стане за една нощ. Още дълго ще се тровим. И това е хубаво, защото ще имам теми за песни. Това е блус. - Съдебната система. Не се ли оправи правосъдието, нищо няма да се промени. И първата власт, както наричам аз медиите. Изхвърлиха честните и кадърни журналисти и един подставени лица зомбират народа. Товарят го с внушения за хаос, ужас, насилие, катастрофи, природни бедствия и хората не усещат, как всъщност им опразват джобовете. Подкрепям Лозан Панов. Ние имаме нужда от герои. Имаме нужда от личности, които да говорят високо и ясно и да изразяват справедливи позиции, да защитават справедливи каузи. Не може да следваме тезата на Бай Ганю, че всички са маскари. Навсякъде има и свестни хора. Вярвам, че тези хора ще изведат страната на добър път. Това, че сме в ЕС и НАТО също ми дава кураж. За мен е важно ние да се придържаме към свободния свят и се радвам, че се завърнахме в него. Русия няма да ни пусне лесно от братската си прегръдка, но все пак ние сме в ЕС и НАТО. Затова съм се борил. Затова съм пял по митинги..- Чалгата отзвуча, но дойде детския порно поп – Криско и прочее ... Но има и неща, които ме карат да се размеквам от умиление. Като учителката Илина Керина, която учи деца в едно великотърновско начално училище. Като видяла, че не може да укроти хлапетата с общоприетите възпитателни средства, тя взела една китара и започнала да им пее български песни. Бях им на гости. Страхотни деца! Тя им казва:Здравейте, ученици! Те отговарят: Да живее рокенрола! Ние им раздавахме свидетелствата и учителката каза, че четири години в този клас е нямало насилие. Виждаме, че музиката е оръжие. И като всяко оръжие може да се ползва и за агресия, и за защита от агресия. Много е важно какви са хората, които избират песните, звучащи по радиото. Защото при музикалните редактори отиват стотици недоделки. Сега, с новата техника, всеки може да си направи песен в къщи. И при редакторите отива всякаква помия. Не искам да се върнат комисиите, но искам на входа на радиото да има грамотни хора, с вкус и стил, които да спират пошлото, грозното, грубото, циничното. Светът се крепи на неписаните морални закони. Преди години, в Германия, където тръгна „Биг Брадър“ за първи път, един от участниците изруга с безобидната за нас немска ругатня „Шайсе!“ и на следващия ден изхвърлиха от предаването този участник и уволниха режисьора. Аз имам предаване от 9 години и в това предаване не е произнесена нито една ругатня или мръсна дума. Ние приемаме свободата като възможност да говорим мръсни думи. А свободата е отговорност. И възможност да отстояваш личното си пространство, без да нарушаваш пространството на другите. Проблемът с мръсните песни е много нашенски. Той се роди с чалгата на Слави и продължава в детската поп музика.- Тази година фестивалът „Цвете за Гошо“ стана много добре. Все повече избистряш физиономията му. И винаги има недоволни. Едни, че не са поканени, други – че не са видели свои любимци на сцената.- Благодарен съм на общината, че все още държи в календара си този фестивал. Всяка година получавам от общината 18 хил. лв. И на практика го правя без пари, защото първо правим фестивала, а после идват парите и се разплащам пост фактум. По едно време го втвърдихме, но от две-три години вече може да се каже, че има стил и това класически рок и блус. Подбирам групите чрез телевизионното си предаване и гледам всяка година да има и млади, които за първи път ще излязат на голяма сцена. На онези, които се цупят, че не са поканени, ще кажа: имайте търпение. За догодина съм изпратил покана на „Кокаин“, но Юлиян не ми е отговорил. „Монолит“ не са показали нова продукция, а свириха пред две години. Имам папка на компютъра, на която пише „Цвете за Гошо 2018“ и там записвам имена на групи. А колкото до Гошо, той винаги ми е бил кумир. Той е моят гуру. От онзи момент, когато свали шапката си и тръгна през публиката да събере пари за да издадем първия си албум. Сега правя парчетата за 19-ия. Чакай, ще ти изпея някои неща.Какво се случи след това, казах още в началото.", "date": "2017.07.05", "title": " Васко Кръпката: Борбата продължава!"}
{"url": "https://m.offnews.bg/news/Sviat-_12/Pogrebaha-Simon-Vejl-v-Panteona-v-Parizh_659854.html", "text": "Симон Вейл, бележита фигура на френската политика, оцеляла по време на Холокоста, ще почива до съпруга си в Пантеона в Париж, където са положени тленните останки на други големи французи. Това съобщи днес президентът Еманюел Макрон на националното погребение на Вейл, предаде Франс прес, цитирана от БТА.\"Реших, със съгласието на семейството й, Симон Вейл да почива до съпруга си в Пантеона\", за да изкажем \"огромната благодарност на френския народ към едно от толкова обичаните му деца\", каза държавният глава след церемония, на която се събраха около 700 френски и чуждестранни известни личности.\"Вие, госпожо, раздадохте на нашата нация щедри дарове, които я направиха по-добра и по-красива\", заяви Макрон пред ковчега, покрит с френския трикольор. \"Тя обичаше Европа, винаги се е борела за нея, защото знаеше, че в сърцето на тази европейска мечата стои преди всичко мечтата за мир и свобода\", каза президентът, цитиран от Асошиейтед прес.За да почетат паметта й, дойдоха и чуждестранни правителствени ръководители, сред които Шарл Мишел от Белгия, Ксавие Бетел от Люксембург и Бойко Борисов от България, бивши френски президенти и премиери и на практика цялото сегашно правителство.Символ на борбата за еманципация на жените и на изграждането на европейския проект, Вейл почина в петък на 89-годишна възраст. Тя ще е едва петата жена, удостоена с честта да бъде погребана в този храм на републиката, където почиват тленните останки на Виктор Юго, Емил Зола, Александър Дюма и Мария Кюри.Деветдесетгодишният бивш френски президент Валери Жискар д'Естен е изразил съжаление, че не може да отиде на погребението, казаха хора от обкръжението му. Вейл бе негов емблематичен министър на здравеопазването. През 1974 г. тя преминава през всевъзможни перипетии, за да внесе законопроекта за легализиране на абортите във Франция.Тази сутрин траурният марш на Шопен посрещна ковчега на Вейл в Дома на инвалидите, внесен от републикански гвардейци малко преди 10,30 часа местно време. Час по-късно той бе изнесен под акомпанимента на песента \"Блатните войници\", напомняща за затварянето й в лагера на смъртта \"Аушвиц-Биркенау\".", "date": "2017.07.05", "title": " Погребаха Симон Вейл в Пантеона в Париж"}
{"url": "https://m.offnews.bg/news/Obshtestvo_4/Politcai-izlizat-na-protest-za-po-visoki-zaplati_659747.html", "text": "Служители в системата на МВР излизат на национален протест с искане за увеличение на заплатите. Началният час на митинга е от 11.00 пред храм-паметника \"Св. Александър Невски“.От Синдикалната федерация на служителите в МВР (СФСМВР) са категорични, че това няма да е единственият протест, ако няма диалог и исканията им не бъдат чути. \"Не успеем ли да се разберем около масата ще ни се наложи да се разбираме - някои от кабинета, други - от улицата\", заяви председателят на федерацията Валентин Попов. Той заяви, че синдикатите остават отворени за разговори и по отношение на размера на увеличението, което искат и дали има необходимост от диференциране на заплащането и от коя дата да влезе в сила.Исканията на синдикатите са увеличението на заплащането да е минимум 15%. Второто искане, на което спешно беше взето решение, са средствата за униформи. От 2011 година досега служителите със свои средства са се снабдявали с униформи и парите не са им били възстановявани. По разпореждане на премиера Бойко Борисов парламентът одобри на първо четене спешни законови промени, с които парите ще бъдат изплатени със задна дата. Вътрешният министър Валентин Радев определи протеста като политически. Ден преди протеста той заяви, че всички искания на синдикатите са обсъдени и по тях се работи. Опозицията е хубаво нещо, но не можете да ходите при опозицията да се съветвате и след това да заигравате буквално политически. Помолих ги, е точната дума. Те си решават, каквото искат да правят и аз леко не разбирам с тоя протест какво искат да кажат още. Така че да внимават с протестите, те имат право на протести, а не на стачка, каза Радев.", "date": "2017.07.05", "title": " Полицаи излизат на протест за по-високи заплати"}
{"url": "https://m.offnews.bg/news/Futbol_18793/Futbolniiat-natcional-Galabinov-shte-igrae-v-Dzhenoa_659850.html", "text": "Отличен трансфер си уреди българският национал по футбол Андрей Гълъбинов. Таранът ще премине в състава на елитния италиански Дженоа, съобщават местните медии.Гълъбинов премина медицинските изследвания днес и се очаква в близките часове да парафира официално с клуба от Генуа, пише \"ТутоМеркатоУеб\", публикувайки и снимката на излизащия от медицинския център нападател.28-годишният български таран днес посети и музея на най-стария италиански футболен клуб, а от утре ще започне подготовка с новия си отбор. Дженоа е далеч от грандовете като успехи, но е изключително уважаван на Апенините.Гълъбинов записа 13 гола и 10 асистенции за втородивизионния Новара през миналия сезон. Така заслужи куп оферти.Припомняме, Андрей е внук по майчина линия на бившия голям вратар на ЦСКА Йордан Филипов, отдавна покойник. Той започва да тренира на \"Червено знаме\". Премества се в Италия още малък покрай баща си - големият ни волейболист и после треньор Асен Гълъбинов.", "date": "2017.07.05", "title": " Футболният национал Гълъбинов ще играе в Дженоа"}
{"url": "https://m.offnews.bg/news/Kultura_33/Mozhe-bi-utre-na-Martin-Iliev-s-nagrada-za-naj-dobar-kasometrazhen-f_659830.html", "text": "14-тото издание на фестивала за късометражно кино \"In the Palace International Short Film Festival\" завърши с официално закриване в Балчик. На специална церемония пред стотици гости и участници във фестивала бяха отличени тазгодишните победители в категориите най-добър късометражен игрален, документален и анимационен филм, избрани от международното жури.Бяха обявени и фаворитите от международната и националната селекция, предпочетени с тайно гласуване от публиката в София, Велико Търново и Варна. Те бяха удостоени с наградите на общините – „София – творчески град на киното на ЮНЕСКО“, „Велико Търново – Царев град“ и „Наградата на община Варна“.За най-добър игрален филм бе избран „Обикновен живот“ на Соня Роланд от Франция. От българската състезателна програма журито избра игралният „Може би утре“ на режисьора Мартин Илиев, който стана най-добрият късометражен филм. Второто място взе „Любов“ на Боя Харизанова, който бе избран за фаворит и от публиката във Велико Търново и Варна. Третото място в нациолния конкурс си поделиха „На червено“ на Тома Вашаров и „Добри“ на Орлин Милчев.От международната селекция за най-добър документален филм бе избран френският „Тук никой не умира“ на Симон Панай, а за най-добър анимационен – полският „Вълнени болтчета“ на Бартош Кеджерски.Журито отличи със специална награда и игралната продукция от Нова Зеландия на режисьора Айвън Бардж „Мадам Блек“.Публиката в София избра испанската анимация \"Еднакви\" на Рафаел Мартинес Лара и Рафа Кано Мендес и \"На червено\" на Тома Вашаров.Почитетелите на късометражното кино във Велико Търново и Варна избраха \"Любов\" на Боя Харизанова, а от международния конкурс предпочетоха игралния \"Бон воаяж\" на швейцареца Марк Уилкинс и игралния \"Гарваните\" на австралийката Дженифър Перът.", "date": "2017.07.05", "title": " \"Може би утре\" на Мартин Илиев с награда за най-добър късометражен филм на фестивала \"In the Palace\""}
{"url": "https://m.offnews.bg/news/Politika_8/Analizatori-Prezidentat-se-darzhi-kato-IAne-IAnev-Tcvetanov-e-bremen_659787.html", "text": "Цветан Цветанов вероятно изпълнява някакво задание да спаси доставката на „Ф–16“, каза социологът проф. Михаил Мирчев по bTV. „Свещено право на президента е да влезе в образа на Яне Янев и да се занимава с битовизми“, контрира политологът Георги Харизанов.Двамата коментираха словесната престрелка между президента Румен Радев и зам.-председателя на ГЕРБ Цветан Цветанов във връзка със скандала за избор на изтребител за Военновъздушните ни сили. Държавният глава заяви вчера: „Цветанов не разбира нищо от изтребители, той разбира от апартаменти. Единствената връзка на г-н Цветанов и авиацията е това, че говори на автопилот – някой друг му задава курса“. Цветанов пък посъветва държавния глава да не се опитва да внушава, че има спор между него и премиера Бойко Борисов. „Цветанов не говори на автопилот, предполагам, че изпълнява някакво задание, за да може така да се противопоставя – трябва да се спасяват „Ф–16“-ките“, коментира Мирчев.„Не знам откъде се прави изводът, че някой лобира в нечия страна, но в крайна сметка свещено право на президента е да влезе в образа на Яне Янев и да се занимава с такива битовизми. Според мен това сваля изключително много нивото на разговора и не подхожда на институцията“, каза Харизанов.Според Мирчев „президентът не може да стои като благородна статуя и когато върху него се сипе мръсотия, да не отговаря изобщо. Става дума за обвинения в корупция, а президентът просто напомни, че Цветан Цветанов е много бременен със съмнения, имаше и съдебно дело, и т. н. Така че много трябва да се внимава кой кого в какво обвинява. Не може да обвиняваш някого в нещо, в което ти самият си очернен“.„Това важи в пълна сила и в обратната посока – каза Харизанов. – Нека не забравяме, че настоящата съпруга на президента беше назначена на два договора по времето, по което той беше шеф на Военновъздушните сили, за да взема две заплати. След като всеки има някаква история, защо трябва да се води изобщо този разговор? Всеки идва в политиката със своята история“. „Става дума за нашата армия, за техническото ѝ превъоръжение и тук трябва да се произнасят експерти, а не да се водят такива плиткоумни диалози“, посочи Мирчев.", "date": "2017.07.05", "title": " Анализатори: Президентът се държи като Яне Янев. Цветанов е бременен със съмнения за корупция"}
{"url": "https://m.offnews.bg/news/Obshtestvo_4/Borisov-razporedi-neobhodimite-2-4-mln-lv-za-da-se-obzhalva-resheni_659846.html", "text": "По предложение на министъра на икономиката Емил Караниколов и след разпореждане на премиера Бойко Борисов правителството осигури 2,4 млн. лв., необходими за заплащане на дължимата държавна такса за предявяване на иск пред Върховния касационен съд за отмяна на решение на дело на Арбитражния съд при БТПП, което „Кей Джи Маритайм Шипинг“ АД, собственост на братята Кирил и Георги Домусчиеви, спечели срещу Агенцията за приватизация и следприватизационен контрол, съобщиха от пресслужбата на правителството.Вчера вицепремиера Валери Симеонов заяви, че компанията на братя Домусчиеви „Кей Джи Маритайм Шипинг“ не изпълнява условията в договора, който е сключила с държавата за приватизацията на Български морски флот. Той каза, че държавата трябва да обжалва решение на Арбитражния съд при Българската търговско-промишлена палата, с който правителството се задължава да промени условията в договора и да заплати определена сума.\"Поставих въпроса за приватизцацията на Български морски флот от „Кей Джи Маритайм Шипинг“, фирмата на братя Домусчиеви, които, след като са приватизирали 2008 година БМФ, са нарязали половината кораби. От персонал 2360 човека, които трябва да имат на десетата година - догодина, 2018 г., към момента имат 124 работещи и всичко това не е основание за прекратяване на приватизацията, можете ли да си представите?\", каза Симеонов в студиото на сутрешния блок на Нова тв.Той каза, че не е получил отговор за това дали държавата е готова да плати 2.4 млн. лв., за да заведе дело във Върховния касационен съд (ВКС) и да обжалва решението на Арбитражния съд.", "date": "2017.07.05", "title": " Борисов разпореди необходимите 2,4 млн. лв., за да се обжалва решение в полза на Домусчиеви"}
{"url": "https://m.offnews.bg/news/Obshtestvo_4/Za-poredna-vecher-Asenovgrad-izleze-na-protest-sreshtu-romite-napadn_659856.html", "text": "Десетки жители на Асеновград са излезли и днес на протест, предаде Протестите ще се провеждат всяка вечер, а в неделя отново се очаква да се съберат хиляди граждани да се включат в демонстрация срещу незаконните ромски постройки и своеволия.До момента са събрани над 2 000 подписа на жители от града с искания за повече полиция и събаряне на незаконните постройки на ромите в града. От своя страна общината заявява, че е описала близо 120 незаконни жилища в ромското гето и обеща, че до края на месеца ще събори поне 10.Протестът започна след като група роми нападнаха деца от клуба по кану-каяк на града. Между двете групи започна бой, който се пренесе и пред болница в града. Задържаните за побоя над децата вече са 11, утре съдът в Пловдив ще гледа мерките на 9 от тях, които първоначално бяха задържани в ареста, а сега искат да излязат на свобода.", "date": "2017.07.05", "title": " За поредна вечер: Асеновград излезе на протест срещу ромите, нападнали гребци"}
{"url": "https://m.offnews.bg/news/Sviat-_12/Privarzhenitci-na-pravitelstvoto-nahluha-v-parlamenta-na-Venetcuela-i_659851.html", "text": "Група агресивно настроени поддръжници на венецуелското правителство проникнаха в контролирания от опозицията парламент и раниха няколко депутати и журналисти, предаде Ройтерс, цитирана от БТА.До инцидента се стигна след специално заседание на парламента по повод Деня на независимостта на страната. Чути са няколко експлозии, които може да се дължат на фойерверки, хвърлени в парламентарната сграда в центъра на Каракас, предаде Ройтерс, позовавайки се на очевидци.На телевизионни кадри от мястото на събитието се виждат двама опозиционни депутати с окървавени лица.Нахлулите хора в градините на парламента са десетки, някои от тях крият лицата си зад качулки. Те носят палки и са облечени в червено, цвета на управляващата партия, съобщава Франс прес.Миналата седмица венецуелския президент Николас Мадуро съобщи, че сградата на Върховния съд в Каракас е била нападната от хеликоптер. Най-малко една граната бе била хвърлена по сградата, но не експлодира. След това нападащият хеликоптер е прелетял над сградата на вътрешното министерство. По данни на Ройтерс хеликоптерът е полицейски, а нападението бе извършено в момент, когато 54-годишният президент говореше на живо по държавната телевизия.", "date": "2017.07.05", "title": " Привърженици на правителството нахлуха в парламента на Венецуела, има ранени депутати и журналисти"}
{"url": "https://m.offnews.bg/news/Tenis_18788/Mazh-predlozhi-brak-na-Federer-po-vreme-na-mach_659848.html", "text": "Веселбата на \"Уимбълдън\" се вихри и извън чисто спортните постижения, които, няма съмнения, са от топ класа. Предложение за брак развесели мача на Роджър Федерер снощи, разкриват английски медии.Интересното е, че то е дошло от ..мъж. \"Ожени се за мен, Роджър\", извикал представителят на силния пол. Швейцарската легенда само се усмихнал и продължил мача. Дали мераклиятае майтапчия, или влюбен гей, може би ще разберем в следващите дни.Иначе седемкратният победител нямаше грижи в самия мач. 35-годишният швейцарец преодоля първия кръг след успех с 6:3, 3:0 и отказване на Александър Долгополов.Украинецът имаше проблеми с десния глезен и повика физиотерапевт между първия и втория сет. Долгополов прецени, че не е способен да продължи мача и се отказа.Федерер записа рекордна 85-а победа на \"Уимбълдън\" и стана третият тенисист с 10 000 аса в кариерата си. Масетрото отдавна играе само срещу историята.", "date": "2017.07.05", "title": " Мъж предложи брак на Федерер по време на мач"}
{"url": "https://m.offnews.bg/news/Tenis_18788/Grisho-i-Tcveti-Pironkova-izlizat-za-dve-pobedi-vav-vtori-krag-na-kort_659847.html", "text": "Две победи на корт номер две в Лондон си пожелава България утре. Това повели програмата за четвъртък на Откритото първенство на Великобритания по тенис \"Уимбълдън\".Първите ракети на България Григор Димитров и Цветана Пиронкова ще изиграят срещите си от втори кръг на един и същи корт. Знамение? Дано!Поставеният под №13 Гришо и старата лисица Маркос Багдатис от Кипър откриват сесията на корт №2. Двубоят им е с начален час 13:30 часа наше време.Цвети пък ще излезе за четвъртия, последен, двубой на същото игрище срещу №5 Каролине Возняцки от Дания. Това ще стане след мача Милош Раонич - Михаил Южни, трудно е да се прогнозира, но след 21,00 ч. българско време.В първия кръг Гришо се справи с лекота в три сета срещу аржентинският съперник Шварцман. Пиронкова също беше превъзходна и набързо приключи срещата с италианската ветеранка Ерани.", "date": "2017.07.05", "title": " Гришо и Цвети Пиронкова излизат за две победи във втори кръг на корт номер 2"}
{"url": "https://m.offnews.bg/news/Tenis_18788/Palachat-na-Vavrinka-besen-na-sadiiata-podkupva-ia-s-moneti-video_659853.html", "text": "Крехката славянска психика се прояви на кортове на \"Уимбълдън\". Даниил Медведев, който поднесе една от големите изненади в тазгодишното издание на \"Уимбълдън\" след победата си над Стан Вавринка, напусна надпреварата.Той загуби в драма 4-6 2-6 6-3 6-2 3-6 от Рубен Бемелманс. Но шоуто тепърва предстоеше.Младият руснак този път вдигна страшен скандал. 21-годишният талант от Москва отначало поздрави съперника и съдията и се отправи към мястото си.Изведнъж Даниил полудя. Той изрови портфейла си от багажа. Руснакът извади монети и започна да ги хвърля към стола на съдия Мариана Алвеш.Явно така талантът искаше да каже, че тя лесно може да бъде купена и дори е взела парите. Коментатори с чувство за хумор дори вметнаха дали Медведев не хвърля копейки.Със сигурност от ATP няма да проявят чувство за хумор. Руснакът ще се прости със солидна сума от спечелените пари, а може и да почине за известно време от професионалния тенис.", "date": "2017.07.05", "title": " Палачът на Вавринка бесен на съдията, подкупва я с монети (видео)"}
{"url": "https://m.offnews.bg/news/Obshtestvo_4/Vazstanoveno-e-dvizhenieto-po-AM-Trakiia-pri-Ihtiman-i-v-dvete-posok_659852.html", "text": "След 12 часа бе възстановено е движението по АМ \"Тракия\" и в двете посоки, при Ихтиман, между 46 и 47 км, съобщиха от АПИ.Движението бе затворено след тежка верижна катастрофа, която запуши и двете посоки на магистралата. В инцидента са участваха около 40 превозни средства.Общо над 30 души пострадаха, а двама от тях са в много тежко състояние с опасност за живота. Останалите пострадали са с различни травми на тялото и крайниците, включително и счупвания и черепно-мозъчни травми.", "date": "2017.07.05", "title": " Възстановено е движението по АМ \"Тракия\" при Ихтиман и в двете посоки"}
{"url": "https://m.offnews.bg/news/Politika_8/Deputatite-glasuvat-ostavkata-na-shefa-na-Zdravnata-kasa_659782.html", "text": "Парламентът ще гласува днес оставката на шефа на Здравната каса д-р Глинка Комитов. Тя бе обявена миналата седмица, без управителят на НЗОК да обяви мотиви за оттеглянето си. Председателят на здравната комисия в НС д-р Даниела Дариткова съобщи, че оставката е депозирана в парламента и ще бъде приета. В НЗОК обаче не знаеха за нея, а д-р Комитов каза единствено, че не е ходил до Народното събрание в деня, в който би трябвало да е депозирал оставката си. Дариткова обаче съобщи, че започва процедура по избиране на нов шеф на Касата.Комитов стана шеф на Касата през март 2015 г. при управлението на втория кабинет \"Борисов\".", "date": "2017.07.05", "title": " Депутатите гласуват оставката на шефа на Здравната каса"}
