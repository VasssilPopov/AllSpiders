{"url": "https://m.offnews.bg/news/Futbol_18793/Botev-Plovdiv-podpisa-s-krilo-na-Pirin_657581.html", "text": "Крилото на Пирин Тони Тасев е поредното ново попълнение в редиците на един от участниците в Лига Европа - Ботев Пловдив. Футболистът бе трансферна цел на още няколко отбора от Първа лига, но от Ботев са били най-настоятелни. Този сезон в Пирин той записа 31 мача и отбеляза 1 гол.От щаба на \"канарчетата\" се надяват, че с този трансфер ще вдигнат конкуренцията в предни позиции. Тасев подписа двугодишен договор с тима.По-рано през деня стана ясно, че Виктор Генев удължи контракта си с пловдивчани за още една година. Защитникът сложи подписа си върху нов договор с клуба, който е до 06.06.2018г.Бранителят бе желан от Левски, но очевидно до поредно завръщане в редиците на тима от \"Герена\" няма да се стигне.", "date": "2017.06.07", "title": " Ботев Пловдив подписа с крило на Пирин"}
{"url": "https://m.offnews.bg/news/Futbol_18793/Deset-balgarski-kluba-sa-poluchili-litcenz-za-Evropa-sred-tiah-e-i-Tc_657582.html", "text": "Ето какво пише в информацията:Десет български клуба са получили лиценз за Европа, съобщи официалният сайт на БФС, който забави информацията с повече от седмица след първоначално обявената дата 31 май.\"Лицензионната комисия съобщава, че приключи лицензионната процедура за лицензирането на футболните клубове за участие в турнирите на УЕФА през сезон 2017-2018 г.След проверка на представената документация и в диалог с футболните клубове лиценз за участие в турнирите на УЕФА за сезон 2017-2018 г. получават (по реда на действащото класиране в Първа професионална лига):ПФК „Лудогорец“ – РазградПФК „ЦСКА-София“ – СофияПФК „Левски“ – СофияПФК „Дунав“ – РусеПФК „Локомотив Пловдив 1926“ – ПловдивПФК „Черно море“ – ВарнаФК „Верея“ – Стара ЗагораПФК „Ботев“ - ПловдивПФК „Берое“ – Стара ЗагораПФК „Славия 1913“ – СофияЗаб: Съгласно решение на администрацията на УЕФА от 29.05.2017 г, ПФК „ЦСКА-СОФИЯ“ не се допуска до участие в Европейските клубни турнири. Очаква се решението на Спортния арбитражен съд в Лозана, Конфедерация Швейцария.Съгласно чл. 14, ал. 7 от Наредбата за националното клубно лицензиране, издание 2016 г., отборите получили лиценз за УЕФА, участват със същия лиценз в националните първенства и турнирите на БФС през 2017 – 2018 г.Допълнително ще бъде публикувано съобщение за останалите футболни клубове, получили лиценз за участие в националните първенства и турнири на БФС през сезон 2017 – 2018 г.\"", "date": "2017.06.07", "title": " Десет български клуба са получили лиценз за Европа, сред тях е и ЦСКА-София"}
{"url": "https://m.offnews.bg/news/_0/Politciiata-izdirva-tri-sestri-izcheznali-na-29-maj_657548.html", "text": "МВР започна издирването на три сестри, които са в неизвестност от 29 май. 17-годишната Глория, 16-годишната Станка и 15-годишната Силвия са живеели в дома на дядо си в русенското село Иваново.Възрастният мъж сигнализирал в полицията, че децата излезли от жилището около 23.30 часа на 29 май и оттогава са в неизвестност.Глория е висока около 165 см, с нормално телосложение. Има права, черна коса и кафяви очи. Била е облечена със сини дънки и жълто яке. Станка е с височина към 150 см, слаба, с черна коса и кафяви очи. Силвия е висока около 155-160 см, слаба, с черна коса и кафяви очи. Била е облечена с черно кожено яке, сини дънки и черни платнени обувки.Хората, които разполагат с информация за местонахождението на трите момичета, могат да сигнализират на тел. 112, 082/882488, 882 316, 882 319 или в най-близкото поделение на МВР.", "date": "2017.06.07", "title": " Полицията издирва три сестри, изчезнали на 29 май"}
{"url": "https://m.offnews.bg/news/Tenis_18788/Sharapova-debne-Pironkova-v-kvalifikatciite-na-Uimbaldan_657580.html", "text": "Най-добрата ни тенисистка Цветана Пиронкова ще трябва за първи път от 2005 година ще трябва да участва в квалификациите на турнира от Големия шлем - \"Уимбълдън\".Пловдивчанката загуби доста точки, които имаше да защитава от миналата година, и от следващия понеделник ще бъде №123 в световната ранглиста.Цвети остава ракета №1 на България, но вече само на 13 места зад нея вече е Виктория Томова.Пиронкова ще се надява да не срещне в пресявките рускинята Мария Шарапова, която също ще участва в предварителни двубои след завръщането си на корта.За попадане в основната схема са необходими три победи. Рядко тенисистка стартирала от квалификациите постига нещо значимо на турнир от Големия шлем, защото умората от многото срещи е голяма.", "date": "2017.06.07", "title": " Шарапова дебне Пиронкова в квалификациите на \"Уимбълдън\""}
{"url": "https://m.offnews.bg/news/Futbol_18793/Ronaldo-Futbolat-se-napalni-sas-simulanti_657518.html", "text": "Бившият бразилски нападател на Реал Мадрид Роналдо разкритикува тенденцията да се симулира във футбола, която според него придобива застрашителни размери и съществува риск да се загуби доверието на зрителите.\"Не знам защо го правят, но в момента често гледаме театър, вместо футбол. Все повече играчи симулират, което за мен е неприемливо. Футболът все още се ползва с доверието на зрителите, но може да го загуби.Животът е труден, имаме проблеми с политиката, корупцията, икономиката, тероризмът. Професионалните футболисти трябва да са по-отговорни към хората, които плащат, за да ги гледат\", коментира бразилецът пред \"Марка\".Един от последните случаи на брутална симулация беше театралното хвърляне на защитника на Реал Серхио Рамос във финала на Шампионската лига след докосване на Хуан Куадрадо от Ювентус.Рамос се хвърли на терена, сякаш е бил покосен от някоя от звездите на Кечмания.С театралното си падане той изкара червен картон на Куадрадо, но беше оплют от бивши футболисти като Рио Фърдинанд, която каза, че него лично би го било срам да погледне сина си в очите след подобно изпълнение.", "date": "2017.06.07", "title": " Роналдо: Футболът се напълни със симуланти"}
{"url": "https://m.offnews.bg/news/Sviat-_12/CNN-Ruski-hakeri-sa-predizvikali-krizata-s-Katar_657517.html", "text": "Катар е платил откуп на джихадисти, което разгневило съседите му и предизвикало кризата.Американското разузнаване вярва, че руски хакери стоят зад кризата с Катар в Близкия Изток. Според данни на разследващите в САЩ хакерите са успели да внедрят фалшива новина в катарската държавна информационна агенция, което, от своя страна, довело до кризата между най-приближените съюзници на САЩ в този регион, съобщава CNN.ФБР наскоро изпратила в катарската столица Доха екип, който да помогне на местните власти в разследването на скандала.Предполагаемата руска намеса в кризата е използвала методи, каквито американското разузнаване вярва, че са употребени и по време на предизборната президентска кампания в САЩ през 2016 г. Според разузнаването целта е предизвикване на кризи сред техни съюзници. В последните месеци фалшиви новини са изтичали и по повод изборите в Германия, Франция и други страни.Телевизия CNN се позовава на свои високопоставени източници. Нито ЦРУ, нито ФБР са коментирали официално информацията.Кризата се задълбочи преди ден, когато 5 страни от региона скъсаха дипломатически връзки с Катар. Като довод те посочиха, че емирството подпомага тероризма. По-късно западни между съобщиха, че ", "date": "2017.06.07", "title": " CNN: Руски хакери са предизвикали кризата с Катар"}
{"url": "https://m.offnews.bg/news/Ikonomika_59/Danachnite-pogvat-shofiorite-na-avtomobili-s-t-nar-SHA-registratc_657545.html", "text": "Ревизорите на Националната агенция по приходите (НАП) София проверяват дейността на германски дружества, които отдават под наем автомобили от висок ценови клас на български юридически и физически лица. Проверяват се също и българските наематели, както и физическите лица, упълномощени да управляват луксозните коли.Става въпрос за автомобили с номера от малки германски градове, добили популярност като автомобили с „SHA-регистрация“, уточняват от приходната агенция.\"Модата\" да се шофират луксозни автомобили, за които се твърди, че са наети в Германия, датира от десетина години. Схемата се използва, за да се избягва плащането на данък за мощните автомобили. По този начин държавата е ощетена от събирането на приходи в хазната. Регистрационните табели, на които са изписани инициалите SHA и BB са регистрирани в малките градчета Боблинген или Швабиш Хал в областта Баден Вюртенберг.Данъчните ще направят проверки за това къде е реалното място на стопанска дейност на немските дружества, от които се твърди, че са наети колите, и дали не трябва да се регистрират по ДДС и съответно да плащат данък в България. Освен това се проверява дали отдаването под наем и упълномощаването на водачи на лимузините не е всъщност прикрито прехвърляне на собственост на автомобилите с цел избягване на плащането на данъци и други такси, уточняват от приходната агенция.За да установят дали става въпрос за схеми за данъчни измами, българските данъчни ще потърсят помощта и на германските си колеги чрез общата европейска система за обмяна на информация по ДДС и чрез други начини за административно сътрудничество.Освен това ревизорите ще извършат насрещни проверки и в офисите на българските дружества, наематели на луксозните возила.Шофьорите на лимузините също ще бъдат подложени на щателни ревизии.", "date": "2017.06.07", "title": " Данъчните погват шофьорите на автомобили с т. нар. „SHA-регистрация“"}
{"url": "https://m.offnews.bg/news/Obshtestvo_4/6000-petoklasnitci-na-test-po-geografiia_657389.html", "text": "6000 петокласници ще се явят на външно оценяване по география и икономика днес. Измерването ще се проведе в 215 училища от всички региони на страната, избрани на случаен принцип.Изпитът започва в 10 ч. за учениците от първа смяна и в 13 ч. за тези, които са на училище следобед.Продължителността е 50 минути и е съобразена с възрастовите особености на децата. Тестът включва 25 задачи, от които 18 са с избираем отговор и 7 със свободен.Основната цел на външното оценяване е да се установи какви знания са усвоили учениците, дали разбират материала и дали могат да приложат наученото. Друга цел е мониторинг на образователния процес, за да бъдат приложени мерки за подобряване качеството на образованието, съобщи МОН. На база резултатите от външното оценяване Министерството на образованието и науката ще направи анализ до каква степен децата покриват очакванията от обучението по география и икономика, определени в новата учебна програма за пети клас. Няма да се правят съпоставки на ниво регион, училище, отделен клас или ученик. Децата няма да получават текущи оценки, които да бъдат вписани в бележниците им. Анализът на резултатите ще има за цел да разкрие връзката между обема на учебното съдържание и образователните изисквания на новата учебна програма. Изследването е разработено от Център за оценяване в предучилищното и училищното образование, МОН и Асоциацията на професионалните географи и регионалисти.", "date": "2017.06.07", "title": " 6000 петокласници на тест по география"}
{"url": "https://m.offnews.bg/news/Obshtestvo_4/Valeri-praznuva-cherpi-za-imeto-si_657472.html", "text": "Църквата почита днес света мчца Валерия, за имен ден черпят и мъжете, кръстени Валери. Света Валерия е родена в Кесария, Палестина. Със своите приятелки Мария и Кириакия решили да се отрекат от фалшивите идоли и да не извършват повече езически ритуали и жертвоприношения.Трите млади жени се скрили в малка къща извън града и живели там в продължение на известно време. Постели и се молели постоянно на Господ да унищожи идолите, за да може да се утвърди християнството.Девойките били открити и управителят на града ги привикал, накарал ги да се поклонят на идолите и да се отрекат от Христос. Валерия, Мария и Кириакия отказали и били екзекутирани.", "date": "2017.06.07", "title": " Валери празнува, черпи за името си"}
{"url": "https://m.offnews.bg/news/Obshtestvo_4/Hiliadi-stolichani-na-studen-dush-ot-dnes-do-16-iuni_657468.html", "text": "Топлофикация спира топлата вода на стотици хиляди столичани от днес до 16 юни. На студен душ ще бъдат на ул. „История Славянобългарска”, бул. „Данаил Николаев”, ул. „Проф. Милко Бичев”, бул. „Евлоги и Христо Георгиеви”, бул. „Фритьоф Нансен”, бул. „Патриарх Евтимий”, бул. „Прага”, бул. „Пенчо Славейков”, бул. „Ген. Тотлебен”, ул. „Йоаким Кърчовски”, ул. „Дамян Груев”, района на „Руски паметник”, Зона Б - 5, Зона Б -17, Зона Б-18, Зона Б-19, ул. „Опълченска”, бул. „Княгиня Мария Луиза”, района на Сточна гара, ж.к. „Банишора”, ж.к. „Света Троица” и ж.к. „Фондови жилища”. Причината са ремонти на тръбопроводи и подмяна на секционираща арматура на три обекта – под Централна гара, на ул. „Димитър Петков” и ул. „ Пиротска”, на бул. „Сливница” при ул. „Странджа” и ул. „Беласица”.Допълнително се извършва и рехабилитация на топлопреносната мрежа, като в отделни участъци вече се подменят амортизирани тръби. Инвестициите в топлопреносната мрежа водят до намаление на транспортните разходи и топлинните загуби по преноса.За времето на ремонтите на клиентите няма да бъдат начислявани сметки за топла вода и това ще бъде отразено на отделен ред в месечните съобщения, уточняват от дружеството. ", "date": "2017.06.07", "title": " Хиляди столичани на студен душ от днес до 16 юни"}
{"url": "https://m.offnews.bg/news/Sviat-_12/SASht-udariha-otnovo-rezhima-na-Asad_657507.html", "text": "Водената от САЩ антитерористична коалиция нанесе нов удар по проправителствените сили в Сирия, съобщиха световните медии.Военно-въздушните сили са унищожили военни части на режима на Асад в град Ат Танфе. Загинали са двама сирийски военни, а други 15 са ранени.В официалното съобщение на коалицията се съобщава, че са унищожениСъюзниците съобщават, че след няколко предупреждения са „унищожени две единици артилерия, една единица ПВО, а танкът е повреден“.Коалицията отбеляза, че военните ѝ се намират в Ат Танфе вече няколко месеца и обучава местните жители за борба срещу „Ислямска държава“. Във връзка с новите удари командването на съюзниците подчерта, че не възнамерява да воюва със сирийските власти, но ще се защитава при необходимост.Президентът на САЩ Доналд Тръмп е информиран за случилото се.Москва веднага реагира. От Кремъл определиха удара като „пряко участие на коалицията във военния конфликт“. Русия щяла да повдигне този въпрос на извънредно свикване на Съвета за сигурност на ООН. ", "date": "2017.06.07", "title": " САЩ удариха отново режима на Асад"}
{"url": "https://m.offnews.bg/news/Tenis_18788/Grisho-poracha-bizhu-v-Zheneva-s-lav-i-nadpis-Balgariia-snimki_657509.html", "text": "Григор Димитров е цар на маркетинга и рекламата, няма спор. Първата ракета на България показа екстравагантен нов вид на своя телефон.Хасковлията е декорирал гърба на мобилното си устройство с изображението на лъв и надписа \"България\". Има и други елементи, които сигурно трябва да бъдат обяснени от художник.Дизайнът на телефона е направен по поръчка от фирма в Женева. Гришо се похвали с него в своя профил в Инстаграм и написа: \"Благодаря на моя екип за изключителната творба!\".Припомняме, преди това айфонът му беше с герба на България. Явно патриотичната тема е постоянна величина.", "date": "2017.06.07", "title": " Гришо поръча бижу в Женева с лъв и надпис България (снимки)"}
{"url": "https://m.offnews.bg/news/Ikonomika_59/Digitalnata-sreda-Idva-li-Uber-za-bankoviia-biznes_657480.html", "text": "Banking is necessary. Banks are not. Тази предизвикателна фраза на Бил Гейтс въвежда темата, която открива четвъртото издание на международния финансов форум Иновации. Престижната среща на банкери и финансисти, организирана от Асоциация Банка на годината, е на 13 юни т. г. от 9 до 17 ч. в хотел Балкан, София за първи път в партньорство с УНСС.Включването на най-старото висше икономическо училище в международния финансов форум Иновации свързва студентската скамейка с висши финансови кръгове от страната и чужбина. Темата „Банково обслужване и електронна студентска книжка - нов комплексен инструмент“ закрива дискусиите, разгърнати в 3 панела -  Добре дошли в бъдещето, Тенденции във финансовите  иновации, Дигиталната трансформация.Международен финансов форум Иновации 2017 ще открие Нина Стоянова, подуправител, ръководител на управление „Банково” и управление „Фискални услуги”, и член на УС на Българската народна банка.Визионерските си виждания ще представят водещите български банкери - Петър Андронов, мениджър за България на КВС Group, главен изпълнителен директор и председател на УС на СИБАНК,  председател на УС на Асоциация на банките в България; Левон Хампарцумян, главен изпълнителен директор и председател на УС на УниКредит Булбанк; Петя Димитрова, главен изпълнителен директор и председател на УС на Пощенска банка; Диана Митева, изпълнителен директор на банка ДСК – и утвърдените експерти от финансовия сектор - Ираван Хира, генерален директор, Хюлет-Пакард ентерпрайс България; Мирослав Вичев, главен изпълнителен директор, Борика-Банксервиз; Калин Радев, основател и изпълнителен директор на Софтуер груп. За европейската визия за дигиталното общество, за регулациите на финансови иновации в Европа ще говори евродепутатът Ева Майдел-Паунова.Международното участие в темата за бъдещето е представено от българи с позиции сред световните финансови кръгове - Георги Конов, партньор, McKinsey Дубай и Софи Бертин, Parnima consulting, Швейцария.Посоките на развитие във финансовите новости са в презентациите за Биткойн – на Магдалена Исбрандт, мениджър, Bit Trust Виена; за споделеното кредитиране и банките – на Лоик Льо Пишу, изпълнителен директор, Klear; за дигиталните финансови услуги на бъдещето - на Ръсел Тейлър, главен търговски директор, Софтуер Груп; за дигитализацията като начин на финансово включване – на Ваня Манова, мениджър на MasterCard за България и Македония и др.Виждането си как се променят банките, банкерите и банкирането във века на цифровизацията ще споделят Софи Бертин, проф. Валентин Кисимов от УНСС и банкери от УниКредит, Сибанк, БАКБ, ПИБ, Пощенска банка.", "date": "2017.06.07", "title": " Дигиталната среда: Идва ли Uber за банковия бизнес?"}
{"url": "https://m.offnews.bg/news/Politika_8/Elena-Joncheva-Ogradata-po-granitcata-e-po-proekt-na-chastna-firma-p_657511.html", "text": "Оградата по границата е направена по проект на частна фирма, след решение на МС да стане от двуредова в едноредова. Тя обаче е обект на националната сигурност, затова БСП дава случая на прокурор. Това заяви депутатът от БСП Елена Йончева по Нова тв. Тя уточни, че говори само за защитното съоръжение в област Хасково - 31 км, откъдето тя е избрана за народен представител и разполага с документи. По думите й решението първоначално е било да се направи двуредова ограда, която е по-функционална, след което правителството е променило типа ограда и е възложило изграждането на областния управител. Той от своя страна наел частната фирма. Йончева заяви още, че нелегалните мигранти се катерят със стълба по оградата. Става въпрос за търговия с националната сигурност, отсече депутатът от БСП. Тя показа и доклад, според който видеонаблюдението по границата не работи. Проектирането на оградата е извършено по същия ред, по който е направен и проектът за двуредовата, има решение на правителството за промяната и е платено за едноредова, включи се по телефона в разговора министърът на МВР Валентин Радев. Той покани Йончева да отидат с две коли при губернатора на Хасково, за да се запознае на място с всички документи и да не заблуждава обществото. ", "date": "2017.06.07", "title": " Елена Йончева: Оградата по границата е по проект на частна фирма, прескачат я със стълба"}
{"url": "https://m.offnews.bg/news/Izvan-terena_18817/Mesi-ne-pokani-Enrike-na-svatbata-si_657512.html", "text": "Лионел Меси се оказа доста злопаметен, показва списъкът с гостите на сватбата му на 30 юни.Аржентинската звезда на Барселона не е поканил бившия треньор на каталунците Луис Енрике, с когото имаше конфликт през 2014 година.Тогава Меси стана водач на бунт срещу Енрике и издигна ултиматум до ръководството за освобождаването му, до което така и не се стигна.Впоследствие отношенията им се подобриха, но Меси си е имал едно наум за Енрике.Всички останали треньори, с които Меси е работил в Барселона са поканени, но не всички ще присъстват на тържеството, което той ще вдигне в родината си.Меси ще се ожени за дългогодишната си приятелка Антонела Рокуцо в родния си град Росарио. Двамата са заедно от дълги години и имат двама синове.", "date": "2017.06.07", "title": " Меси не покани Енрике на сватбата си"}
{"url": "https://m.offnews.bg/news/Sport_18752/Sportat-v-efir-na-7-iuni_657513.html", "text": "Много тенис и интересни футболни контроли предлага днешната програма на телевизиите днес. \"Ролан Гарос\" навлиза в решителна фаза, а националните отбори по футбол се подготвят за световните квалификации.16:00 ч Тенис, \"Ролан Гарос\" - Eurosport 1/Eurosport 2 (пряко)16:00 ч Колоездене, критериум \"Дофине\" - Eurosport 1 (пряко)17:00 ч Тенис, \"Ролан Гарос\" - БНТ HD (пряко)17:30 ч Тенис, \"Ролан Гарос\" - Eurosport 2 (пряко)17:55 ч Тото, теглене на тиража -  bTV (пряко)21:00 ч Тенис, \"Гейм, сет и Матс\" - Eurosport 1 (пряко)21:05 ч \"Светът на голфа\" - Mtel sport 221:45 ч Футбол, Италия - Уругвай - RAI 1 (пряко)22:05 ч Trans world sport - Mtel sport 122:30 ч Футбол, Испания - Колумбия - F+/Sport+ HD (пряко)04:00 ч NBA, Кливланд - Голдън Стейт - \"Диема спорт\" 2 (пряко)", "date": "2017.06.07", "title": " Спортът в ефир на 7 юни"}
{"url": "https://m.offnews.bg/news/Futbol_18793/TcSKA-Sofiia-e-po-gledan-Partizan-Stiaua-i-Dinamo-Zagreb_657516.html", "text": "ЦСКА-София е безспорен лидер по зрителски интерес у нас, но се оказва, че води по този показател и на регионално ниво с изключение на Турция.Сметките на хърватския сайт Индекс показват, че домакинските мачове на червените са били посетени от 109 021 зрители, което прави средно по 6413 на среща.Зад ЦСКА-София по този показател остават сръбския гранд Партизан Белград с 5967 зрители, Стяуа Букурещ с 5067, Динамо Загреб с 4482.Цифрите може и да са малко грешни, тъй като на \"Армията\" разполагат с друга статистика, която показва средна посещаемост от 5913 зрители, но е факт, че двубоите на ЦСКА-София се радват на най-добър интерес сред публиката.Втори в тази класация е Левски с 3413 зрители на мач, а трети е Ботев с 2275. 13-те гостувания на армейците са били видени на живо от 61 360 зрители, което прави средно по 4720 на мач.", "date": "2017.06.07", "title": " ЦСКА-София е по-гледан Партизан, Стяуа и Динамо Загреб"}
{"url": "https://m.offnews.bg/news/Politika_8/Tcatcarov-na-sreshta-s-prezidenta-na-Dondukov-2_657510.html", "text": "Президентът Румен Радев се среща днес с главния прокурор Сотир Цацаров. Разговорът между двамата ще се състои по покана на държавния глава. Президентът организира поредица от срещи с представители на съдебната и изпълнителната власт, посветени на реформите в правосъдната система. Вчера Радев разговаря с председателя на Върховния касационен съд Лозан Панов. След срещата си Панов се обяви за изваждане на прокуратурата от съдебната власт и поставянето й като равно отдалечена институция. Ден по-рано на „Дондуков 2” държавният глава прие и председателя на Върховния административен съд Георги Колев.", "date": "2017.06.07", "title": " Цацаров на среща с президента на \"Дондуков\" 2"}
{"url": "https://m.offnews.bg/news/Obshtestvo_4/Protest-sreshtu-remonta-na-Dondukov-zaradi-lipsata-na-veloaleia_657514.html", "text": "Протест под мотото \"Дондуков за хората! Паветата не са оправдание\" организират неправителствени организации утре от 18,30 часа на столичното Ларго, съобщиха от \"Спаси София\". Недоволството им е предизвикано от решението на Столична община да се запазят паветата при ремонта на булеварда, е предвидената при вариант с асфалтова настилка велоалея да се изгради на \"Московска\" или на някоя от съседните улици. Решението бе взето след няколко обществени обсъждания на трите проекта - асфалт, павета или комбинация от паваж по трамвайните линии и асфалт по платната и съгласуване с Министерството на културата. Кметът на район \"Оборище\" Васил Цолов по време на обсъжданията се обяви против изграждането на велоалея, която по думите му ще затруднява зареждането на магазините по булеварда, както и евентуалните ремонти на живеещите там. Протестиращите ще извървят маршрут по бул. Дондуков, бул. В.Левски и ул. Московска до сградата на Столичната община, където ще изразят своето недоволство, се казва в съобщението на организаторите. Властимащите приложиха принципа “Разделяй и владей” и противопоставиха гражданите относно избора нанастилка. Важният дебат за качеството на градската среда беше пренебрегнат за сметка на, вероятно,умишленото фокусиране само и единствено върху настилката. Въпреки, че с уверението на кмет, заместниккмет и главен архитект подробно бе представен и защитен проект, чрез който Общината твърдеше, че сестреми към подобряване на трамвайното движение, осигуряване на велосипедно трасе и ограничаване навъздействието на трафика, всичко беше зачеркнато с лека ръка след непремерено и популистко изказване накмета, г-жа Фандъкова. Предлогът - опазване на историческия облик на булеварда. Ключова за съдбата набул. Дондуков се оказа и позицията на Министерство на културата, което все още не е публикувалорешението си, с което Общината се оправда и отхвърли вече договорения вариант. Не съществуват технически ограничения за изпълнението на поетите ангажименти независимо отизбраната настилка. Паветата не са оправдание! Затова организаторите на протеста излизат с категоричнонастояване: Общината да спази многократно даваните пред обществото обещания за зелен и удобен град.Исканията на протестиращите са: Гарантирано качествен ремонт, Велоалея според ОУП, приет от СОС, Бетонни трамвайни ограничители, Безопасни пресичания и достъпни спирки и Автентична атмосфера достойна за центъра на столицатаВелосипедната общност също реагира непримиримо спрямо поредното отлагане на ключова велосипедна връзка между центъра и североизточните квартали, каквато би представлявала велоалея по бул. Дондуков.“Но София никога, разберете го – никога, няма да стане велосипеден град, ако продължаваме да интернираме велосипедистите там, където на колите не им е удобно - да ги бутаме по тротоарите, даги вместваме между кофите.” - е коментарът на Калин Кръстев, велосипедист от Колоездачен клуб“Велосити”. ", "date": "2017.06.07", "title": " Протест срещу ремонта на \"Дондуков\" заради липсата на велоалея"}
{"url": "https://m.offnews.bg/news/Ikonomika_59/Bez-voda-ot-dnes-do-9-iuni-v-chasti-ot-stolitcata_657429.html", "text": "„Софийска вода” временно ще прекъсне водоснабдяването в части на столицата от днес до 9 юни, съобщиха от дружеството. Без вода от 21,30 тази вечер до 1 часа в петък ще са живещите около ресторант \"Златна рибка\", на сухо половин час по-късно ще останат в с. Кокаляне - карето между : ул. „Самоковско шосе“, ул. „Искър“, ул. „Валозите“, ул. „Тополите“, ул. „Васил Левски“ и ул. „Йованец“. По същото време спира водоподаването и в Панчарево – карето между ул. „Самоковско шосе“, ул. „Йованец“, ул. „Курията“, ул. „Беликата“, ул. „Бор“, ул. „Ловджийска чешма“ и ул. „Риляник“. От 18,30 днес до 3 часа на 9 юни няма да имат вода по южната част на Околовръстното между пътя за лифт \"Симеоново\" и бул. \"България\" - „Сити клиник“, бензиностанция „Шел“, база на „Волф“, Езиково училище и частна детска градина „ЕСПА“ и комплекс „Царско село“. С понижено налягане до I-ви етаж ще бъдат по това време в „Малинова долина“, до втори етаж в кв. „Витоша“ - комплекси „Макси“, „Преслав“ и „Градина“ , карето между ул. „Йордан Радичков“, ул. „Борис Арсов“, ул. „Милко Борисов“ и ул. „Станчо Ваклински“, бул. „Черни връх“ от №91 до №151, и на ул. „Ген. Иван Колев“. ", "date": "2017.06.07", "title": " Без вода от днес до 9 юни в части от столицата"}
{"url": "https://m.offnews.bg/news/Obshtestvo_4/Iskat-oshte-zelena-zona-za-parkirane-v-Sredetc-i-Lozenetc_657519.html", "text": "Зелената зона за паркиране да се разшири в столичните райони \"Средец\" и \"Лозенец\" подкрепи днес комисията по транспорт на \"Московска\" 33. Предложението е внесено от кметовете на районите Мария Ачкова и Любомир Дреков. За \"Средец\" искането е да се паркира платено в участъка между булевардите \"Цариградско шосе\", \"Евлоги и Христо Георгиеви\", \"Михай Еминеску и улиците \"Мизия\", и \" Хан Омуртаг\".Район \"Лозенец\" пък предлага разширение на платената зона в квадрата между булевардите \"Евлоги и Христо Георгиеви\", \"Драган Цанков\", \"Джеймс Баучер\" и \"Черни Връх\". В двата района платените паркоместа ще се увеличат с около 5 000, стана ясно още от обясненията на Ачкова и Дреков. Шефът на ЦГМ Християн Петров уточни, че зелената зона може да стане факт не по-рано от септември. ", "date": "2017.06.07", "title": " Искат още зелена зона за паркиране в \"Средец\" и \"Лозенец\""}
{"url": "https://m.offnews.bg/news/Obshtestvo_4/Po-stapkite-na-Tramp-Poznajte-koj-e-v-Tuitar_657522.html", "text": "Вицепремиерът по демографската и икономическа политика започна активно да \"рекламира\" работата си в социалните мрежи. От 5 юни той има официален профил в Туитър, където активно уведомява за действията по определени политики.Изключително активен, само в първия ден от създаването на профила, Симеонов е \"туитнал\" пет пъти. Първото му съобщение гласи: Следва анонс за предприемането на мерки за борба с шума по курортите и снимка с Джон Лоутън от Юрая Хийп. Текстът над снимката е: Същият ден Симеонов отново се заема с анонс за мерките по Черноморието, като е споделил статия от онлайн изданието на в. \"Труд\". Текстът на туита е: Последният туит за деня е насочен към БСП: \"И днес от #БСП са мрънкали на тема граничната ограда. Съвсем скоро ще ги кача на един хеликоптер да гледат отгоре какво е построено.\"На следващия ден вицепремиерът отново се сеща за затягане на мерките по курортите със заканата, че нарушителите ще видят \"кон боб яде ли\".И няколко часа по-късно:За Симеонов денят в Туитър приключва отново с БСП с предложение към Кирил Добрев да опита да пререже или да прескочи оградата на границата:", "date": "2017.06.07", "title": " По стъпките на Тръмп: Познайте кой е в Туитър"}
{"url": "https://m.offnews.bg/news/Sviat-_12/12-zhertvi-sled-napadenie-v-iranskiia-parlament-i-do-grobnitcata-na-Ho_657520.html", "text": "Най-малко 12 души са загинали, а над 45 са били ранени при две терористични нападения в Иран. Четирима са открили огън в сградата на парламента на Иран тази сутрин, съобщават ирански медии.Според агенция \"Тансим\" са загинали седем души. Въоръжените нахлули в сградата с \"Калашников\" и пистолет. Един от тях е бил задържан, a друг се е самовзривил по време на престрелка със силите на реда, съобщава Прес ТВ.Един от нападателите е успял да излезе навън, където е открил огън. Според полицията инцидентът е овладян и няма пострадали депутати. По-късно четирима мъже са нападнали мавзолея на аятолах Рухолах Хомейни. Трима от тях са открили огън по посетителите, а четвърти се е самовзривил пред полицейско управление срещу мавзолея. Съобщава се са петима ранени и един загинал, но не е ясно дали не става въпрос за самоубиеца.Обезвредена е втора жилетка с експлозиви, а един от нападателите се е самоубил с поглъщане на цианид. Жена, участвала в атаката, е заловена от полицията.  \"Ислямска държава\" поема отговорността и за двете нападения, предава Фарс.Иранското министерство на разузнаването обяви, че двете нападения са терористични. Оттам допълниха, че силите за сигурност са успели да предотвратят трето нападение, като атентаторите са арестувани.От министерството предупредиха хората да не използват обществен транспорт, в това число метрото. ", "date": "2017.06.07", "title": " 12 жертви след нападение в иранския парламент и до гробницата на Хомейни (обновена)"}
{"url": "https://m.offnews.bg/news/Temida_18762/Tcatcarov-poiska-imuniteta-na-deputat-ot-DPS-za-targoviia-s-vliianie_657523.html", "text": "Главният прокурор Сотир Цацаров внесе в Народното събрание искане за снемане имунитета на народния представител в 44-то Народно събрание Димитър Аврамов. Снемането на имунитета на народния представител Димитър Аврамов е във връзка с наказателно производство, внесено от Софийска градска прокуратура в Софийски градски съд преди четири години, уточняват от прокуратурата. След едногодишно разследване, на 30.08.2013 г. СГП е предала на съд Димитър Аврамов и Методи Петков за корупционно престъпление - търговия с влияние. Димитър Аврамов е обвинен в това, че в периода 06.07.2012 г. - 17.07.2012 г. в гр. Враца, в гр. Плевен, в гр. Монтана подпомогнат от съучастника си Методи Петков, при условията на продължавано престъпление е поискал 50 000 - 60 000 лева и е получил 100 000 лв., които не му се следват от търговец, за да упражни влияние при вземане на решение от Директора на Областна дирекция „Земеделие” гр. Монтана във връзка със службата й. На 29.06.2016г. Софийски градски съд оправда изцяло Аврамов и Петков. По протест на СГП, Апелативен съд - София отмени оправдателната присъда и върна делото за ново разглеждане на Софийски градски съд. Производството към момента е спряно /с разпореждане от 15.05.2017 г./, тъй като подсъдимият Димитър Аврамов е избран за народен представител в 44-то Народно събрание и е придобил имунитет.Главният прокурор е поискал даване на разрешение за продължаване на наказателното производство срещу народния представител от ПП „ДПС“ Димитър Аврамов.", "date": "2017.06.07", "title": " Цацаров поиска имунитета на депутат от ДПС за търговия с влияние"}
{"url": "https://m.offnews.bg/news/Bojni_18771/IBF-zadalzhi-Dzhoshua-da-se-bie-s-Kobrata_657521.html", "text": "Британската звезда в професионалния бокс Антъни Джошуа получи разрешение от IBF за отлагане на задължителната защита на титлата срещу нашия Кубрат Пулев, но получи крайна дата за това. Британецът трябва да изиграе реванша с Владимир Кличко преди 2 декември, след което да насрочи мач с Пулев.Очакванията, че титлата на Джошуа ще бъде отнета не се оправдаха, а според британските медии това показва, че във федерацията е надделял здравия разум.Новината идва ден след интервюто на промоутъра на Джошуа Еди Хърн, че ще има реванш между клиента му и украинеца Владимир Кличко. Джошуа победи Кличко пред 90 000 зрители на \"Уембли\", след като го прати в нокаут след 11 рунда.Сега на ход е Кличко, който трябва вече открито да каже, че ще има реванш, след като всички пречки пред провеждането му са отстранени.От мениджмънта на Джошуа заявиха, че мачът с Пулев ще се проведе след реванша с Кличко. Вече има куп оферти за място на провеждане на този мач, но фаворит е Кардиф.\"Имаме предложения от Америка, Нигерия и Дубай. Предложението от Лагос е интересно, но дали е сигурно? Не съм убеден\", казва Хърн.", "date": "2017.06.07", "title": " IBF задължи Джошуа да се бие с Кобрата"}
{"url": "https://m.offnews.bg/news/Obshtestvo_4/Avtografite-na-svetovnite-rok-imena-bili-uvrezhdane-na-obshtinsko-imu_657527.html", "text": "Автографите на световните рок звезди върху автомобила на Община Каварна били \"увреждане на общинско имущество\" - това каза в сутрешния блок на bTV кметът на града Нина Ставрева в разговор за заличаването на рок столицата на България като такава.Освен от автомобила, Ставрева показа, че иска да се отърве и от рок фестивала, станал традиционен за града. Тази година в Каварна няма да има фест, а за оправдание кметицата изтъкна, че не е успяла да се свърже с промоутъри, които да го организират. Също така Общината е без финансов ресурс.„Не мисля, че служебният общински автомобил е най-подходящият обект за полагането на подписите на великите рок имена, които са били гости на България”, коментира още тя .Колата е купена за 84 хил. лева, а върху нея има автографи на световни имена като Алис Купър, Кай Хансен и банди като Deep Purple, Accept, Dimmu Borgir, Scorpions и още много. Общината ще я продаде за 30 хил. лева. Ставрева се надява автомобилът да отиде при ценител.По телефона в студиото се включи и кметълът Цонко Цонев, който каза, че се \"чувства като същински Лорд Волдеморт, който унищожава общинско имущество\".Цонев обясни, че автомобилът е използван само по предназначение и припомни, че с него са превозвани световни музикални легенди като Алис Купър и Емир Кустурица.„Щом това се тълкува като увреждане, значи ние сме увредени”, добави още бившият кмет.", "date": "2017.06.07", "title": " Автографите на световните рок имена били \"увреждане на общинско имущество\""}
{"url": "https://m.offnews.bg/news/Politika_8/Volia-pak-s-BSP-obvini-GERB-che-generira-samo-lobistki-zakoni_657533.html", "text": "Депутатите не приеха Закона за жестомимичния език, един от първите законопроекти, които се гледат в този парламент. Законът е на БСП, ГЕРБ го определи като недобър и неточен, а партията на Марешки Воля застана на страната на БСП за втори пореден път, макар да беше дала заявка, че ще подкрепя мнозинството. Макар и да не е спорен, законът, вкаран от групата на БСП, пак успя да скара депутатите. Повече от два часа те разискваха по закона.От трибуната се чуха мнения от страна на ГЕРБ, че законът на БСП е схематичен, непълен и недовършен. БСП се защити на няколко пъти и отвърна, че дори и да е така, е по-добре законът да бъде приет и между първо и второ четене депутатите и политическите сили да се обединят и да направят един добър закон в полза на хората. Крум Зарков от БСП изтъкна, че само две страни в Европейския съюз - Люксембург и България, нямат Закон за жестомимичния език и това създава пречки на хората с увреждания да бъдат интегрирани.„Хубаво е, че имате идеи. Не е важно количеството, а качеството на внесените законопроекти. Законотворчеството не е състезание”, каза Светлана Ангелова от ГЕРБ.Валери Жаблянов от БСП обаче отговори, че не се мисли за хората със слухови проблеми, а отново се „опира до обикновен партиен егоизъм“.В защита на законопроекта си от БСП се изказа и Георги Гьоков, който призова да се приеме законът, обяви, че парламентът работи странно и отхвърля неща, вместо да ги подобри. Депутатът и параолиемпиецът с увреждане Михаил Христов призова: „Дайте да направим закона по-добър заедно, какво го критикувате“, като дори добави, че не може да гледа какво се случва в залата и иска да напусне.Хасан Адемов от ДПС изрази гледната точка на неговата група: „ДПС ще подкрепи Закона за жестомимичния език с уточнението, че в него има много неточности и искат да се направят много промени между първо и второ четене“. „Ако има воля в Народното събрание, различията могат да се преодолеят“, категоричен беше Адемов, който е шеф на социалната комисия в парламента.Още по време на дебатите ГЕРБ обяви, че ще се въздържи, защото не може да приема „неточни закони“, все пак поздрави БСП за инициативата и ги насърчи да направят обсъджания и работни срещи и да подобрят закона.В края на изказванията депутатът от групата на Марешки Воля Андон Дончев обобщи какво е видял днес в парламентарната зала: „Видях две страни на залата. Едната страна се изтъкна, че е работещата и създава, макар и бавно, само перфектните закони (визирайки ГЕРБ). Другата страна създавала неработещите закони (визирайки БСП). Това, което виждам аз реално обаче е, че от едната страна (гледайки групата на ГЕРБ) се генерират, макар и бавно само лобистки закони.След това при гласуването на Закона за жестомимичния език стана ясно, че ГЕРБ са удържали на думата си и заедно с коалиционния си партньор са се въздържали, тъй като таблото отброи 104 гласа „въздържал се“. А БСП, ДПС и Воля са гласували „за“ със 102 гласа, един депутат беше „против“.Закон за жестомимичния език в България няма. По изисквания на Европейския съюз такъв закон трябва да се приеме. Законът на БСП е кратък. А в него се предвиждаше да се обучват преводачи на жестомимичен език, като за тях се създава и специален Национален регистър. Предвиждаше също глухите и тежкочуващите с повече от 55 децибела да имат право на целева помощ от държавата за използване на превод от и на жестомимичен език. Законът въвежда и обучение на децата с увреден слух в училищата и урежда преводач-асистент на жестомимичен езикк дори в класа да има и само едно дете с увреден слух.Макар и кратък и с много липси в него, законът на БСП беше отхвърлен.Сега България отново е сред единствените страни в Европейския съюз, която няма Закон за жестомимичния език, което е пречка хората с увреден слух да бъдат по-лесно интегрирани в обществото.След отхвърлянето на закона председателят на Съюза на глухите в България Николай Нинов коментира: „Изразявам огорчението си от това, че не се даде възможност проектозаконът да бъде обсъден на следващо ниво. Това е пропусната възможност и отлагане във времето и това много ме притеснява“, каза още той. По неговите думи хората с увреден слух ще продължат да бъдат изолирани. „Правата, гласувани в Конвенцията на ООН за правата на хората с увреждания, все още няма да могат да се приложат в България“, допълни Нинов.", "date": "2017.06.07", "title": " Воля пак с БСП, обвини ГЕРБ, че „генерира само лобистки закони“"}
{"url": "https://m.offnews.bg/news/Futbol_18793/Trast-Sinia-Balgariia-skochi-sreshtu-rakovodstvoto-na-kluba_657537.html", "text": "Ето и съобщението:Ръководството на тръст \"Синя България\" излезе с призив за смяна на надзорния съвет на Левски. В официалния сайт на организацията, която е миноритарен собственик в клуба, се появи съобщение, в което феновете искат незабавни промени в ръководните фактори на стадион \"Георги Аспарухов\".Уважаеми левскари,Тръст „Синя България“ настоява за смяна на надзорния съвет на ПФК „Левски“ АД. Причината е липсата на контрол над управителния съвет на ПФК „Левски“ АД и липсата на информация за финансовото състояние на клуба. За тази цел свикваме общо събрание на акционерите на ПФК „Левски“ АД.Миналата седмица тръст „Синя България“ изпрати въпроси по тази тема на изпълнителния директор на ПФК „Левски“ АД. Поканихме и мажоритарния собственик на открита среща.И от двете страни не получихме отговор. Клубът отказва да предостави актуална информация за финансовото си състояние на миноритарните акционери, въпреки нееднократните уверения от страна на мажоритарния собственик и изпълнителния директор за кооперативност и законовите им задължения. В Левски има над 1200 акционери. Чрез общото събрание те могат да получат информацията, на която имат право.За никого не е тайна, че през последния сезон Левски постигна слаби спортни резултати. В тайна остават обаче финансовите. Опасяваме се, че там положението може да е още по-тежко.", "date": "2017.06.07", "title": " Тръст \"Синя България\" скочи срещу ръководството на клуба"}
{"url": "https://m.offnews.bg/news/Temida_18762/Tcatcarov-e-protiv-ideiata-prokuraturata-bade-izkarana-ot-sadebnata-vl_657538.html", "text": "Главният прокурор Сотир Цацаров каза, че е против идеята на председателя на Върховния касационен съд (ВКС) Лозан Панов за изваждане на прокуратурата от съдебната власт.След среща с президента Румен Радев Цацаров обясни, че зад идеята на Панов не стоят съдиите и това е предложение, зад което председателят на ВКС е сам. Мнението ми за изваждане на прокуратурата от съдебната власт е крайно отрицателно, категоричен бе главният прокурор. Прокуратурата и към момента е оценявана като виновник за всички вини, ако я изведем от сегашната ѝ форма на контрол, ако въобще я изведем от сегашното ѝ положение, няма ли да я направим далеч по-безконтролна, коментира Цацаров след срещата при държавния глава.По думите му съдиите не подкрепят подобна идея: Не съм убеден, а съм сигурен, че г-н Панов няма подкрепата на съдийското мнозинство. Това не е мнението на съдиите, това е мнението на г-н Панов, каза Цацаров и посъветва Панов да събере колегите си от ВКС и да ги попита дали те поддържат неговото становище.След срещата си с президента Цацаров каза, че с държавния глава са на едно мнение, че проблемите в системата не могат да се ограничат до една институция. \"Следва да бъдат решавани всички проблеми на всички институции и да се търси най-доброто за българските граждани. Възприемам го напълно“, заяви Цацаров.", "date": "2017.06.07", "title": " Цацаров е против идеята прокуратурата бъде изкарана от съдебната власт"}
{"url": "https://m.offnews.bg/news/Vodni_18774/Rajan-Lohte-mislel-za-samoubijstvo-ot-sram_657524.html", "text": "Прочутият американски плувец Райън Лохте обмислял самоубийство след случката от олимпиадата в Рио, която сложи срамен отпечатък върху кариерата и живота му.Тогава шесткратният олимпийски шампион и трима негови съотборници се напиха и опустошиха бензиностанция. След това съчиниха история, че са били ограбени от преоблечени в полицейски униформи престъпници.Полицията бързо разкри измамата им и избухна страхотен скандал, но Лохте вече се беше измъкнал и прибрал в САЩ. Много спонсори напуснаха Лохте, а той беше отстранен от участия за 10 месеца.\"Бях опустошен. Исках да заспя и да не се събудя никога. Бях близо до мисълта за самоубийство\", споделя Лохте пред ESPN.Лъжите на Лохте и американците вбесиха Бразилия, тъй като това беше определено като хвърляне на петно върху страната.Притесненията за сигурността на спортистите и гостите на олимпиадата бяха много големи, но властите като цяло се справиха и нямаха нужда от тази антиреклама.", "date": "2017.06.07", "title": " Райън Лохте мислел за самоубийство от срам"}
{"url": "https://m.offnews.bg/news/Temida_18762/Sadat-otmeni-otkaza-na-prezidenta-da-predostavi-vtorata-stenograma-za_657542.html", "text": "Административният съд в София е отменил отказа на президента да предостави втората стенограма от консултациите по случая \"КТБ\". Стенограмата е от среща при президента от 14 юли 2014 г., а делото е заведено от журналиста от Би Ай Ти Илия Вълков и се води с подкрепата на Програма \"Достъп до информация\" (ПДИ).Решението бе оповестено, след като преди по-малко от месец АССГ отмени по жалба на Биволъ отказ на главния секретар на президента да предостави първата стенограма от консултациите, проведени на 29 юни 2014 г., припомня адв. Александър Кашъмов, който е водил делото. Проведените при президента през 2014 г. обсъждания с участието на президента, лидери на партии, народни представители, министри и членове на УС на БНБ са от малкото недостъпни до ден днешен данни относно фалиралата преди 3 години четвърта по големина в страната търговска банка. Публикуваната до момента информация по казуса е в огромен обем и обхваща анализи, 25 постановления на прокуратурата за привличане на обвиняеми, публични регистри на кредитополучатели и вложители, книга, разследващ сайт и десетки статии и позиции в медиите. Остава обаче неизвестно как политическите лица са стигнали до изводите и решенията относно банката, които запазиха стабилността на банковата и финансовата система, припомня Кашъмов в своя статия блога на ПДИ.По думите му - същевременно многото ощетени и цялото общество очакват да видят ще се изнесе ли цялата истина по случая, ще понесе ли някой отговорност за противоправни действия и бездействия, ще се гарантира ли в бъдеще сигурността на сектора.Кашъмов посочва още, че въпреки че и двете стенограми съдържат обсъждания на политиците по казуса КТБ, първата от тях бе отказана от президентството като професионална тайна по Закона за кредитните институции, а втората – като държавна тайна. Преди месец съдът прие, че отказът да се предостави документът от 29 юни 2014 г. е незаконосъобразен, тъй като не става въпрос за информация, придобита за целите на банковия надзор или във връзка с него, а само такава информация представлява професионална тайна по смисъла на закона и обхватът й не може да се тълкува разширително. На срещата всъщност са обсъдени опитите за дестабилизиране на банковата система и необходимите мерки за гарантиране на банковата стабилност в страната. Отделно, според съда, стои въпросът, ако е имало обстоятелства, които да се считат за професионална тайна, те продължават ли да са такава след огласяването им на тази среща.В новото решение съд приема, че президентството незаконосъобразно се е позовало на класифициране на информацията като държавна тайна, за да откаже достъп. Безспорно информацията е свързана с обществения живот – касае се за обсъжданията и решенията по повод възникналата банкова криза – въпрос с особено голяма обществена значимост. Според съда наистина към юли 2014 г. оповестяването на тази информация би довело до повишаване на напрежението в обществото с непредсказуеми последици. Всички събития обаче са с давност от около 3 години и данните, изнесени пред участниците в консултацията от 14 юли 2014 г., отнасящи се до финансовата стабилност на държавата и националната сигурност, са изгубили своята актуалност. Съдът отбелязва, че в отказа не са изложени мотиви какво е наложило класифицирането на информацията. Отказът на достъп в тези случаи не може да се постановява „по презумпция“. Законът не освобождава институциите, а напротив – задължава ги да изложат мотиви от фактическа страна и при основанието за отказ, свързано с твърдение за наличие на класифицирана информация.От друга страна, от доказателствата става ясно, че при всяко положение не цялата стенограма съдържа информация, която може да бъде определена като „държавна тайна“. Така например, не може да бъдат такава тайна мненията и становищата на присъстващите на срещата. Не е извършена и преценка за предоставяне най-малкото на частичен достъп до стенограмата. Публикуваното през 2014 г. изявление на президента Плевнелиев пък не може да се приеме за предоставен частичен достъп, тъй като в него липсва конкретика и не се съдържа възпроизвеждане на позициите на представителите на изпълнителната власт и парламентарно представените партии, нито предложенията за решаване на проблема. Същевременно, предвид значителния период от време, изтекъл до момента, информацията не може да се защити с ограничението, приложимо за мненията, препоръките и становищата, което позволява чл.13, ал.2, т.1 от Закона за достъп до обществена информация (ЗДОИ). Това е така, тъй като това ограничение може да се прилага само за срок от две години.Решението на административния съд съответства на конституционната основа и стандартите на Европейската конвенция за правата на човека, според които правото на информация е принципът, а неговото ограничение е изключение (вж. Решение № 7 от 4 юни 1996 г. на Конституционния съд по конст. дело № 1/1996 г.). Според тези принципни положения, правото на информация може да се ограничава само с цел защита на конкуриращо право или правнозащитен интерес, и то когато от неговото удовлетворяване би произтекла вреда. Дори да произтича вреда от предоставянето на обществена информация, тя пак трябва да се предостави, ако вредата от запазването й в тайна е по-голяма.Според Конституционния съд и Европейския съд по правата на човека, „правото на информация се отнася не само до „информация“ или „идеи“, които намират благоприятен прием или не се считат за обидни или са приемани с безразличие, но също така и за тези, които обиждат, шокират или смущават държавата или която и да е друга част от населението“, тъй като „такива са изискванията на плурализма, толерантността и търпимостта, без които едно „демократично общество“ не би могло да се нарече такова.„ В този дух трябва да намерят отговор и останалите въпроси около публичността на стенограмите, които бяха повдигнати в рамките на обществения дебат, но не са сочени като основание за отказ от администрацията на президента Радев. Сред тях съмнителна е легитимността на запазването на вечна конфиденциалност на обсъжданията при президента. Наистина, участниците в такива срещи трябва да могат свободно да изразяват мненията и становищата си, за да може те да са полезни за обществото, което обосновава обществен интерес от запазване в тайна за определен срок. От друга страна, според стандарта на Конституцията и Европейската конвенция за правата на човека политиците са длъжни да търпят засилен обществен интерес и критика от обществото, тъй като съзнателно и неизбежно са се подложили на близко наблюдение от гражданите и медиите. По тези причини защитата на информацията, която трябва да се прилага винаги стриктно, при стеснително, а не разширително тълкуване, е законодателно ограничена с максимален срок от две години. Що се отнася до държавната тайна, тази защита от публичност също следва да се предприема само по изключение и само за защита на сведения, а не на мнения. Не бива да се забравя също, че доверието на гражданите в институциите е гръбнакът на демокрацията и е също средство, в редица случаи по-ефективно от тайната, за защита на националната сигурност и стабилността. Това доверие неизменно върви ръка за ръка с прозрачност и отчетност на управлението пред обществото. Тези са стъпките, които следва да отчете сега държавният глава – носител на най-високата по степен на легитимност власт в държавата, изпълнявайки стриктно и в духа на Конституцията съдебните решения, и да разкрие стенограмите, посочва още адв. Кашъмов.", "date": "2017.06.07", "title": " Съдът отмени отказа на президента да предостави втората стенограма за КТБ"}
{"url": "https://m.offnews.bg/news/Sviat-_12/Putin-pred-Olivar-Stoun-Nikoj-ne-bi-otcelial-sled-vojna-mezhdu-Rusiia_657528.html", "text": "Никой не би оцелял след война между Русия и САЩ. Това казва руският президент Владимир Путин в документален филм на американския режисьор Оливър Стоун. Филмът \"Интервютата на Путин\" ще бъде излъчен по американската кабелна телевизия Showtime, част от групата на CBS, между 12 и 15 юни. Във филма Стоун и Путин разговарят за отношенията между САЩ и Русия, за Крим, за ролята на НАТО в световен мащаб, съобщи РИА Новости.На въпрос на Стоун за война между Русия и САЩ Путин отговаря: \"Мисля, че никой не оцелял след това\", става ясно от трейлъра на филма. Американският режисьор задава на Путин въпроси и за Доналд Тръмп. До момента Путин и Тръмп не са се срещали лично, но са разговаряли по телефона три пъти. Очаква се първата им среща да е на срещата на Г-20 в Хамбург през юли. Путин обаче вече е изразявал мнение, че отношенията със САЩ са се влошили значително, след като Тръмп пое поста. Той дори обяви, че в момента отношенията между двете страни са най-лоши от Студената война насам. На въпрос на Стоун дали все пак има надежда за промяна Владимир Путин отговаря: \"Надежда винаги има, докато не ни понесат към гробищата\", което режисьорът коментира с думите: \"Леле, това е много руско\". Двамата са говорили и за ролята на НАТО. По този повод Путин е обявил, че Алиансът търси външен враг, за да оправдае съществуването си. \"Източния блок вече го няма, няма го Съветския съюз. Защо тогава съществува НАТО? Струва ми се, че за да оправдае съществуването си, на НАТО му трябва външен враг, постоянно търси външен враг или някакви провокации, за да нарече някого свой противник\", казва Путин. Руският президент и Оливър Стоун са изгледали заедно и филма на Стенли Кубрик \"Д-р Стрейнджлав, или как престанах да се страхувам и обикнах атомната бомба\", който разказва за хипотетична ядрена война между Съветския съюз и САЩ, съобщава Variety.След това Путин е казал, че Кубрик е \"предвидил някои проблеми даже от техническа гледна точка, които ни карат да се замислим за реалните заплахи, които съществуват. Единствената разлика е в това, че съвременните системи на въоръжение стават все по-сложни. Но тези идеи за отговор и невъзможност за контрол на тези системи на въоръжение са валидни до днес. Това е още по-сложно, по-опасно\". След това Стоун подарил на Путин диск с филма, а руският президент си тръгнал. По-късно станало ясно, че кутията на диска е била празна, тъй като продуцентите забравили да сложат диска. \"Типичен американски подарък\", каза на шега Путин. В документалния филм са влезли и различни аспекти от живота на Путин. Показани са тренировки на Путин и участието му в хокеен мач. Заснето е и как храни с моркови кон, наречен в чест на холандския физик Йоханес Дидерик ван дер Ваалс.", "date": "2017.06.07", "title": " Путин пред Оливър Стоун: Никой не би оцелял след война между Русия и САЩ (видео)"}
{"url": "https://m.offnews.bg/news/Futbol_18793/Legendaren-anglijski-strazh-e-porednata-zvezda-za-macha-na-Berbatov_657541.html", "text": "Димитър Бербатов обяви поредния бляскав участник в своя благотворителен шоу-мач на 14 юни. Това е английският легендарен вратар Дейвид Джеймс.Той е четвърти в класацията за най-много участия във Висшата лига – 572 мача. Пред него са само Раян Гигс, Гарет Бари и Франк Лампард. До декември 2015 г. държеше и рекорда за вратаря с най-много „сухи мрежи“ в историята на Висшата лига – 169, преди Петър Чех да счупи върховото постижение.53 пъти е защитавал честа на Англия в продължение на 13 години. Започва кариерата си в „Уотфорд“ през 1988 г., а четири години по-късно вече е трансфериран в „Ливърпул“.С „червените” печели Купата на Лигата през 1995 г. След седем години на „Анфийлд” е време за промяна – играе последователно в „Астън Вила“, „Уест Хем“ и „Манчестър Сити“.През 2006 г. подписва договор с „Портсмут“ и тук печели най-важната победа – Купата на Англия през 2008 г. Две години по-късно отново с „Портсмут“ е на финал, но този път губи от „Челси“.В този мач става най-възрастният вратар (39 години) участвал някога във финал за купата. През 2012 г. получава Ордена на Британската империя за заслуги към футбола.Дейвид Джеймс! И той ще е в отбора на Димитър Бербатов за грандиозното шоу срещу звездната селекция на Луиш Фиго на 14 юни в София!", "date": "2017.06.07", "title": " Легендарен английски страж е поредната звезда за мача на Бербатов"}
{"url": "https://m.offnews.bg/news/Politika_8/Ninova-Stiga-litcemerie-GERB-edno-govoriat-drugo-praviat_657525.html", "text": "Стига с това лицемерие! ГЕРБ едно говорят, друго правят. Предпочитам истината в очите!Това заяви лидерът на БСП Корнелия Нинова по БНТ. „Можем да имаме национално съгласие по важни теми като бъдещето на България в Европа и председателството на ЕС. Мисля, обаче, че тази идея може да се поразклати по пътя на нейната реализация”, коментира Нинова. „Имаме представени пет сценария за развитието на ЕС оттук нататък. В България правителството няма анализ по тях, каква позиция ще има страната ни - а ние ще председателстваме. Настояваме тези сценарии да се оценят. Нашата позиция е да не допускаме разделението на Европа на групи държави – на по-бързо и по-бавно развиващи се”, обясни тя и допълни, че темата трябва да се внесе в парламента и всички политически сили да изразят мнението си, за да се вземе национално решение. „Към момента има мълчание от правителството, отбеляза тя.„Ние би трябвало да поставим, освен общоевропейските теми, и няколко национални, важни за нас, и да ги извоюваме за България. В момента правителството няма такива, но ние предлагаме три – икономика, производство, малък и среден бизнес с данъчни облекчения. Втората голяма тема е социалната – бедността, доходите, неравенствата. Третата тема е сигурността – вътрешна и външна”, посочи лидерът на БСП. Нинова заяви, че след проведени разговори с министри, приоритетите на държавата ни ще бъдат предложени едва през септември – октомври. „Според нас това е късно, а трябва да стане до края на лятната сесия на парламента. Още повече, че всичко е подготвено от Деница Златева в служебния кабинет, но се бавят, защото загубиха време да създават ново министерство на председателството. Не предлагат политики, обсъждат се плочките в НДК. Това е несериозно!”, възмути се тя. По темата сигурност в Европа и България, Нинова заяви, че Дъблинското споразумение не е работещо. „Обсъжда се промяната му в посока да се приемат квоти за всяка държава и Чехия обяви, че няма да приема такива, а ЕС посочи, че спира евросредства за тези, които не приемат квотите. Тоест проблемът се задълбочава. Ще питаме в парламента каква е българската позиция по този въпрос. Ние обаче нямаме и никаква яснота- какво прави правителството”, каза лидерът на левицата и даде пример и със 160 млн. евро, отпуснати от Европа за сигурността още през миналата година. „Борисов се хвалеше с това и казваше, че който докара и един лев повече от него, щял да го поздрави. Десет месеца по-късно, от тези пари няма нито лев, реализиран за българска сигурност”, каза Нинова. По думите й, Европа помага, но ние нищо не правим. „Вижте в какво състояние е границата. 21 км ограда още не е изградена. От двуредова я направили едноредова, некачествена”, каза лидерът на БСП. Тя отбеляза, че всички са изразили съгласние, че хората са най-важният елемент от национаната ни сигурност.„От МВР и от МО на КСНС казаха следното: За МВР искат поне още 1000 души, защото не им стигат, а министърът на отбраната говореше за 5000. Освен това в МВР от 4 г. нямат униформи, обувки, бензин. Всички казахме на КСНС, че това трябва да се осигури. Попитах министъра на финансите- дали ще отпусне 300 млн., за да гарантираме минимума на тази сигурност. Той заяви: Не, няма! Питах дали ще увеличи процента от БВП за отбрана и за МВР догодина и по-догодина. Отговорът бе същият. И тук се получи разминаването”, коментира Нинова. Тя заяви, че не е съгласна с този стил на политика - за пред хората да се говори едно и в същото време да се знае, че няма да стане. Тя даде и друг пример - с бежанците. „Преди седмица казваха, че бежанският поток е сведен до минимум, че няма натиск на границата. Три дни след това става катастрофата с буса, с нелегалните мигранти. Два дни след това в Сандански хващат пак бежанци, на сръбската граница също. Защо трябва да казваш, че няма проблем. Кажи, че има проблем и ще го решим по този и този начин”, посочи Нинова и изрази своето несъгласие с подобно лицемерие. Корнелия Нинова изтъкна, че левицата е внесла в парламента предложение за промяна, свързана с така наречения маловажен случай в НК и НПК. „Стои някъде по бюрото на г-н Главчев и няма движение. Това бе и едно от основанията за неговата оставка – да не се казва, че това е голям проблем и да не се придвижва предложението, защото смяташ, че опозицията е по-активна”, обясни Нинова. Тя даде и друг пример, с делото „Наглите”. „Цветанов ходи по студиата и буквално плаче за проблема, а той трябва да се реши. Ние, от БСП, сме внесли законово предложение да отпаднат основанията, на база на които, тези хора могат да бъдат пуснати предварително”, обясни тя. Нинова констатира, че политическият егоизъм на ГЕРБ надделява над желанието да се реши проблема. ", "date": "2017.06.07", "title": " Нинова: Стига лицемерие, ГЕРБ едно говорят, друго правят"}
{"url": "https://m.offnews.bg/news/Kuhnia_18815/6-novatorski-kuhnenski-ureda-koito-sa-izkliuchitelno-polezni-snimki_657526.html", "text": "Всяка година дизайнери и изобретатели произвеждат стотици полезни джаджи, които опростяват живота ни и ни даряват с естетическо удоволствие. Будилник-кафе-машина и капачка с код са само част от технологичните постижения в домакинството.Може да се използва както у дома, така и в колата. Ефективно се бори с прах, пречиства въздуха в затворени пространства, помага срещу умора и повдига настроението. И е направен изцяло от лимонов сок.Събуждайки се, ще ви бъде много по-приятно, ако усетите аромата на прясно сварено кафе. Британският дизайнер Джошуа Ренуф създаде брилянтно изобретение – часовник с аларма, която включва кафе-машината.За да приготвите яйца за закуска, палачинки и запържен бекона, непременно ще се наложи да се използвате няколко тигана. А с новия тиган, разделен на няколко сектора, можете да готвите няколко храни накуп.Този малък кухненски уред ще бъде от полза на всички, които все още не са се научили как да измерват теглото на продукта на око. Лъжицата показва теглото с точност до 0,1 грама. И още един проблем в кухнята е решен.Просто го забучете в лука и режете.Тази джаджа е за хора, които, като Джоуи от сериала „Приятели“, не делят храна. Тази капачка има код и ще се отвори само от човека, който го знае.", "date": "2017.06.07", "title": " 6 новаторски кухненски уреда, които са изключително полезни (снимки)"}
{"url": "https://m.offnews.bg/news/Temida_18762/NSO-propusnali-da-uvedomiat-prokuraturata-za-intcidenta-s-Panov_657554.html", "text": "Националната служба за охрана (НСО) не е уведомила прокуратурата за инцидента с Лозан Панов. Както , болтове от едната гума на автомобила, в който се возил председателят на Върховния касационен съд (ВКС), били развинтени, а два изцяло липсвали.След среща с президента Румен Радев главният прокурор Сотир Цацаров съобщи, че нито Панов, нито от службата са уведомили прокуратурата за случая. Цацаров разпоредил проверка веднага, след като президентът го информирал за случая.  „Президентът ме информира, че след като е разбрал вчера за инцидента от колегата Панов е разпоредил незабавно проверка, в качеството си на висшестоящ на националната служба за охрана. Тази проверка е в ход и е интензивна“, каза главният прокурор. В същото време стана ясно, че Военно-окръжна прокуратура се е самосезирала още вчера, след изявление на Панов пред журналисти, в което той само загатва за случая.В сряда военни прокурори са започнали проверка и са снели обяснения. Иззети са данни за автомобила, включително и да техническия му преглед.По нареждане на президента се извършва съответната проверка от НСО, по мое разпореждане и след сезиране от пресата военна прокуратура проверя това. Резултатите ще бъдат публични, каза Цацаров. Мен не ме е страх. В тази професия място за страхливи няма. Поемам ангажимент и ще разговаря с колегите от военната прокуратура всички резултати от проверката да са публични, каза още главният прокурор.По думите му НСО и началника на службата е трябвало веднага да сезира компетентните органи - не само Прокуратурата, но и президента, тъй като службата е пряко подчинена на президента.В началото на май председателят на ВКС не скри, че се . Той коментира заседанието на Висшия съдебен съвет (ВСС), на което той и негови колеги поискаха главният прокурор Сотир Цацаров да даде пояснения около срещата си в ЦУМ с бизнесмените Георги Гергов и Сашо Дончев. По същото време маскирани младежи хвърлиха окървавени агнешки главички пред сградата на съвета - като асоциация с опозицията на главния прокурор във ВСС.", "date": "2017.06.07", "title": " НСО пропуснали да уведомят прокуратурата за инцидента с Панов"}
{"url": "https://m.offnews.bg/news/Futbol_18793/Barsa-pokani-Shapekoenze-za-Zhoan-Gamper_657546.html", "text": "От Барселона потвърдиха новината, че ще поканят бразилския клуб Шапекоензе за традиционния мач за Купата \"Жоан Гампер\".Мълвата в медийното пространство се появи още в края на миналата година, но едва сега бе официално потвърдено участието на бразилците.Срещата ще се играе на 7 или 8 август, като целта е да не съвпадне с мача за Суперкупата на Европа между Реал и Манчестър Юн.Припомняме, че в края на 2016 г. самолетът, превозващ играчите и щаба на Шапекоензе, както и журналисти, пътуващи към първия мач от финала за Купа \"Судамерикана\", се разби в Колумбия.От 77 пътници оцеляха само 71. Като основна причина за катастрофата се счита изчерпано гориво и проблем с електрониката.на 22 юли – срещу Ювентус в САЩна 26 юли – срещу Манчестър Юн в САЩна 29 юли – срещу Реал в Маями, САЩна 7 или 8 август – срещу Шапекоензена 12 или 13 и на 15 или 16 август – с Реал за Суперкупата на Испания", "date": "2017.06.07", "title": " Барса покани Шапекоензе за \"Жоан Гампер\""}
{"url": "https://m.offnews.bg/news/Tenis_18788/Shampionat-Dzhokovich-e-aut-Rolan-Garos_657553.html", "text": "Миналогодишният шампион на \"Ролан Гарос\" е детрониран! Сърбинът Новак Джокович, номер 2 в схемата, загуби на 1/4-финалите с 6:7 (5), 3:6, 0:6 от поставения под №6 австриец Доминик Тийм (Австрия).Кареньо Буста допусна 20 непредизвикани грешки в изиграните десет гейма, 15 от които в първия сет. След размяна на ранни пробиви Надал пое контрола върху мача и поведе с 5:1 Той взе медицински таймаут по пътя си към успеха в първата част.Преди началото на втория сет Кареньо Буста поиска медицински таймаут, а след завръщането си на корта изигра още два гейма, в които спечели само две от десет разигравания и се отказа.Така Надал достигна до полуфиналите със само 22 загубени гейма досега, с което подобри рекорда си от 25 гейма след пет мача в Шлема от \"Ролан Гарос\" през 2008 година.", "date": "2017.06.07", "title": " Шампионът Джокович е аут  \"Ролан Гарос\""}
{"url": "https://m.offnews.bg/news/Izvan-terena_18817/Nova-moda-futbolist-s-blogarka_657549.html", "text": "Интернет разби клишето футболист с моделка. Новата тенденция във връзките е играч с блогърка или влогърка.Това е автор на свободна практика, който създава съдържание в интернет под формата на текст - блог или видео - влог.Поредният футболист в обятията на влогърка е халфа на Виляреал Джонатан Дос Сантос. Той се залюби с 31-годишната популярна в интернет испанка Марта Кариедо.В своя влог тя дава съвети за поддържане на красотата и пътувания на своите два милиона регистрирани абонати. Сред тях със сигурност е и Дос Сантос.Преди него с влогърка се обвърза и бившият нападател на Ювентус Симоне Дзадза, който беше запознат с италианката Киара Биази от бившия си съотборник Алваро Мората.", "date": "2017.06.07", "title": " Нова мода - футболист с блогърка"}
{"url": "https://m.offnews.bg/news/Sviat-_12/Voenen-samolet-sas-116-dushi-na-borda-izchezna-v-Mianmar_657566.html", "text": "Военен самолет с над 100 души на борда изчезна в Мианмар, съобщи Франс прес, цитирана от БТА. Връзката със самолета е била изгубена внезапно над югоизточната част на страната, близо до крайбрежието на Андаманско море, съобщава командващия въоръжените сили на страната. На борда на самолета са пътували 116 души - 105 пътници и 11 души екипаж.Пасажерите са основно членове на семействата на военни, базирани в крайбрежния регион.Започнала е операция за издирване на самолета, в която участват военни самолети и кораби.", "date": "2017.06.07", "title": " Военен самолет със 116 души на борда изчезна в Мианмар"}
{"url": "https://m.offnews.bg/news/Drugi_18773/Uvolniha-treniora-na-Vezenkov_657572.html", "text": "Ръководството на баскетболния Барселона взе решение да се раздели с треньора Йоргос Барцокас. Новината бе потвърдена официално от клуба, в който играе родната ни звезда Александър Везенков.Този ход е следствие от колебливия сезон, който направиха каталунците. За първи път от 20 години тимът отпадна още в първия кръг на плейофите на Лига Ендеса.Освен това тимът не се справи и в съревнованието за Купата на Краля, а също така не намери място във финалната фаза на Евролигата.Барцокас все още има действащ договор с клуба, но управата е взела решение да потърси промяна. Твърди се, че шефовете на тима имат няколко варианта за наследник на Барцокас, като те ще бъдат обсъдени в близките дни.Припомняме, че въпреки лошото представяне на Барселона този сезон, Везенков все пак получи голямо признание, след като бе избран в \"Идеалната петица на младите играчи\" в баскетболното първенство на Испания Лига Ендеса за сезон 2016/17.", "date": "2017.06.07", "title": " Уволниха треньора на Везенков"}
{"url": "https://m.offnews.bg/news/Sport_18752/6-godini-po-kasno-Boian-Petrov-tragva-za-nova-ataka-na-Gasherbrum-II_657571.html", "text": "6 години след първия опит на алпиниста Боян Петров да изкачи връх Гашербрум II, след броени дни той потегля на ново приключение с крайна цел покоряването на осемхилядника. През 2009 г. беше първият му опит за атака на Гашербрум II, лошото време обаче го възпрепятства и тогава той се отказа от крайната цел на 40 метра от най-високата точка. Ако успее да го изкачи, това ще е деветият осемхилядник в проекта му 14x8000.Пред Bulgarian On Air Петров разказа, че след като слязъл от върха му дали сертификат, че го е изкачил, но неизминатите 40 метра не му позволили да приеме, че е приключил с тази си задача.Петров разказа, че страхът от пропастите около него го сковали и не посмял да продължи. След няколко седмици той се надява това да бъде променено.Тази сутрин Боян премина тест в базата за проверка и подготовка на националните състезатели към Министерство на младежта и спорта, който показва доколко е готов за новото изпитание пред себе си след тежката катастрофа, която претърпя в края на август миналата година.", "date": "2017.06.07", "title": " 6 години по-късно Боян Петров тръгва за нова атака на Гашербрум II"}
{"url": "https://m.offnews.bg/news/Sviat-_12/Tramp-shte-nominira-bivsh-zam-glaven-prokuror-za-shef-na-FBR_657569.html", "text": "Американският президент Доналд Тръмп обяви, че ще номинира за нов шеф на ФБР бившият помощник главен прокурор Кристофър Рей. Тръмп обяви решението си в Туитър. \"Ще номинирам Кристофър А. Рей, човек с безупречни препоръки, за нов директор на ФБР. Очаквайте подробности\", написа Тръмп в Туитър.Кристофър Рей е бил помощник главен прокурор по времето на президента Джордж Буш-младши. В момента Рей е адвокат в международната правна фирма \"Кинг енд Сполдинг\", съобщи БТА. Тръмп номинира Рей директор на ФБР на мястото на Джеймс Коми, когото уволни изненадващо в началото на миналия месец на фона на воденото от Коми разследване за намеса на Русия на президентските избори в САЩ. Самият Коми обяви след уволнението, че го е очаквал, а причината според него е, че не е засвидетелствал на Тръмп безусловна лоялност. В средата на май стана ясно, че Министерството на правосъдието на САЩ е назначило бившия директор на ФБР Робърт Мюлер за специален прокурор в разследването на възможна връзка между Русия и президентската кампания на Доналд Тръмп.", "date": "2017.06.07", "title": " Тръмп ще номинира бивш зам. главен прокурор за шеф на ФБР"}
{"url": "https://m.offnews.bg/news/Kultura_33/Chuj-kakvo-ima-da-ti-kazhe-moreto_657570.html", "text": "Като дете събирал ли си раковини от рапани, за да слушаш морето, където и да се намираш? Сега морето повече от всякога има нужда да се свърже с теб. В литературен клуб “Перото” до 12 юни ще можеш да чуеш какво иска да ти каже.Централно място там заема специална раковина, която разказва морски истории в подкрепа на Sea Harmony – българския проект в международния конкурс за социално предприемачество Chivas Venture.Всеки, който обича литературата и се вълнува от историите на морето, може да дойде в “Перото” и да чуе какво ще му разкаже то.Инсталацията ще бъде на разположение на любителите на литературата и по-конкретно морските истории до 12 юни.Тогава изтича срокът за онлайн гласуване в международния конкурс за социално предприемачество Chivas Venture. До тази дата 30 проекта от цял свят се конкурират за разпределянето на дял от наградния фонд на стойност $250 000 и всеки може да пусне глас за своя фаворит. Сред участниците е и българският стартъп Sea Harmony.Sea Harmony са варненска компания, която е посветена на възраждането на живота в т.нар. “мъртви зони” в моретата и океаните. Заради индустриалното замърсяване, битовите отпадъци и употребата на химически торове размерът и броят на тези крайбрежни пространства се разраства все повече, унищожавайки всички живи организми там. Революционните вертикални мидени рифови ферми на българския стартъп обаче имат способността да възстановят хранителната верига в нейната цялост – планктон, миди, скариди, риби, бозайници.Ако морските истории те вълнуват, заповядай в литературен клуб “Перото” до 12 юни и потърси сладкодумната раковина на Chivas Venture. Но за да не бъде последната раковина, която държиш в ръцете си, гласувай за българския финалист от конкурса за социално предприемачество на .", "date": "2017.06.07", "title": " Чуй какво има да ти каже морето"}
{"url": "https://m.offnews.bg/news/Temida_18762/Pravosadie-za-vseki-iska-ot-Tcacheva-proverka-na-izbora-za-nov-VSS_657574.html", "text": "От Инициативата \"Правосъдие за всеки\" поискаха правосъдният министър Цецка Цачева да внесе на заседание на Висшия съдебен съвет въпроса за това има ли опасност от манипулация на изборите за членове на съвета от съдийската квота. Поводът са публикации, в които се твърди, че ръководството на Върховния административен съд (ВАС) се меси в избора. Както , в имейл, пратен до всички административни съдилища в страната от главния секретар на ВАС Александър Николов, се призовава съдиите да подкрепят издигането на габровския съдия Светлозар Рачев за член на ВСС. На заседание на Съдийската колегия във ВСС въпросът беше , но предложението му беше отклонено. В писмото на \"Правосъдие за всеки\" се поставя искане председателят на ВАС Георги Колев да даде отговор за това запознат ли е с текста на писмото, изпратено ли е то наистина от главния секретар на ВАС до ръководителите на административните съдилища и ако да, одобрява ли той това действие. В противен случай те имат намерение да сезират Европейската комисия.Ето и пълния текст на писмото: В медийни публикации от тази седмица бе разпространена информация, че ръководството на Върховния административен съд /ВАС/ е спуснало кандидатурата на свой фаворит за член на Висшия съдебен съвет /ВСС/ чрез „окръжно писмо” до редовите съдии. С въпросния мейл се приканвали всички административни съдии в страната да подкрепят г-н Светлозар Рачев от Габровския административен съд, издигнат от председателя на ВАС Георги Колев. На заседанието на съдийската колегия на ВСС на 06.06.2017 г. Калин Калпакчиев повдигна този въпрос, но разглеждането му не беше прието поради паритет на гласовете в колегията. Самият Георги Колев заяви, че той не е изпращал подобно писмо. Явно въпросът дали ръководството на ВАС е оказало неправомерно влияние върху номинациите за членове на Съвета и върху съдиите от административните съдилища не е приоритетен за този състав на „правителството на Темида”. Инициатива „Правосъдие за всеки” счита, че ако такова писмо действително е било разпространено чрез главния секретар на ВАС Александър Николов, то за пореден път се демонстрира абсолютно незачитане на съдийското самоуправление и се погазва директно независимостта на съдебната система, при това с участието на председателя на ВАС. С „окръжно“ писмо до всички ръководители на адмистративни съдилища и с думите „Приложено Ви изпращам предложение за изборен член на ВСС, което СЛЕДВА ДА СЕ ДОКЛАДВА на ръководителите на административните съдилища“ /цитат от публикация на информационния сайт „Медиапул“/ се налага кандидатурата на съдия от Габровския административен съд.Подобни действия са груба проява на диктат на административния ръководител на системата от съдилища, целяща запазване на статуквото в управлението на ВСС и ВАС. Точно това отношение към предстоящите избори за нов състав на ВСС е ярък пример за първопричините за изключително ниската ефективност на съдебната система в борбата с престъпността и корупцията в страната. По този начин, лидерите на сегашното мнозинство във ВСС очевидно се стремят и да предотвратят каквато и да е възможност новият ВСС да предприеме действия за промяна на съдебната система в посока осигуряване на върховенство на правото, прозрачна и ефективна съдебна система и изпълнение на препоръките на Европейската комисия към съдебната система в България.Поради това настояваме: Министърът на правоъсъдието, като председателстващ заседанията на ВСС, да внесе точката, предложена от съдия Калин Калпакчиев, на редовното заседание на Пленума на съвета, като се обсъди налице ли е опасност от манипулация на изборите за съдийската колегия с административното налагане на кандидатура от страна на ръководството на ВАС и допустимо ли е това действие. Председателят на ВАС да отговори пред целия състав на ВСС на въпроса запознат ли е с текста на писмото, изпратено ли е то наистина от главния секретар на ВАС до ръководителите на административните съдилища и ако да, одобрява ли той това действие. Ако не поема отговорността за него, а същото се е случило, то да поиска незабавно оставката на главния си секретар, поради опорочаване изборната процедура и уронване престижа на съдебната власт. Ако това не се случи, то от Инициатива „Правосъдие за всеки“ ще информираме Европейската комисия за съмненията си за тежко опорочаване на изборната процедура за избор на нов състав на ВСС, която се следи от европейските ни партньори във връзка и с мониторинга по глава „Правосъдие и вътрешен ред“.Ние, от Инициатива „Правосъдие за всеки”, вярваме че е дошло време за промяна, която да започне отвътре в самата система. Призоваваме всички съдии да упражнят правото си на вот на предстоящите избори за нов състав от ВСС само и единствено въз основа на вътрешното си убеждение, професионалните и нравствени качества на кандидатите и техните концепции за почтено управление и реформа в съдебната система. Налице са сериозни съмнения относно сигурността на електронната система за гласуване, която не гарантира със съответните нива на защита липсата на вмешателство при обработката на резултатите и тайната на вота на съдиите. Затова апелираме съдиите да гласуват с хартиена бюлетина, въпреки известното неудобство на този метод.Време е в новия състав #ДаВлязатДостойните, а не тези, които биват спускани на парашутен принцип с ръководни препоръки и „окръжни” писма.", "date": "2017.06.07", "title": " \"Правосъдие за всеки\" иска от Цачева проверка на избора за нов ВСС"}
{"url": "https://m.offnews.bg/news/Litca_18761/Kasmetliia-ot-Ruse-nadigrava-dva-pati-smartta_657565.html", "text": "Съдбата слага в ръцете на някои хора още с раждането късметлийска детелина. Поне така смята за себе си 90-годишният Венцеслав Стоянов от Русе – потомък на стар русчуклийски род, уважаван инженер-химик, колекционер, автор на много книги.Това въображаемо четирилистниче два пъти го спасява от сигурна смърт още като бебе. Първо оцелява при пожар благодарение на свой съсед, а малко след това - при адско срутване в паянтова къща. Много ситуации в живота му го карат да си мисли, че има ангел хранител, който и до днес го пази, за да може и на тази достолепна възраст да се радва на здраве, много приятели и творчески идеи.Било е през далечната 1927 г., когато малкият Венцеслав е бебе на четири-пет месеца. Родителите му били състоятелни хора и притежавали хубава къща на ул. „Княжеска” на пъпа на Русе. Долу имало магазин, за който се грижел баща му Христо Стоянов, а горе било жилището на семейството. Малко преди раждането на момчето в къщата прокарали електричество. В един хубав есенен ден майка му и баба му изкарали корито на най-горната задна тераса, за да го изкъпят под топлите лъчи на слънцето. Две затворени врати делели тримата от дървеното стълбище, където вероятно от късо съединение станал адски пожар. Жените и бебето били като в капан. Докато усетят, че нещо не е наред, стълбището било обхванато от пламъци. Бащата безпомощно кършел долу ръце в безсилието си да помогне на най-скъпите си хора. Дошли пожарникари, чието оборудване в онези далечни години се състояло от конска каруца, две бурета, кофпомпа и къса стълба. Да достигнат до терасата със стълбата било невъзможно, а пожарът все повече се разраствал. Долу на улицата почерняло от народ. Единствено 15-годишното съседче се досетило, че може през покрива на тяхната къща, долепена до горящата, да помогне на жените и бебето. Слабичкото момче пъргаво запристъпяло по наклонените плоскости и се озовало на височината на терасата. Подали му бебето, издърпало и двете уплашени до смърт жени. Спасителят е бъдещият известен български колекционер и филателист Братан Ралчев. Именно тази необичайна първа тяхна среща и признателността към човека, спасил живота му, запалила в по-късни години у Венцеслав колекционерската страст.След пожара било невъзможно домът да се обитава. Семейството се преместило под наем в стара къща, намираща се недалеч от опожарената постройка. Временното жилище нямало нищо общо с богатия дом на ул. „Княжеска”. Родителите и бебето обитавали скромна стая с едно по-широко легло и кошче люлка. Налагало се да живеят при тези условия, докато възстановят хубавия си дом. Изгорялата къща била застрахована, но дружеството фалирало и не можело да им изплати нито лев. Въпреки сполетелите ги неприятности, родителите били благодарни на съдбата, че са заедно с детето си. Бебето било изключително кротко и за радост на майка си спяло по цяла вечер. Една нощ обаче – точно на 19 декември 1927 г., когато по стар стил се празнувал Никулден, малкият Венцеслав се разплакал. Майката запалила свещта, взела го да го успокои и пак го сложила да спи, но бебето започнало да реве още по-силно. Щом младата жена го гушнала отново и се отдалечила от кошчето, с трясък се срутил таванът на 200-годишната къща. Най-големите отломки паднали в бебешкото легълце и буквално го затрупали.„След тази случка родителите ми се зарекли всяка година на Никулден да правят курбан за мое здраве. Оцелял съм два пъти в рамките на три месеца и ако не съм имал този късмет, е можело още като бебе да си отида от този свят. Когато вече и самият аз създадох семейство, продължих традицията да давам курбан. Събирам близки и приятели на софра с големи пълнени шарани. Осемдесет и осем пъти се е случвало това досега, тази година ще е 89-ият”, казва русенецът, в чийто живот Свети Николай има специално място.Баща му успял да издейства разрешение от общината да надгради изгорялата постройка до ниво по-високо от ъгловата сграда, от която малкият Венцеслав бил спасен. В този обновен след пожара вид достолепната къща е запазена и до днес. Семейството се съвзело, бащата станал околийски управител на Русе през 1932 г.-1934 г. и нещата сякаш започнали да се подреждат. Докато не дошъл 9 септември 1944 г., когато богатите хора били обявени за врагове на народа. По онова време не позволявали на младежите от тези семейства да следват висше образование, а Венцеслав тъкмо завършвал гимназия и имал амбиции за бъдещето си. Трябвало обаче специално разрешение от партийния елит, а с тази биография младият човек нямал никакъв шанс да го получи. Но и тук съдбата се намесила.„Написах статия за включването на младежта в националните бригади, която бе публикувана във вестника, но без името ми. Влизам аз в кабинета на един важен тогава човек – другаря Тончев, от когото зависеше да ми дадат бележка за следване. А той в същия момент чете точно този брой. Гледай, казва ми, каква младеж расте, каква хубава статия е поместена тука. Ама това съм аз, другарю Тончев, аз я написах, му отговорих, усещайки, че нещата се обръщат в моя полза”, разказва инж. Стоянов. Така минал между капките, получил нужния документ и станал студент по индустриална химия в Държавната политехника „Сталин” в София.Вече дипломиран, врагът на народа трябвало да започне някъде работа. Взели го през 1952 г. в текстилния завод „Вела Пискова” в Русе. А редом с младия човек вървяло и досието му - дебела папка с доноси, писани от негови познати, уж приятели. По онова време в предприятията имало по един кадровик, човек на Държавна сигурност, който изкъсо следял персонала и най-вече безпартийните. Но и тук на Венцеслав му провървяло. Оказало се, че в този важен за българската икономика завод няма друг инженер-химик. След няколко години сериозна работа се случило така, че дори ръководството не предприятието се съобразявало с решенията на младия специалист. За първи път в България инж. Стоянов внедрил в производството известния на всички домакини днес препарат „Калгон”, както и немачкаемите апрети, благодарение на които платът не се набръчква.Младият специалист имал задълбочени познания по немски език и следял за всички новости в специализираното издание „Текстил и помощни средства”. Там научил за калгона и решил да направи проба. „Ако водата е твърда, когато тъканите се боядисват, остават бели петна. А ние изнасяхме за чужбина платове за армията, с такъв дефект ще кажат, че правим саботаж. С използването на калгона водата ставаше мека, боята не се пресичаше и платовете нямаха петна. Ръководството ме послуша и внесохме голямо количество от този препарат”, спомня си химикът.Внедряването на немачкаемите апрети му носи още слава. През цеха му минават по 72 000 метра плат на ден. Пише статии в специализирани издания, изнася общо 33 доклада за девет години. По препоръка на Тано Цолов от Централния комитет на БКП и отговарящ за промишлеността и техническия прогрес безпартийният химик е изпратен като делегат на България на сесията на СИВ в Будапеща. Заради приноса му е предложен от колектива на „Вела Пискова” за лауреат на Димитровска награда. Е, не я получава, разбира се, заради биографията си, но младият химик се радва повече на признанието.Професионалният път на инж. Стоянов е свързан и с Техникума по индустриална химия в Русе, където е преподаватал. Пенсионира се там през 1987 г., но за него това съвсем не означава да се отдаде на заслужен отдих. В крайдунавския град химикът е известен и с колекционерската си страст. Във второто издание на книгата си „От Русчук до Русе” публикува 1600 стари картички. След смъртта на съпругата си през 2011 г. написва 22 книги, в които разказва спомени от богатото си минало и впечатления от гостуването на внука си в Америка и други места.„Не съм сложил още точка на активния си живот и творческата си дейност. Вярвам, че ще мога да реализирам всичко, което съм замислил, както е било винаги досега”, казва непоправимият оптимист.", "date": "2017.06.07", "title": " Късметлия от Русе надиграва два пъти смъртта"}
{"url": "https://m.offnews.bg/news/Futbol_18793/Alegri-podnovi-dogovora-si-s-IUventus-do-2020-godina_657576.html", "text": "Масимилиано Алегри остава начело на Ювентус до лятото на 2020 година, обявиха официално от клуба. Предишното споразумение на 49-годишният специалист изтичаше през 2018 година.Алегри пое \"Старата госпожа\" през 2014 година, като преди това водеше Милан.Начело на \"бианконерите\" той постигна много успехи, но не успя да изведе тима до триумф в Шампионската лига.Веднага след загубата от Реал Мадрид той заяви, че иска да продължи работата си и да стигне до нов шанс за спечелването на най-престижния турнир.Междувременно Ювентус показа екипите си за новия сезон. Те са в традиционните за клуба цветове и са с новото противоречиво лого. Цената е 89,95 евро.", "date": "2017.06.07", "title": " Алегри поднови договора си с Ювентус до 2020 година"}
{"url": "https://m.offnews.bg/news/Futbol_18793/Stana-li-IUnajted-af-Manchestar-alternativa-na-Manchestar-IUnajted_657085.html", "text": "Клубът Юнайтед ъф Манчестър е създаден през 2005 година от недоволни подръжници на Манчестър Юнайтед. Причина за недоволството от страна на привържениците беше придобиването на \"червените дяволи\" от американския бизнесмен Малкълм Глейзър на 12 май 2005 същата година.Феновете не приеха появата на Глейзъровата фамилия в клуба и анулираха членствата си в него. Създаването на F.C. Юнайтед е предложено за първи път през февруари 2005 г. от един от фенклубовете на тима \"Fanzine Red Issue\".Срещата се провежда в театър \"Аполо\", Манчестър и се решава че клуба ще се създаде ако поне 1000 човека се съгласят да подкрепят финансово отбора до края на Юли 2005. Всъщност подкрепата за отбора се оказва много по-мощна.Плановете за създаването на клуба са ускорени и на 14 юни официално Футболната Асоциация на Англия анонсира новосформирания тим Юнайтед ъф Манчестър. Тогава им даваха до 6 месеца живот, а днес те имат нов стадион за 4400 зрители, построен с дарения и пари от благотворителност, на чиито вход пише: \"Нашият клуб, нашите правила!\".Къде са те сега? Преди почти 13 години тръгнаха от 10-а дивизия. Този сезон тимът завърши на 13-о място в Северна Висша лига, която е 6-ият ешалон в Англия. За почти 13 години, ФК Юнайтед се е изкачил с четири първенства в футболната пирамида на Острова.Амбицията на клуба е да стигне до елита и да докаже пак това, което направи и Уимбълдън - че феновете могат да имат футболен клуб и да не подчиняват на правилата на големите пари. През последните години обаче клубът очевидно \"боксува\" и не може да продължи възхода си от първите четири сезона от създаването си.Тази история напомня ли ви на някой? Вероятно да. Макар и двете държави да са много различни във всяко едно отношение, има едно нещо, което е общо. Може би феновете на Юнайтед ъф Манчестър и ЦСКА 1948 са луди. Но може би не са.Все пак това прави човека уникален, защото всеки има различно мнение. Такива привърженици не трябва да бъдат мразени, защото имат свои виждания и обичат истински, обичат до край, обичат напук големите отбори с титли, пари и именити футболисти. ", "date": "2017.06.07", "title": " Стана ли Юнайтед ъф Манчестър алтернатива на Манчестър Юнайтед?"}
{"url": "https://m.offnews.bg/news/Futbol_18793/Ilian-Stoianov-za-Mitov-Toia-trubadur-e-e-ti-i-nagletca_657577.html", "text": "Бившият защитник на Левски Илиан Стоянов не спира с критичните си коментари по адрес на треньора на \"сините\" Николай Митов. Един от любимците на сектор \"Б\" редовно публикува гневни постове на профила си в социалната мрежа Фейсбук.След драматичния бараж на \"сините\" с Верея, в който тимът от \"Герена\" с голяма мъка се класира след изпълнение на дузпи, Коловати открито атакува треньора на Левски Николай Митов.\"Тоя ТРУБАДУР е е**ти и наглеца, говори за майстор Люпко как бил си тръгнал!!! Абе палячо, много ниска топка си да коментираш майстор Люпко!С тези футболисти беше първи на две точки от ония \"зелените\"! Не мога да повярвам колко сте нагли и жалки\", написа в една от публикациите си Стоянов.\"Според Господин Боримиров точният ТРУБАДУР за ЛЕВСКИ е Жадното! ИЗКАШЛЯХ СЕ!\", пише в друг гневен пост  кюстендилецът.", "date": "2017.06.07", "title": " Илиан Стоянов за Митов: Тоя трубадур е е**ти и наглеца"}
{"url": "https://m.offnews.bg/news/Kultura_33/Kino-hudozhnikat-Alen-Bene-nositel-na-nagrada-Goia-idva-za-beseda_657573.html", "text": "Поради огромния интерес към филма „Никой не иска нощта“ през 2016 г., Посолството на Кралство Испания реши да включи две нови прожекции на филма в тазгодишната програма на 24-тото издание на Седмицата на испанското и иберо-американското кино. На първата прожекция на лентата ще присъства и самият Ален Бене, художник продукция на \"Никой не иска нощта\". Прожекцията е с билети на цена от 8 лв. Продажбата им е директна на касите на киното.Французинът Ален Бене е носител на награда \"Гоя\" през 2013, от години живее и работи в Испания и дебютира в киното с филма \"Кика\" на Педро Алмодовар. По професия е архитект, но животът зад бюро се оказва недостатъчно привлекателен за него и решава да промени попрището си на изяви, като използва уменията си в кино индустрията. Не след дълго талантът му е забелязан и Бене постепенно се налага в бранша. Французинът става част от екипите на множество качествени филмови продукции като \"Вики, Кристина Барселона\", \"Транссибирски експрес\", \"Механикът\", \"Снежанка\" и редица други.„Никой не иска нощта“ е копродукция между Испания, Франция и България, и през 2015 г. е избран да открие 65-тото издание на международния филмов фестивал Берлинаре. Миналата година е номиниран в 9 категории за наградите “Гоя” и печели 4 от тях – Най-добро ръководство на продукцията, Най-добър оригинален саундтрак, Най-добър дизайн на костюми, Най-добри грим и коса.В главните роли са носителката на “Оскар” – Жулиет Бинош, младата японка Ринко Кикучи, носителят на “Златен глобус” Гейбриел Бърн, синът на Дж. Д. Селинджър - Мат Селинджър и българският актьор Велизар Бинев.Двадесет и четвъртото издание на Седмицата на испанското и иберо-американското кино тази година се провежда в периода 1-11 юни. Фестивалните прожекции се излъчват в кината Люмиер Лидл (НДК), Евро Синема и G-8 Cinema. В програмата влизат заглавия като \"Кралицата на Испания\" с участието на Пенелопе Крус, \"Барса Дриймс\", разказващ историята на едноименния футболен клуб, \"Алтамира\" с Антонио Бандерас и Рупърт Евърет и много други хитови заглавия. Пълната програма можете да намерите тук.Билети за прожекциите на Седмицата на испанското и иберо-американското кино се закупуват директно от касите на кината.", "date": "2017.06.07", "title": " Кино художникът Ален Бене, носител на награда \"Гоя\", идва за беседа с фенове на 10 юни"}
{"url": "https://m.offnews.bg/news/Politika_8/Tceluvka-mezhdu-Merkel-i-Borisov-i-posle-Skapi-Bojko-blagodaria-za_657575.html", "text": "С прегръдка, а после с целувка започна официалната среща между премиера Бойко Борисов и канцлера на Германия Ангела Меркел в Берлин. След като минаха по червения килим, двамата дадоха пресконференция. Меркел откри визитата на нашия премиер с думите: \"Благодаря на България за решителната работа по охраната на границата. България е подобрила пазенето на границата с Турция, въпреки че не е в Шенген. България е положила големи усилия - и за турската, и за гръцката, и за черноморската граница\".\"Пожелавам инвестициите в България да донесат плодове, така че хората там да могат да забележат, че животът им се подобрява стъпка по стъпка. Насърчаваме всички немски фирми да се ангажират в България, защото това е добра инвестиция в бъдещето, това е добре и за вътрешния европейски пазар. България от 10 години е член на ЕС и от 1 януари 2018 г. поема председателството на Съвета на ЕС и ние отговаряме на тяхната молба да подкрепяме България в изпълнението на тази функция\", каза Меркел. А след това мило му благодари: \"Сърдечно ти благодаря, скъпи Бойко за посещението\".Ангела Меркел коментира и кризата в Европейския съюз и разговорите с Борисов. „Ние говорихме за това каква е ситуацията от гледна точка на България, тъй като тя от една страна граничи със Западните Балкани и има голям интерес от стабилност на Европейския съюз. Важно е да дадем визия за надежда, за перспектива на тези страни, да ги подкрепим за Европейския съюз. Ние искаме много ясно да се разбере, че нашето отношение към перспективата на тези страни остава непроменено.Борисов след нея каза: „Заради географското ни положение и фактът, че сме не само член на ЕС, но и предстои да поемем председателството на Съвета на ЕС, бихме могли да направим доста неща и да подпомогнем и Балканите“. С типичния си маниер Борисов коментира и обикновения човек. „На мен ми иска да дадем перспектива на обикновения човек, който живее на Балканите. Не на елитите, а на обикновения човек. Да има перспектива, че ще бъде в ЕС, ще бъде свободен гражданин, който да може да пътува, да се възползва от тази радост, привилегия и свобода, която му дава членството в ЕС“, обясни Борисов.„Балканите са си Европа. Да, малко по-встрани, но всички бели досега са ставали от Балканите. Така че да положим огромни усилия и да се възползваме от председателството си по тази тема“, добави той.Борисов добави, че е запознал Меркел с енергийните проекти и с икономическото ни състояние и отбеляза, че страната ни е за пример.Борисов и Меркел коментираха и Турция. Българският премиер е каза, че ще положи много усилия за нормализиране на отношенията между ЕС и Турция. Ще имам скорошно посещение и среща с президента Ердоган и премиера Йълдъръм. Ще положа много усилия за нормализиране на отношенията между ЕС и Турция. Ще използвам влиянието, което имам“.Борисов заяви в Берлин и една своя мечта: „Това е и една моя мечта – ЕС да бъде колективен член на НАТО“ .", "date": "2017.06.07", "title": " Целувка между Меркел и Борисов и после: \"Скъпи Бойко, благодаря за усилията!\" (снимки и видео)"}
{"url": "https://m.offnews.bg/news/Sviat-_12/ES-udalzhava-sanktciite-sreshtu-Krim-Poluostrovat-Nauchihme-se-da-gi_657544.html", "text": "След като във вторник посланиците на всички страни в ЕС съгласуваха решението за удължаване на наложените срещу Крим санкции, от полуострова отговориха, че са се научили да ги пренебрегват. \"Ще живеем както живяхме преди\", коментира министърът на икономическото развитие Андрей Мелников, цитиран от ТАСС.  По думите му през последните няколко години администрацията се е научила да продължава работа като \"пренебрегва тези ограничения\".\"Нека налагат санкции. Какво от това? Животът не приключва с това\", каза още Мелников, допълвайки, че санкциите не пречат на икономическото развитие на региона, а са само политически факт. Преди последното решение да влезе в сила, то трябва да бъде одобрено от Съвета на ЕС, като се очаква това да се случи на срещата на въшните министри в Люксембург на 19 юни. Така ще продължат да действат ограниченията за вноса на стоки от Крим в ЕС, инвестиции и финансиране на бизнес проекти на полуострова, както и покупки на недвижимо имущество и предоставяне на услуги. Наред с това страните от ЕС не изнасят технологии и стоки в сферите на транспорта, телекомуникациите, енергетиката, добива на нефт и други природни ресурси. ", "date": "2017.06.07", "title": " ЕС удължава санкциите срещу Крим. Полуостровът: Научихме се да ги пренебрегваме"}
{"url": "https://m.offnews.bg/news/Turizam_75/Shefat-na-hotelierite-Da-ne-shumim-za-ritanata-kamerierka-za-da-ne-n_657547.html", "text": "Меко казано странно изказване по случая със скандала с изританата в главата камериерка от шведски турист направи председателят на Асоциацията на хотелиерите и ресторантьорите. Според него не трябвало да се шуми много по тоя случай, за да не си навлечем бойкот от страна на скандинавските туристи.Той обясни, че се притеснявал от отзвука на случката сред скандинавските туристи, които били малко по-горделиви и много чувствителни хора.Според Рагин тази година 250 млн. евро ще дойдат у нас само от пакети от скандинавски туристи, без да броим другите разходи.", "date": "2017.06.07", "title": " Шефът на хотелиерите: Да не шумим за ританата камериерка, за да не ни бойкотират скандинавците"}
{"url": "https://m.offnews.bg/news/Istoriia_18809/Otkriha-srednovekoven-nekropol-v-tcentara-na-Plovdiv_657578.html", "text": "Археолози са попаднали на 40 гроба от времето на Зрялото Средновековие в квартал \"Каменица\" в Пловдив, предаде местният сайт kapana.bg.Некрополът се намира на улица \"Осъм\" и оформя триъгълник между него, Малката и Голямата базилика. Археолог Елена Божинова, част от екипа на разкопките, обяснява пред изданието, че всички тела са положени в типичната християнска позиция с ръце на корема, освен един, който е застанал в поза \"ембрион\". Това предизвиква догадки сред учените, които към момента имат две предположения. Те допускат, че е възможно погребаният да е бил престъпник и поради тази причина да е погребан извън християнските обичаи. Археолозите допускат, че може и починалият да и получавал гърчове и това да е причина за нетипичното трупополагане. „Случаят не е уникален, но се среща изключително рядко. Предстои да дадем останките на специалист антрополог, който да ни даде повече информация за това. И да се обърнем към литературата, разбира се“, заявява Божинова.Два интересни каменни зида карат археолозите да мислят, че са отрили част от значима за времето си сграда, но тепърва ще се провеждат изследвания, които за потвърдят или отхвърлят теорията.", "date": "2017.06.07", "title": " Откриха средновековен некропол в центъра на Пловдив"}
{"url": "https://m.offnews.bg/news/Izvan-terena_18817/Pornosajt-stana-sponsor-na-amatiori_657587.html", "text": "Популярният порносайт RedTube стана спонсор на американския футболен отбор Вашингтон Скуеър.Тимът е аматьорски и участва в някои от най-ниските дивизии в САЩ.Логото на порносайта вече е поставено на фланелките на тима, а фенове от цял свят вече искат да си купят от тях.Идеята да се говори с хората от порноиндустрията за спонсорство хрумнала на самите играчи.\"Веднъж с бившия ни футболист Джейми Скелтън бяхме леко пияни и се пошегувахме по този повод, но ето че това стана реалност\", коментира капитанът на тима Джон Клипърт.Преди три години мъжкият тим на Университета в Кент в Англия успя да привлече за спонсор друг популярен порно сайт - Pornhub, но ръководството на учебното заведение наложи вето на договорката.", "date": "2017.06.07", "title": " Порносайт стана спонсор на аматьори"}
{"url": "https://m.offnews.bg/news/Koloezdene_18819/Richi-Port-specheli-chasovnika-na-Dofine_657588.html", "text": "Австралийският състезател на BMC Ричи Порт спечели един от най-важните етапи в Критериум дьо Дофине - бягането по часовник от програмата на четвъртия ден на подгряващата Тур дьо Франс надпревара.Той изпревари на дистанцията от 23,5 км с 12 секунди световния шампион на часовник Тони Мартин от Katusha-Alpecin и завърши с 24 пред Алехандро Валверде от Movistar.Австралиецът беше единственият, който успя да постигне средна скорост над 50 км/ч. Порт, който е сред фаворитите за жълтата фланелка вървеше втори след специалиста в часовниците Мартин след първите 13 км, но със силно каране във втората половина успя да го изпревари и да натрупа аванс.Лидер остана белгиецът Томас де Хент, който се представи добре на часовника и завърши етапа девети, на само 5 секунди зад Кристофър Фрум. С преднината от 42 секунди, която взе пред Де Хент днес обаче Ричи Порт вече е само на 20 секунди зад него. Валверде върви трети на 51 секунди.Победата на Порт в етап по часовник може да се смята за малка изненада. Макар че винаги се е представял добре в часовниците, австралиецът рядко е бил сред първите. По-големите изненада обаче е слабото представяне на големия фаворит и доскорошен съотборник на Порт, докато беше в Скай, Кристофър Фрум. Защитаващият титлата си от миналата година англичанин завърши едва девети. Още по-голямата изненада обаче е, че Фрум беше изпреварен макар и малко от големия си съперник Алберто Контадор. В големите сблъсъци между двамата досега иманно часовникът е бил слабото място на Контадор и днешното му представяне дава нов поглед върху шансовете в предстоящия Тур дьо Франс.Критериум Дофине е генерална проверка преди Тура, най-голямото състезание за годината, не само защото се провежда по-малко от месец преди началото му, но и защото част от етапите минават по същия маршрут.Утрешният пети етап е последният, в който спринтьорите имат шанс. Макар че в него има 6 височини, 4 от тях са от 4-та категория, една от трета и една от втора като всичките са далече от финала.В петък обаче има височина от висша категория малко преди финала, в събота е изкачването на знаменития Алп д'Юез, а финалът в неделя е също на височина от висша категория.", "date": "2017.06.07", "title": " Ричи Порт спечели часовника на Дофине"}
{"url": "https://m.offnews.bg/news/Politika_8/Trima-evrodeputati-shte-obiasniavat-na-mladezhi-zashto-da-glasuvat-na_657585.html", "text": "Българските евродепутати Андрей Ковачев, Илхан Кючюк и Момчил Неков ще участват в дискусията на тема: „Ще гласувам ли на следващите евроизбори и защо?“. Събитието ще се проведе утре от 10,00 часа в столичния „Гранд хотел София“, зала „Триадица-2“. Дебатът ще бъде открит от вицепрезидента Илияна Йотова. Видеообръщение към гостите ще направят евродепутатите Светослав Малинов и Ангел Джамбазки.На дискусията ще бъдат обсъдени популистките тенденции в Европа. Евродепутатите ще отговорят още на въпроса каква визия предлага Европейският парламент на младите хора и ще мотивират участниците в конференцията да гласуват на следващите евроизбори, като подкрепа за утвъждаване на европейските ценности в периода на криза.Дискусията е част от проекта „Европа и аз“, по който вече се проведоха 3 дебата между евродепутати и студенти във водещи български университети, онлайн фотоконкурс и фотоизложба. „Европа и аз“ е проект, чиято цел е да провокира интереса и ангажираността на българите към работата на Европейския парламент и възможностите за развитие в рамките на Европейския съюз. Проектът „Европа и аз“ се реализира от Българското училище за политика „Димитър Паница” и се осъществява с финансовата подкрепа на Европейския парламент.", "date": "2017.06.07", "title": " Трима евродепутати ще обясняват на младежи защо да гласуват на следващите евроизбори"}
{"url": "https://m.offnews.bg/news/Sviat-_12/Isliamska-darzhava-pusna-video-ot-napadenieto-v-iranskiia-parlament_657584.html", "text": "\"Ислямска държава\" разпространи видео клип, който показва терористичната атака в иранския парламент в Техеран отвътре, за която пое отговорност, предава \"Индипендънт\".Очевидно заснет от нападателите, краткият клип показва раненото или мъртвото тяло на човек в бизнес облекло, лежащ на пода в офиса, когато човек минава с пушка в ръце.Бойците крещят на арабски език, когато стрелят. \"О, Господи, благодаря ти! Смятате ли, че ще си тръгнем? Не, ще останем, да живее Бог\", казва един от тях.По-рано днес четирима бойци са открили огън пред парламента на Иран. Въоръжените нахлули в сградата с \"Калашников\" и пистолет. Един от тях е бил задържан, a друг се е самовзривил по време на престрелка със силите на реда. По-късно четирима мъже са нападнали мавзолея на аятолах Рухолах Хомейни. Трима от тях са открили огън по посетителите, а четвърти се е самовзривил пред полицейско управление срещу мавзолея.Съобщава се за най-малко 8 загинали. ", "date": "2017.06.07", "title": " \"Ислямска държава\" пусна видео от нападението в иранския парламент (видео)"}
{"url": "https://m.offnews.bg/news/Futbol_18793/Poroj-izprati-natcionalite-za-Belarus_657589.html", "text": "На националният отбор на България по футбол му тръгна като по вода преди световната квалификация с Беларус.Нашите бяха изпратени с порой към Борисов, където този петък, в 21:45 часа, мим предстои изключително тежка и важна квалификация с домакините.Двубоят, който до голяма степен ще даде отговор имат ли сили \"трикольорите\" да се борят за второто място в Група \"А\", ще бъде ръководен от словенския съдия Матей Юг.Селекционерът Петър Хубчев и избраниците му се качиха на самолета за Минск минути след пороя, който се изля над София.Националите се надяват това да е добра поличба и в петък на \"Борисов Арена\" да постигнат третата си поредна победа в световните квалификации.", "date": "2017.06.07", "title": " Порой изпрати националите за Беларус"}
{"url": "https://m.offnews.bg/news/Temida_18762/NSO-malchala-6-dni-za-razvitite-boltove-na-kolata-na-Lozan-Panov_657591.html", "text": "Едва днес НСО е подало информация на прокуратурата за инцидента с колата на председателя на ВКС Лозан Панов. Това става ясно от съобщение на службата за охрана от днес.Случката е от миналия четвъртък, но за нея се разбра едва вчера след срещата на съдия №1 с президента Румен Радев.На 1 юни след края на заседанието на Пленума на Висшия съдебен съвет (ВСС), Панов и шофьорът му от НСО се отправили към Берковица, където висшият магистрат присъствал на церемонията по встъпване в длъжност на новия председател на Районния съд в града Юлита Георгиева.На връщане двамата чули странен шум, идващ от задната част на автомобила. След като спрели край село Бързия и слезли от колата, Панов и шофьорът му установили, че два от болтовете на задната лява гума липсват, а останалите три са разхлабени.Служителят на НСО веднага докладвал на ръководството на службата и шефът й Ангел Антонов се чул с Панов. На следващия ден от кабинета на председателя на ВКС са изпратили официално писмо за инцидента до НСО, а оттам ги уведомили, че проверяват случая.Днес от НСО обясниха, че проверката им е била насочена за установяване на причините и условията, довели до разхлабване и липса на болтове на задно ляво колело на автомобила на председателя на ВКС.Технически специалисти на НСО са извършили оглед на автомобила, преглед на всички документи за извършени ремонти и техническо обслужване, на записите от служебното видеонаблюдение в гаража и на мястото за паркиране, както и на ежедневната проверка на контролно-техническия пункт за готовността на автомобила за експлоатация на 01.06.2017 г.По-рано днес след среща с президента Румен Радев главният прокурор Сотир Цацаров съобщи, че нито Панов, нито от НСО са уведомили прокуратурата за случая. Цацаров разпоредил проверка веднага, след като президентът го информирал за случая.В същото време стана ясно, че Военно-окръжна прокуратура се е самосезирала още вчера, след изявление на Панов пред журналисти, в което той само загатва за случая.", "date": "2017.06.07", "title": " НСО мълчала 6 дни за развитите болтове на колата на Лозан Панов"}
{"url": "https://m.offnews.bg/news/Futbol_18793/Nolito-opliu-Angliia-za-dovizhdane_657594.html", "text": "Испанският футболист Нолито напуска Манчестър Сити след един неуспешен сезон и се завръща в родината си като отдаден под наем в Севиля.На изпроводяк 30-годишният бивш играч на Селта Виго оплю всичко свързано с Англия в интервю - езика, времето, клуба и т.н.\"Научих само две три фрази и думи за поздрав. Труден език е английския. Времето пък е ужасно. Тенът на дъщеря ми придоби такъв цвят, сякаш живеем в пещера.В клуба също не разчитат на мен. Не съм играл от януари, но сигурно си има причини. Не се сърдя на Джосеп Гуардиола, но се радвам, че напускам\", коментира Нолито, който има договор с \"гражданите\" до лятото на 2020 година.Севиля ще заплати 4 милиона евро по договора за преотстъпване на играча и ще поеме изцяло заплатата на испанския национал, която е в размер на 3 милиона евро на сезон.Севиля използва същия вариант и със Самир Насри през миналия сезон, но в крайна сметка испанският клуб се отказа от възможността да откупи френския футболист.", "date": "2017.06.07", "title": " Нолито оплю Англия за довиждане"}
{"url": "https://m.offnews.bg/news/Obshtestvo_4/Silnata-buria-i-gradushka-navodniha-podlezi-i-spriaha-tramvai_657592.html", "text": "Силен порой и градушка спряха трамваите по линия 7 в столицата в участъка на бул. \"България\" и бул. \"Тодор Каблешков\", предаде Бурята причини проблеми с електрозахранването, което е спряло превозните средства. Към момента движението на трамваите по линията е възстановено. Подлезът на същото кръстовище се наводни, както и това на бул. \"България\" и бул. \"Гоце Делчев\".Някои от улиците в ж. к. \"Люлин\" също са се наводнили след пороя. Порои и градушки е имало в Радомир и Златица. Екипи на Аварийна помощ и превенция на Столична община се отстраняват проблеми, възникнали след бурята.Днес бе обявен жълт код за обилни валежи в областите Видин, Монтана, Враца, София област, София град, Перник и Кюстендил. За утре е обявен жълт код за валежи и градушки в цялата страна, без областите, за които беше обявен днес.", "date": "2017.06.07", "title": " Силната буря и градушка наводниха подлези и спряха трамваи"}
{"url": "https://m.offnews.bg/news/Zdrave_18753/SZO-razdeli-antibiotitcite-po-kategorii-za-da-namali-izpolzvaneto-im_657583.html", "text": "Световната здравна организация въведе категории за антибиотиците, за да намали тяхната употреба. Масовата употреба на антибиотици доведе до появата на супербактерии, които не се влияят от тях към антибиотици е много голям проблем, който вече се проявява в целия свят и е отговорен за около 2 млн. инфекции годишно само в САЩ.В опит да направи стъпки за преодоляване на проблема СЗО въведе категории за антибиотиците в световния списък с най-важните лекарства - \"достъпни\", \"под наблюдение\" и \"в резерв\". Първоначално в категориите са включени антибиотици, използвани за 21 от най-често срещаните инфекции. Ако се окаже, че от новото решение има ефект, списъкът ще се увеличи. В първата група са антибиотиците, които се използват най-често. Сред тях е например масово използваният амоксициклин, с който се лекуват често срещани инфекции като пневмонията. Според СЗО те тези антибиотици трябва да са постоянно на разположение. Във втората група са включени антибиотици, предписвани за по-ограничен кръг инфекции. Сред тях е ципрофлоксацин, който се предписва при цистит, бактериален синузит, бактериален бронхит. Употребата на тези антибиотици според СЗО трябва да бъде значително намалена. В третата група попадат антибиотици като колистин и някои цефалоспорини, които според СЗО трябва да се приемат като последен избор при предписване от лекарите. Те трябва да се предписват само в случаи, в които са изчерпани всички алтернативи, например за инфекции от бактерия, резистентна на няколко медикамента, посочва организацията. В списъка са включени и някои нови лекарства, сред които са два медикамента за лечение на рак на устната кухина, лекарство за Хепатит C, който комбинира в себе си два медикамента, по-ефективно лекарство за HIV, както и познато лекарство, което може да се взема за превенция от HIV от хора в риск, обезболяващи и лекарство за туберкулоза.  Промените засягат и оселтамивир, който се продава в търговската мрежа като \"Тамифлу\" и се използва за лечение на грип. СЗО предупреждава, че той може да бъде изваден от списъка с най-необходимите лекарства, ако не бъде предоставена нова информация за ефективността му. Повече за супербактериите и резистентността към антибиотици можете да прочетете в . ", "date": "2017.06.07", "title": " СЗО раздели антибиотиците по категории, за да намали използването им"}
{"url": "https://m.offnews.bg/news/Obshtestvo_4/Otkradnaha-kolichkata-na-dete-s-tcerebralna-paraliza_657596.html", "text": "Нагла кражба е лишила 9-годишния Илиян от възможността му да излиза навън. Специализираната количка на детето с церебрална парализа е била открадната от входа на блока, където живее, предава Детето е с тежка форма на церебрална парализа и количката му е помагала да стига до рехабилитатора, логопеда и психолога. Количката е била единствената възможност той да излиза. Количката от години седи във входа на блока, тъй като е много тежка, за да бъде качена по стълбите - 18 кг. Майката на детето разказва, че блокът се заключва, а количката стои зад преграда. \"Трябва някой да е наблюдавал, за да види, че влизаме и я прибираме\", смята тя.Количка, подобна на откраднатата, струва над 2 хиляди лева и е пригодена специално за нуждите на Илиян.", "date": "2017.06.07", "title": " Откраднаха количката на дете с церебрална парализа"}
{"url": "https://m.offnews.bg/news/Obshtestvo_4/11-arestuvani-v-DAI-po-vreme-na-aktciia-na-GDBOP-obnovena_657597.html", "text": "При акция за разследване на корупционни схеми, получаване на подкупи и продажба на шофьорски книжки, която се извършва от няколко часа в сградата на ДАИ в София, са задържани най-малко 11 души, предава телевизия \"Нова\".Първоначалната информация бе за 8 арестувани, като броят им е нараснал на 11. Очаква се акцията да продължи и утре и броят на арестуваните да нарасне. Сградата на изпълнителна дирекция \"Автомобилна дирекция\" е запечатана, а иззети са компютри и други доказателства. Шефът на ДАИ ни и сред задържаните. ", "date": "2017.06.07", "title": " 11 арестувани в ДАИ по време на акция на ГДБОП (обновена)"}
{"url": "https://m.offnews.bg/news/Futbol_18793/CR7-za-ofertata-ot-180-miliona-Niama-nishto-nevazmozhno_657600.html", "text": "Мегазвездата на Реал Мадрид Кристиано Роналдо коментира появилата се днес информация, че няколко клуба са готови да платят умопомрачителните 180 милиона евро за услугите му.Според португалското издание \"А Бола\" кандидатите са Пари Сен Жермен, Монако, Манчестър Юнайтед и клубове от Китай. В ПСЖ търсят нов нападател, тъй като нямат лидер след напускането на Златан Ибрахимович.“Монегаските” пък планират смело предложение за CR7, тъй като ще имат пари от евевтуална продажба на Килиам Мбапе за повече от 100 млн. евро.На “Олд Трафорд” се разминаха с Антоан Гризман и сега спешно се нуждаят от нов голмайстор.\"Няма невъзможни неща\", заявил Роналдо пред изданието с усмивка. Португалецът има договор с Реал до 2021 година.Самият той е заявявал, че иска да играе в \"Белия балет\" до края на кариерата си. От Реал вече отхвърлиха оферти от Китай за своята мегазвезда.", "date": "2017.06.07", "title": " CR7 за офертата от 180 милиона: Няма нищо невъзможно"}
{"url": "https://m.offnews.bg/news/Analizi-i-Komentari_65/Ostavka-za-Ragin-Bojkot-na-mutrite_657601.html", "text": "Шеф на браншова асоциацияГ-н Рагин, Вие сте срам! Срам за бизнеса, срам за България, срам за човечеството. Не може да поставяте парите над човека. Има едни граници, които не може да се преминават. Защото преставаме да бъдем хора. Защото ако сами не се уважаваме, как да накараме другите да ни уважават. А ако туристите искат насила секс? Пък макар и за пари? Пак ли да се съгласяваме? Пак ли да посрещаме с усмивка? Вие разбирате ли въобще до къде може да ни отведе Вашето отношение?Нищо, никакви пари, не може да компенсират подобно унижение! Да се оправдавате с терористи в Англия и Франция е срамно! Да казвате, че трябва да се преглътне подобна гарва, за да станем някой ден като западняците, е срамно! Да казвате, че трябва да търпим подобно нещо, защото сме бедни, е кошмарно срамно!Но Вас не ви ритат, нали? Стоите си кабинета и карате другите да стискат зъби. За да прибирате милиони. Нали знаете как се наричат хората, които карат жени с усмивка да обслужват клиенти, докато ги ритат и бият?Между другото, фамозните милиони, които развявате непрекъснато, ги прибират няколко фирми. На които Вие сте браншовик. Приказките Ви как България ще загуби, са глупости. Ама чувстителни били шведите, щели да ни бойкотират. Е, какво, да ги оставим да ни ритат, че да не се обидят? И радостно да взимаме по някой лев за това? Срам!Министър Ангелкова, все още ли се правят кампании с бюджетни пари в помощ на този бизнес? Искам да знам дали парите от моите данъци отиват за привличане на неадекватни хора, които ритат жени. И оставят пари, за да пълнят джоба на хора като този браншови шеф. Ако е така, запишете го в програмата на правителството.Ние тук говорим за Employer Branding, повишаваме културата на работодателите, опитваме се да станем нормални европейци. А г-н Рагин иска да се усмихваме, докато ни ритат. За да имал пари. Срам!Не, клиентът не винаги е прав. Особено ако нарушава основни човешки ценности. И това трябва да се издълбае на челото на всеки, който мисли обратното.А ако започнем кампания по бойкот на българските хотели, докато Рагин е шеф на асоциацията? Или настояваме всеки хотел и ресторант да заявят дали подкрепят подобна позиция?Дами и господа от хотелиерския и ресторантьорския бизнес, ако това е позволено, да мина довечера да ви поритам малко, а? Нали ще оставя пари?Оставка за Рагин! Бойкот на мутрите!#аман #бойкот #тованеебългарскиябизнесЛюбомир Аламанов е един от най-известните пиар специалисти в България. Текстът е от фейсбук профила му.", "date": "2017.06.07", "title": " Оставка за Рагин! Бойкот на мутрите!"}
{"url": "https://m.offnews.bg/news/Futbol_18793/TcSKA-1948-vleze-v-Treta-liga_657599.html", "text": "Отборът на ЦСКА 1948 ще играе в Трета лига през новия сезон. Това стана факт след трудна, но сладка победа в баража срещу Брацигово, който се изигра в Самоков. Футболистите на Валентин Илиев смачкаха своя съперник, но нямаха късмет пред гола и така се стигна до изпълнение на дузпи.При 11-метровите удари ЦСКА 1948 направи пропуск още при първата дузпа, но после Деспотов спаси веднъж и след първите пет изпълнения резултатът бе 4:4.Последваха по още два точни удара, за да се стигне до изпълнението на осмите дузпи.Тогава червените реализираха своята, а след това футболист на Брацигово стреля в напречната греда и така изпрати ЦСКА 1948 в Югозападната Трета лига след 7:6 в полза на софиянци, които направиха поредна важна крачка по честния път към върха, както гласи мотото им.", "date": "2017.06.07", "title": " ЦСКА 1948 влезе в Трета лига"}
{"url": "https://m.offnews.bg/news/Sviat-_12/Eto-kakvi-zaplati-vzimat-rusnatcite_657598.html", "text": "Кой в Русия печели най-много? Отговорът гласи: заетите в нефтогазовия бранш и работещите във финансовия сектор. Най-ниски пък са заплатите в леката промишленост и в селското стопанство. Поне това сочат данните на Руската статистическа служба.По нейни данни, през март 2017 средната номинална месечна заплата в Руската федерация е била 38 600 рубли, което се равнява на около 610 евро. Най-високата заплата е регистрирана в района на Чукотка - става дума за 1460 евро. На второ място се нарежда Ямало-Ненецкият автономен окръг със средна номинална заплата от 1365 евро. Москва заема третата позиция с 1270 евро средномесечна номинална заплата. Най-ниско месечно възнаграждение получават жителите на Севорнакавказката област - 325 евро в Дагестан, 330 евро в Кабардино-Балкария и 335 евро в Ингушетия.Що се отнася до заплатите по браншове: едни от най-ниските номинални месечни заплати получават заетите в селкото стопанство - близо 330 евро. От другата страна са руските финансисти, които получават средно по 1160 евро на месец. Още повече пари пък получават трудещите се в нефтогазовия бранш, както и работниците в енергийния сектор - съответно по около 81 600 рубли и 71 400 рубли. Най-ниско платени са заетите в текстилната и шивашка промишленост - там взимат по 15 800 рубли на месец.Не само видът на професията, но и нивото на образование оказва влияние върху заплатата. Така например, ако средната месечна заплата на човек с висше образование съставлява 43 400 рубли, то хората с начално образование получават 23 800 рубли. Зебележително е, че завършеното средно образование носи само 2 000 рубли повече. Според статистиката, хората на възраст между 30 и 39 години получават повече от другите възрастови групи, а най-ниски заплати получават хората на възраст под 20 години.Според последните проучвания, през последните години нивото на квалификация на руските работници расте. \"Понастоящем делът на хората с висока професионална квалификация съставлява почти половината от всички заети в трудовия процес, а делът на хората с ниска квалификация или без такава е по-малко от една четвърт,\" четем в изследването на Руската статистическа служба.От 2000 година насам се е променила и отрасловата структура на трудовата заетост в Русия. Така например броят на хората, заети в селското стопанство, е намалял двойно. С 36 процента е намалял и броят на хората, заети в сектора на комуналните и социални услуги. Най-много работни места са възникнали в сферата на бизнес услугите, в гастрономията и финансовия бранш.Впрочем, руските експерти изтъкват, че в близко бъдеще в страните с развита пазарна икономика търсенето на офис сътрудници ще намалее - заради \"разпространението на съвременните компютърни технологии и автоматизацията в многобройни сектори\". Същевременно се очаква да нарасне търсенето на специалисти, заети с обслужване на хората, главно медицински кадри. В това отношение обаче Русия рискува да изостане от съвременните тенденции. По думите на руския експерт Сергей Солнцев, властите не са склонни да инвестират в здравеопазването. \"Затова и в този сектор заплатите са ниски, а и не се дават много пари за добро оборудване\", изтъква той. Солцнев посочва още: \"Това е избор на властите, за чиито приоритети ясно говори съотношението между държавните разходи за здравеопазване и разходите за отбрана. Заложените в бюджета разходи за отбрана за 2017 година надвишават 15 пъти разходите за здравеопазване.\"", "date": "2017.06.07", "title": " Ето какви заплати взимат руснаците"}
