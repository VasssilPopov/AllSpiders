{"url": "https://m.offnews.bg/news/Politika_8/Makron-postavi-ultimatum-Frantciia-ni-podkrepia-ako-sme-s-tiah-za-ko_663638.html", "text": "Френският президент Еманюел Макрон постави публично ултиматум на българския премиер Бойко Борисов: България ще получи подкрепа, за да прокарва интересите си в Европа, само ако застане на страната на Франция за промени в Директивата за командироването на работници. Благодарение на сегашните условия българските работници могат да живеят и работят във Франция, но се водят командировани временно там от българския си работодател. Става въпрос най-вече за шофьори на ТИР-ове и строители. Практиката съвсем не е изгодна за френския трудов пазар.От пресконференцията не стана ясно дали България е приела искането на Макрон.Като излезем извън лицемерието, като излезем извън партньорството на думи, аз мисля, че трябва да сложим край на границата, която се поставя между Изтока и Запада, между: \"Тези са от еврозоната\" и \"Онези не са от еврозоната\", а България трябва да се бори с дъмпинга, заяви френският президент, който по-рано постави остро въпроса с Директивата за командироването на работници и пред президента Радев.Борисов не остана длъжен: \"Благодаря за подкрепата за чакалнята на еврозоната, но България е издържала и всички стрес-тестове за членство\", заяви той и изброи - \"бюджетът ни е в излишък, в първата тройка сме по нисък външен дълг, имаме стабилен фискален резерв, имаме огромен резерв в централната банка.\"Сиреч - резюмира Борисов в типично негов стил - ние сме си направили домашното да не сме никакъв риск за еврозоната, така че твоята подкрепа ще ни е добре дошла.\"Премиерът подчерта, че въпросът за командироването на работниците трябва да се раздели на две. Има много детайли, които трябва да изчистим - не е едно и също да си превозвач от България и Румъния. При нас отиване и връщане до фирмата майка е 8000 км, не е като с Белгия и Холандия, които са ви близки държави, посочи той.\"Трябва ли едните работници в Европа да живеят в скотски условия в сравнение с Франция или други държави? Отговорът е не, само че трябва да се върнем стъпка назад. Как да направим така, че по-изостаналите държави, които сме били в бившия соцлагер по-бързо да повишим доходите, за да не се налага тази миграция?\", попита премиерът и обвърза въпроса с паралелно вървящите разговори за кохезионната политика, с повишаването на доходите, което би довело и до преодоляването на проблема с командированите.Все пак той призна, че Полша - основният противник на Франция по темата за промените в директивата - е прекалила. \"И Полша, и Унгария, и Франция са важни в този Европейски съюз. Трябва да се намали тонът на някои от колегите и затова след два месеца тук ще бъде Беата (бел. ред. Беата Шидло - премиерът на Полша)\", заяви Борисов.Макрон пък подчерта, че е убеден, че до края на октомври ще има споразумение относно промените в директивата за командировъчните с цел премахване на социалния дъмпинг.Борисов не подмина и факта, че страната ни е изпълнила и условията за Шенген, но това също е пренебрегвано от партньорите. \"За Шенген: ЕК казва, че са спазени, ЕП - също. Искрено се надяваме, че до 2-3 месеца България ще заеме своето място в новия Шенген\".Българският премиер не пропусна да благодари на Макрон за подкрепата му за споразумението ни с Македония.", "date": "2017.08.25", "title": " Макрон постави ултиматум: Франция ни подкрепя, ако сме с тях за командировките (снимки)"}
{"url": "https://m.offnews.bg/news/Bojni_18771/Mejuedar-i-Makgregar-na-zhivo-i-v-internet-s-Pay-per-view_663669.html", "text": "Българските фенове ще могат да наблюдават на живо боксовия двубой между Флойд Мейуедър и Конър Макгрегър и посредством услугата Pay-per-view () на страницата . Сблъсъкът между най-успешният професионален боксьор и най-известния състезател по MMA в света е първото събитие, което се излъчва у нас чрез тази функционалност. ще бъде излъчена в реално време и по , а с помощта на Pay-per-view възможността мачът ще бъде достъпен за всички потребители, независимо кой телевизионен доставчик ползват. Едно от най-големите спортни събития на 2017 г. ще може да се наблюдава в реално време срещу 5,99 лева, като сумата ще осигури възможност и за гледане на двубоя на запис до 24 часа след неговия край.Най-голямата битка в историята на бойните спортове ще започне в ранните часове на 27 август, като началото на гала вечерта е в 4:00 часа. Всеки, който се абонира за Pay-per-View услугата, ще може да гледа битката на годината на мобилно или настолно устройство, като единственото изискване е налична интернет връзка.Мачът противопоставя едно от най-големите имена в историята на професионалния бокс – Флойд Мейуедър, срещу най-известния спортист в бойните спортове в момента – Конър Макгрегър, състезаващ се в най-популярния шампионат за смесени бойни спортове – Ultimate Fighting Championship (UFC).Любопитното е, че двамата ще се бият по правилата на бокса, въпреки че Макгрегър няма нито един изигран двубой на професионално ниво в този спорт. Арена на битка ще бъде T-Mobile Arena в Лас Вегас, а преди двамата да се качат на ринга зрителите на  ще имат възможност да гледат в директно предаване всички двубои, предшестващи кулминационния сблъсък.Според предварителни прогнози очакваният брой PPV в световен мащаб, ще достигне внушителната цифра от 4,9 милиона, което ще бъде своеобразен рекорд. В момента върховото постижение се държи от мача на Мейуедър срещу Пакяо от 2015 г. – 4,6 милиона. Цената на PPV в САЩ за предстоящата среща е 99 долара.", "date": "2017.08.25", "title": " Мейуедър и Макгрегър на живо и в интернет с Pay-per-view"}
{"url": "https://m.offnews.bg/news/Futbol_18793/Golmajstorat-na-Ispaniia-se-zavrashta_663667.html", "text": "Легендарният нападател на Испания Давид Вия се завръща в състава на \"Ла Фурия\". Селекционерът Юлен Лопетеги го повика за предстоящите мачове с Италия и Лихтенщайн на 2 и 5 септември.Нападателят е голмайстор номер 1 в историята на испанския национален отбор с 59 попадения. Вия направи впечатляващ сезон с екипа на Ню Йорк Сити, като има 19 гола в 25 мача за отбора и това не е останало незабелязано от националния треньор, въпреки че футболистът е на 35 години.За последно Вия носи фланелката на Испания при 3:0 срещу Австралия на Мондиал 2014 в Бразилия. Преди това той бе част от всички големи успехи на отбора, като има 59 попадения в 97 срещи.\"Не затваряме вратата за никого. Вия е с правилната настройка и в много добра форма, така че ще ни бъде полезен\" коментира Лопетеги.Логично в селекцията няма място за бойкотиращия Челси Диего Коста, но пък в нея попадат младоци като Кепа, Асенсио, Деулефеу, както и Сусо, който направи силен сезон за Милан. Давид де Хеа, Хосе Рейна, Кепа Жорди Алба, Сесар Аспиликуета, Марк Бартра, Даниел Карвахал, Начо Фернандес, Начо Монреал, Жерар Пике, Серхио Рамос Иско, Тиаго Алкантара, Серхио Бускетс, Сусо, Давид Силва, Андрес Иниеста, Саул Нигес, Коке, Марко Асенсио Аспас, Деулофеу, Витоло, Мората, Педро, Вийя", "date": "2017.08.25", "title": " Голмайсторът на Испания се завръща"}
{"url": "https://m.offnews.bg/news/Futbol_18793/Domuschiev-Niama-nevazmozhni-za-pobezhdavane-otbori_663668.html", "text": "Собственикът на Лудогорец Кирил Домусчиев не пропусна да коментира жребия за груповата фаза в Лига Европа в официалния си профил във Фейсбук.Разградчани попаднаха в компанията на Брага, Хофенхайм и Истанбул Башакшехир в Група \"С\" от надпреварата. Мачовете между клубовете ще се играят на 14 и 28 септември, 19 октомври, 2 и 23 ноември, а последният кръг ще бъде на 7 декември.Това е вторият случай, в който българският шампион ще играе в тази фаза от турнира, като в предишния съставът достигна до 1/8-финалите в състезанието, но бе елиминиран от Валенсия.1. Истанбул ББ - Лудогорец (14 септември от 20:00 часа)2. Лудогорец - Хофенхайм (28 септември от 22:05 часа)3. Брага - Лудогорец (19 октомври от 22:05 часа)4. Лудогорец - Брага (2 ноември от 20:00 часа)5. Лудогорец - Истанбул ББ (23 ноември от 22:05 часа)6. Хофенхайм - Лудогорец (7 декември от 20:00 часа)", "date": "2017.08.25", "title": " Домусчиев: Няма невъзможни за побеждаване отбори"}
{"url": "https://m.offnews.bg/news/Obshtestvo_4/Hvanaha-izvarshitelite-na-dvojnoto-ubijstvo-maskirano-kato-pozhar-v-G_663670.html", "text": "Криминалисти от Габрово задържаха извършителите за жестокото убийство чрез разстрел на мъж и жена от 11 август, което бе прикрито с пожар на къщата им.С прокурорско постановление са им наложени 72-часови мерки за задържане, ще бъде поискан и постоянен арест за заподозрените. Действията по разследването стартираха на 11 август, когато в полицията бе получен сигнал за пожар в къща в габровското село Богданчовци.На място бяха изпратени екипи на пожарната и полицията. След потушаване на пламъците, в къщата бяха намерени телата на мъж и жена, живели в къщата. Съдебно медицинската експертиза установи, че смъртта на съпрузите е настъпила в резултат на огнестрелни рани.Извършителите са 60-годишният В. И. и 54-годишният Л. П. Двамата са получили своите обвинения от прокуратурата, съобщават от МВР.", "date": "2017.08.25", "title": " Хванаха извършителите на двойното убийство, маскирано като пожар в Габровско"}
{"url": "https://m.offnews.bg/news/112_6/Rajonat-na-pozhara-v-Kresnenskoto-defile-e-oblian-ot-vazduha-s-blizo-1_663674.html", "text": "Военнослужещи от Сухопътните войски и Военновъздушните сили продължават да помагат за овладяването на огнената стихия в землищата на селата Мечкул и Ощава, община Симитли, съобщиха от военното министерство.Два вертолета Ми-17 от авиобаза Крумово от 7.00 ч. сутринта изпълняват задачи за потушаването на пожара. Всеки от екипажите работи в продължение на 6 часа като вертолетите се редуват в обливането на горските масиви и тревните площи с вода от въздуха. До 16.30 ч. те са направили над 70 захода, а в района на пожара са изсипани близо 140 т. вода. Екипажите на Ми-17 ще продължат своята работа до настъпването на вечерта. От 05.00 ч. тази сутрин и 85 военнослужещи от състава на Сухопътните войски помагат за овладяването на огнената стихия в Кресненското дефиле. Двата модула са от военни формирования 54 060 – Благоевград и 28 610 – София.Военнослужещите използват противопожарни автомобили, авторазливна станция и транспортна техника в борбата с огнената стихия. До късно тази вечер те ще оказват помощ на населението в района.", "date": "2017.08.25", "title": " Районът на пожара в Кресненското дефиле е облян от въздуха с близо 140 тона вода"}
{"url": "https://m.offnews.bg/news/Ikonomika_59/Fibank-s-nov-izpalnitelen-direktor_663664.html", "text": "Севдалина Василева е новият изпълнителен директор и член на Управителния съвет на ПИБ, съобщиха от банката.Тя наследява Васил Христов, който преди дни подаде оставка. Той се раздели с банката на 22 август след 16 години работа в нея. Тя ще го наследи и като главен директор ритейл (CRBO).Василева работи в банки в България от 2007 година. Започва в Пощенска, където е директор направление \"Потребителско кредитиране\". От 2010 г. до 2016 г. е управител с ресор Ритейл банкиране в Alpha Bank.Работи в ПИБ от 2017 г. като директор „Стратегическо планиране и развитие“.Завършила е бизнес администрация в Софийския университет. Магистърската ѝ степен е по специалността „Управленски информационни системи“ в Стопанския факултет на СУ. През 1996 г. специализира маркетинг и мениджмънт в Lund University, Швеция.Банката е третата по големина на активите банка в България след УниКредит Булбанк и Банка ДСК. Към 30 юни 2017 г. неконсолидираната печалба на Първа инвестиционна банка преди обезценка и данъци е в размер на 82.5 млн. лв., а нетната печалба е 40.6 млн. лв.През месец май в банката имаше и друга кадрова промяна. Главен изпълнителен директор на ПИБ стана Неделчо Неделчев. Той става заместник-министър на транспорта и съобщенията през 2003 г., а от 2003 до 2005 г. е зам.-председател и председател на Съвета на директорите на БТК. От септември 2005 г. до март 2006 г. Неделчев е съветник на министъра на държавната администрация.", "date": "2017.08.25", "title": " Fibank с нов изпълнителен директор"}
{"url": "https://m.offnews.bg/news/Medii_73/Nikoleta-Lozanova-i-Stasi-Kara-napuskat-bTV_663634.html", "text": "Две водещи на бТВ няма да се върнат на екран през новия сезон. Николета Лозанова напуска \"Папараци\", а дамата от \"Като на кино\" Станислава Кара си тръгва от предаването. И двете водещи съобщиха новината за оттеглянето си на своите страници във фейсбук. \"Навсякъде, през където мина, оставям дълбока следа - души, очи, сърца... и разбира се - тв ефир! Придадох му достатъчно чар и сексапил, постигнах рекорди, поставих нова ера, а сега ще отворя и нова страница, оставяйки \"Папараци\" просто като една графа от богатото ми портфолио. Тези, които години наред живяха, за да чуят това, че предавам щафетата, не бързайте да ликувате. Много скоро аз лично ще \"гръмна шампанското\", обещавам да почерпя всички, както и да споделя кога и къде! И няма да бъде просто хипотетично, а много рейтингово и епично!\", написа плеймейтката.Мили приятели и зрители, бих искала да ви съобщя, че пътищата ни с \"Като на кино\" се разделят през новия сезон. Това бяха четири години рубрика, два сезона предаване, документална книга и три години \"Студио Оскари\", пълни с колкото трудности, толкова и с невероятни преживявания за мен. Но идва момент, в който трябва да потърся нови предизвикателства в живота си и дано вместо да отразявам кино, да бъда част от правенето му (поне това е идеята :))Всеки един човек, с когото съм се срещнала по този път ме е научил на нещо и аз много благодаря, че създадохме това предаване с толкова любов. \"Като на кино\" винаги ще бъде част от мен и мога само да се гордея с него и с интервютата, които сме правили, а на вас да благодаря, че го гледате\", споделя тя.", "date": "2017.08.25", "title": " Николета Лозанова и Стаси Кара напускат бТВ"}
{"url": "https://m.offnews.bg/news/Politika_8/Borisov-Da-blagodarim-na-Desi-Radeva-che-poe-Bridzhit-za-da-si-prov_663665.html", "text": "Посещението на френския президент Еманюел Макрон и съпругата му Бриджит отприщи нова вълна оригинални реплики от премиера Бойко Борисов. След лекия шок за Макрон от посрещането на летището с думите: \"Казвам, че всички парле ву франсе\", не бе подмината и съпругата му. Беше ѝ спестена реплика, подобна на тази, която чу от американския президент Тръмп (), но едва ли се е почувствала желана събеседничка след забележката на Борисов:\"Да благодарим на Деси Радева, че пое ангажимента с първата дама, за да можем да имаме време да проведем всички тези пленарни разговори\".Репликата бе казана на пресконференцията след разговора с Макрон пред френския президент, официални лица и журналисти от България и Франция. Естествено, тя предизвика шум в аудиторията, но Борисов я смълча с думите, че е било важно да си каже.В това време съпругата на президента Десислава Радева и гостенката ѝ Бриджит Макрон разглеждаха Ботаническата градина и Двореца в Балчик. Двете се насладиха на експозицията от кактуси и сукуленти, която е втората по големина в Европа след тази в Монако, както и колекцията от тропически и субтропически растения.Друга реплика на Борисов, която отново разсмя публиката - този път и Макрон - беше след въпрос на журналист. \"Не чух въпроса, сори\", каза Борисов. Въпросът го подразни и той се накара на журналиста, че не е разбрал и отново трябва да обяснява какво мисли за директивата за командироването на работници.Последният \"удар\" бе по преводачката, която в един момент изчерпа търпението на Борисов, той я прекъсна, не ѝ даде да довърши превода на френски, заради важността и спешността на собствената си реплика.", "date": "2017.08.25", "title": " Борисов: Да благодарим на Деси Радева, че пое Бриджит, за да си проведем разговорите"}
{"url": "https://m.offnews.bg/news/Futbol_18793/Barselona-obiavi-transfera-na-Dembele_663676.html", "text": "Официалният сайт на испанския ко.ос Барселона оповести сключването на сделка с Борусия (Дортмунд) за една от големите си трансферни цели - Усман Дембеле.Заместникът на Неймар ще струва на каталунците 105 милиона евро, като те допълват, че са включени бонуси според представянето на футболиста.Вчера испанските медии информираха, че Дембеле ще струва на Барса 150 милиона евро с всички включени допълнителни траншове. Французинът ще подпише за 5 години и клаузата за откупуването му ще бъде 400 милиона евро. По-късно Борусия (Дортмунд) разкри какви бонуси може да вземе за вече бившия си играч.“Дембеле ще пристигне в Барселона в неделя и ще премине медицински прегледи в понеделник сутрин местно време. Скоро ще бъдат оповестени подробности около официалното му представяне пред медии и фенове”, уточняват от щаба на Барселона.", "date": "2017.08.25", "title": " Барселона обяви трансфера на Дембеле"}
{"url": "https://m.offnews.bg/news/Futbol_18793/Shvedite-si-imat-ABBA-nie-Dzhanguritca_663651.html", "text": "И сме по-пъргави, и сме по-атрактивни от Швеция в танците. Няма съмнение в това. За нещастие не така стоят нещата при националния ни отбор по футбол.Избраниците на селекционера Петър Хубчев трябва доста да се постараят, за да достигнат скоростта и издръжливостта на атлетичните шведски футболисти. Освен това, всички добре знаем какъв ужасен карък ни преследва срещу скандинавците. България няма победа срещу Швеция от половин век – последния път, когато побеждаваме този съперник, е през далечната 1967 година.Последният гол, който българският национален отбор е вкарал на скандинавците, е на Христо Стоичков от дузпа в квалификациите за Световното първенство в САЩ през 1994. Общата статистика е стряскаща – 11 победи за Швеция, 2 равенства и 2 победи за България и голова разлика 8:29 в полза на съперника.Е, при едно нещо можем отново да се бием в гърдите гордо за пореден път - танците. На моменти дори е странно как развита държава, каквато е Швеция, може да е толкова скромна откъм това изкуство. Сценичните изпълнения на скандинавците по трудност граничат с тези на родните ученически таланти между 2-ти и 3-ти клас.Движенията са силно ограничени и тромави, а динамиката - нулева. Като единствен плюс е лекото разнообразие във фигурите, но те също не надвишават нивото на родните ни ученици, които се занимават с това сценично изкуство. Да, и ние имаме бавни и лирични танци (в зависимост от етнографската област), но имаме изключително богат набор от движения и рисунък. Дори едно единствено хоро - \"Джангурица\" например може да бъде много по-атрактивно изпълнение от шведския Еверест в танците.Единственият символ на шведското изкуство, и то съвременно, е една от най-популярните поп групи на 70-те - АББА. Но в останалите среди са кръгла нула. Международното признание говори достатъчно. Постиженията ни на световните сцени със сигурност карат шведските танцови среди само да завиждат, гледайки от публиката наградите, които българските хореографи взимат на сцената.Не така обаче е във футбола. Години наред вече родните футболисти и треньори гледат по телевизията изявите на шведските играчи, които редовно участват на зелената футболна сцена из европейски и световни форуми. Вероятността скандинавците да участват на мондиала в Русия също е голяма. Уви, не такива са шансовете на националите ни.Трудно може да се предвиди какво ще се случи на Националния стадион \"Васил Левски\" на 31 август. Желанието на цяла България е ясно - първа победа от  50 години насам. За целта обаче футболистите на Хубчев трябва да покажат сила, пъргавина и техника, каквато показват родните танцьори, слагайки конкуренцията в малкия си джоб.Вероятно БФС неслучайно пусна патриотичен клип, който да събуди гордостта и самочувствието на българите. Да, истина е, че въпросното видео събра доста подигравки, но кое ви кара да настръхнете? \"Dancing queen\" на AББА, или \"Зайди, Зайди ясно слънце\"?", "date": "2017.08.25", "title": " Шведите си имат АББА, ние - Джангурица"}
{"url": "https://m.offnews.bg/news/Temida_18762/Turchinat-bil-granichari-na-Kapitan-Andreevo-ostava-v-aresta_663679.html", "text": "Турският гастарбайтер Абидин Йоздемир, счупил крака на граничен полицай на ГКПП Капитан Андреево, остава в ареста с постоянна мярка за неотклонение „задържане под стража“ по решение на Хасковския окръжен съд. Трите туркини, участвали в побоя, са пуснати под парична гаранция от по 2000 лева, които трябва да платят в срок до 10 дни.46-годишният Абидин Йоздемир, съпругата му Перихан Йоздемир (44 г.), дъщерите им Шермин и Тугба бяха арестувани от българските власти на 24 август след като нанесоха побой над гранични полицаи.Срещу тях бе повдигнато обвинение за нанасяне на средна телесна повреда на трима гранични полицаи.Един от униформените е със счупен крак, друг – с разкъсно-контузна рана на носа, а третият – с охлузване на корема и оток с кръвонасядане на дясната ръка, пише свиленградският сайт Старият мост.Турските медии също писаха за случая. Според журналисти от южната съседка, гастарбайтерите били в неизвестност след задържане им на  ГКПП Капитан Андреево.В Турция твърдят, че Абидин Йоздемир е бил жестоко бит от служители на граничния пункт. Той и съпругата му Перихан и трите им дъщери Шермин, Тугба и Пелин били натръшкани на земята, сложени им били белезници. От стаята на ареста турците обаче успели да изпратят снимки на пребития Абидин на близките им в Измир.Снимките били получени от Мендерес Йълдъръм, сват на бития. Той се обърнал за съдействие към Министерския съвет и Министерството на външните работи.Ябгу Алаш Орда, който твърди, че е очевидец на случилото се, разказва, че на семейството е бил поискан подкуп от българските полицаи, какъвто те не се съгласили да дадат. Според него счупеният крак на полицая бил \"случаен инцидент при движение на заден ход\", пише още Старият мост.", "date": "2017.08.25", "title": " Турчинът, бил граничари на Капитан Андреево, остава в ареста"}
{"url": "https://m.offnews.bg/news/112_6/Tokov-udar-ubi-trima-v-sofijsko-selo_663662.html", "text": "Трима загинаха на място при инцидент с токов удар в склад за бойлери в района на махала Бобен, село Хераково, съобщава Дарик. Инцидентът се случил след като вишка на транспортна складова техника е закачила електрически кабел.От столичния Център за спешна медицинска помощ допълниха с информацията, че сигналът до тях е подаден в 9.50 ч. тази сутрин, а линейката е пристигнала двадесет минути по-късно.Установено е, че трима от пострадалите от волтовата дъга, мъже на 45, 50 и 63 години, са починали на място. Инцидентът е ранил и четвърти човек, когото спешните медици са транспортирали в шоковата зала на \"Пирогов\".", "date": "2017.08.25", "title": " Токов удар уби трима в софийско село"}
{"url": "https://m.offnews.bg/news/Izvan-terena_18817/Berbatov-ima-zatrudneniia-s-trenirovkite-vkashti_663663.html", "text": "Звездата на българския футбол Димитър Бербатов демонстрира интересно чувство за хумор малко преди да се присъедини към лагера на индийския Керала Бластърс в Испания.По време на подготовката си в домашни условия, нападателят публикува забавна снимка в официалния си профил в социалната мрежа Фейсбук. \"Когато се опитваш да правиш упражнения, но някой не е съгласен с теб\", пише като коментар над фотото легендата на националния отбор.Бербо, който ще се превърна в третия най-скъпоплатен играч в Индия, написа по-рано днес: \"Следващото футболно приключение в моя живот е тук! Керала Бластърс, красивият футбол идва!\".Ръководството на клуба от Индия пък приветства не само с впечатляващ клип таланта от Благоевград, но и изцяло обнови стената си в Туитър, за да посрещне с добре дошъл \"човека със златното докосване\".", "date": "2017.08.25", "title": " Бербатов има затруднения с тренировките вкъщи"}
{"url": "https://m.offnews.bg/news/Zdrave_18753/39-godishen-stana-donor-na-chetirima-tezhko-bolni-prevozi-go-Spartan_663661.html", "text": "39-годишен мъж, изпаднал в мозъчна смърт в операционните на варненската болница \"Света Марина\", дари живот на четирима тежко болни българи, съобщиха от клиниката. Пациентът, получил масивен мозъчен кръвоизлив, е транспортиран със самолет “Спартан“ до София. Екипът на ВСС е извършил полета по молба на Министерство на здравеопазването, уточниха от военното министерство. На борда са пътували екипи от две столични болници “Света Екатерина“ и “Лозенец“. Засега няма информация какви трансплантации са били извършени. ", "date": "2017.08.25", "title": " 39-годишен стана донор на четирима тежко болни, превози го Спартан"}
{"url": "https://m.offnews.bg/news/Futbol_18793/Botev-ne-uspia-da-pobedi-Etar-vav-Veliko-Tarnovo_663678.html", "text": "ЕТЪР - БОТЕВ (ПЛОВДИВ) 1:1Носителят на Купата и Суперкупата на България тим на Ботев (Пловдив) завърши 1:1 срещу Етър във Велико Търново в среща от поредния кръг на Първа лига.Гостите от Пловдив откриха резултата чрез Виана, а Бадара изравни след половин час игра.До края на двубоя болярите бяха по-добрият тим, но не успяха да стигнат до трите точки. Това беше четвърти пореден шампионатен мач, в който \"канарчетата\" не стигнаха до победата и след седем изиграни кръга са спечелили едва 5 точки.Етър пък се намира в подем в последните си мачове. Отборът е в серия от 4 поредни срещи без поражение, като записа вече 3 равенства и победа.0:1 Фернандо Виана 91:1 Бадара 31", "date": "2017.08.25", "title": " Ботев не успя да победи Етър във Велико Търново"}
{"url": "https://m.offnews.bg/news/Politika_8/Borisov-kam-Makron-Kazvam-che-vsichki-parle-vu-franse-video_663625.html", "text": "Казвам, че всички парле ву франсеПремиерът Бойко Борисов не изневери на езиковите си лафове и по време на посещението на френския президент. Този път, естествено, Борисов \"блесна\" с познания по френски език.\"\" - обърна се той към Еманюел Макрон, приветствайки го на летището. Репликата на Борисов бе казанa с гордост по повод на това, че по-голямата част от българската официалната делегация говори френски. C'est vrai?\" (Наистина ли?), отвърна Макрон. Не стана ясно дали френският президент е разбрал какво му е казал Борисов или преводачът е успял да реагира светкавично.Репликата на Борисов може да чуете във видеото по-долу (11:53):", "date": "2017.08.25", "title": " Борисов към Макрон: Казвам, че всички парле ву франсе (видео)"}
{"url": "https://m.offnews.bg/news/Stil_18811/Sreshtata-na-parvite-dami-koia-e-po-stilna_663655.html", "text": "Когато става въпрос за среща между две първи дами, съпоставката между стила им е неизбежна. Докато Еманюел Макрон разговаря с Бойко Борисов и Румен Радев, Брижит Макрон бе в компанията на първата ни дама Десислава Радева. По време на срещата, първата дама на Франция заложи на типичния френски шик на модната къща Luis Vuitton.Минималистичната и тъмно синя рокля напълно хармонираше с костюма на съпруга ѝ, а цветните акценти по роклята бяха съобразени с цвета на косата ѝ. Дължината на роклята - над коляното, пък изглежда ще се превърне в запазена марка на г-жа Макрон, която неведнъж показва пристрастие към късите тоалети. Роклята на френската първа дама в момента се продава за 2600 евро на сайта на една от най-известните френски модни марки. При срещата в двореца в Балчик Десислава Радева също заложи на световноизвестен моден бранд. Този път тя премести фокуса си от българските модни дизайнери, както направи при срещата с жените на лидерите на НАТО по-рано тази година, а заложи на италианския стил на култовите Dolce&Gabbana.Роклята ѝ бе в млечно синьо, а големите копчета на роклята носеха усещане за закачка.Медийна закачка стана и с очевидна прилика на тоалета и с този на Мелания Тръмп, когато първата дама на САЩ и съпругът ѝ бяха домакини на събитие в Белия дом.Тогава г-жа Тръмп заложи на дизайнера Майкъл Корс, който започва да се радва на все по-широка популярност у нас.Прилика във визията на двете първи дами се наблюдава не само по отношение на тоалетите им, но и в цвета на косите. След като промени цвета си от патладжанено черно до златисто кафяво, първата ни дама все повече се доближи до визията на Мелания Тръмп, бивш модел, която често е сочена за любимка на модните критици. За разлика от хармонията в тоалетите на Еманюел и Бриджит Макрон, тоалетите на семейство Радеви не бяха съборазени един с друг и вратовръзката на президента крещеше в червено до нежния цвят на роклята на Радева, която може да бъде намерена в луксозните бутици и у нас на цена малко под 3000 лева. Откакто стана първа дама, Десислава Радева претърпя еволюция по отношение на стила си и показва, че сериозно се е прицелила в световните модни тенденции.", "date": "2017.08.25", "title": " Срещата на първите дами: коя е по-стилна"}
{"url": "https://m.offnews.bg/news/Nashite-avtori_2490/Noviiat-politicheski-sezon_663677.html", "text": "Усилията за налагане на собствен дневен ред заличиха представата за ваканция. И все пак, предстоящият сезон ще наложи нова динамика на политическо противопоставяне.Срещу конкретните резултати на кабинета във външнополитически план, опозицията ще търси възможности за радикализиране на противопоставянето във вътрешната политика. Полетата на тази политическа конфронтация вече придобиват ясни очертания. Част от тях имат „сезонен“ и регулярен характер, но има и такива, които са тематично ориентирани. Най-съществените рискове са концентрирани в полетата, които съчетават и двете характеристики.В чисто партиен план, целта на опозицията е да генерира напрежение в отношенията между ГЕРБ и партиите от Обединените патриоти. Все по-ясно се очертава избирателност в подхода при отправянето на критики към управлението. Политическата цел е не само да бъде увеличен натиска върху ГЕРБ, но и да бъдат увеличени дистанциите между НФСБ, ВМРО и Атака. Коалиционното споразумение и програмата за управление позволяват да бъде подвържат динамичния баланс между коалиционните партньори, но през новия политически сезон опозиционния натиск ще продължи да се увеличава.След извеждането на образованието като приоритет за управлението на коалицията и неуспешния опит за внасяне на промени в Закона за предучилищното и училищно образование, БСП концентрира все повече усилия в тази сфера. С наближаването на първия учебен ден все по-често ще бъдем свидетели на различни по мащаб акции, които ще се опитват да скандализират всеки конкретен случай. В полето на образованието, опозицията се опитва да проектира противопоставяне между частни и публични учебни заведения. Търсената политическа конфронтация не засяга съдържанието на образователните политики, а използва образованието като „бойно поле“, на което да бъде възобновен един напълно изчерпал съдържанието си идеологически дебат.Темата за паметниците е поставена в същия контекст. Вън и независимо от тяхната културна и историческа стойност, тяхното съществуване, премахване или преместване ще продължи да бъде използвано като фон за набиращата нова сила псевдо-носталгична реторика. Противопоставянето по тази линия компенсира липсата на конкретна политика, но насърчава стихийна мобилизация, която на свой ред задълбочава усещането за загубата на памет и идентичност. Изглежда, че ролята на „пазител на миналото“ ще бъде все по-оспорвана през следващите месеци.Подготовката и приемането на бюджета за следващата година е пространството на собствено политическо противопоставяне. Няма никакви основания да се очаква, че ще бъдем свидетели на системни опити за лансиране на управленска алтернатива. Това прави политическия дебат за бюджета плосък и неразбираем за гражданите, а с това открива нови пространства за разгръщане на радикален популизъм. Изглежда, че опозицията ще се опита да структурира критиките си към бюджета през призмата на отношението между държавна и местна власт, но това все още не означава готовност за предлагането на цялостен модел на ефективна децентрализация.Едно от основните полета на противопоставяне през новия политически сезон ще бъде определено от дебатите по приемането на закон за противодействие на корупцията. Въпросът за ефективната координация на държавните институции и постигането на конкретни резултати, вече е изместен в пропагандна насока. Темата за независимостта на централизираната институция, която би трябвало да осъществява политиката по превенция и противодействие на корупцията, постепенно започва да променя същността на проблема. Ако спорът продължи в същата посока, той би могъл да прерасне в институционално противопоставяне за партийна употреба. Обществената подкрепа и участие в този дебат остава все така неубедителна, а това е предпоставка за ново задълбочаване на недоверието в институциите, призвани да противодействат на корупцията.Предстоящият избор на членове на Висшия съдебен съвет от квотата на Народното събрание ще бележи само нов етап в политическото противопоставяне по отношение на съдебната власт. Непосредствената политическа цел е това да се отрази върху съдържанието на поредния мониторингов доклад, който би трябвало да се появи началото на месец ноември. В по-дългосрочен план, този тип конфронтация има за цел да блокира възможността за ефективно самоуправление на магистратските общности и по този начин да отложи във времето възстановяването на общественото доверие към институциите на съдебната власт.Екологията, опазването на природата и промените в околната среда ще продължат да бъдат тема на политическо противопоставяне и през новия политически сезон. Без да отразяват ново равнище на екологично съзнание, взетите поотделно и скандализирани примери за замърсяване, унищожаване или разграбване ще продължат да бъдат употребявани като средство за изграждане на негативен политически образ на опонента. Фалшивото противопоставяне между екологични организации и местни общности ще продължи да бъде използвано като прикритие за сблъсъка на мощни корпоративни и политически интереси.Трудовите спорове и синдикалните протести ще бъдат политизирани в много по-висока степен отколкото обикновено през следващите месеци. Критично ниските равнища на солидарност в българското общество не позволяват изграждането на по-широка платформа, но за сметка на това ще бъдат търсени всички възможности за усилване на ефекта на всеки конкретен секторен проблем. Затварянето, ниската ефективност и относителното изолиране на социалния диалог ще продължи да предоставя подходящи теми и проблеми, както за работодателите, така и за синдикатите.Всички тези проблеми ще бъдат фокусирани в темата за предстоящото българско председателство на Съвета на Европейския съюз. Политическата конфронтация ще продължи да разчита на сравнително ниското равнище на информираност и недоверието в публичните институции. През следващите месеци ще бъдат положени допълнителни усилия за формирането на антиевропейски настроения, дори и сред групи, които принципно подкрепят задълбочаването на европейската интеграция на България.Опитът темата за председателството да бъде обвързана единствено и само с ремонта на НДК, със съмнения за корупция и злоупотреби и да бъде омаловажена като цяло, изглежда само като предварителна подготовка. Налагането на клишето „да не се изложим пред чужденците“, не отразява, а формира обществени нагласи. По всичко изглежда, че тази кампания ще продължи още по-интензивно през следващите месеци. Тя е замислена като предварително създаване на оправдание за политически атаки по време на самото председателство.Независимо от политическите декларации, реалният тест за това дали председателството ще продължи да бъде употребявано за партийни цели, ще бъде готовността на парламентарно представените политически партии да подкрепят обща позиция по отношение на европейските и националните приоритети на страната. Дори и това да се случи, то няма да преодолее принципните различия в политическите представи за смисъла, ценността и перспективите на Обединена Европа. Тези различия са много по-дълбоки от партийното противопоставяне, въпреки че то се опитва да ги представи за политически по своята същност.Тук ще бъде търсен реванш, а не политическа алтернатива. Именно затова, превръщането на темата за българското председателство в „бойно поле“, може да отслаби позицията на страната ни в предстоящите изключително трудни преговори за бъдещето на Европейския съюз и мястото на България в него. Затова залогът на новия политически сезон не е стабилността на правителството само по себе си, а условията за реализация на стратегическия български национален интерес.", "date": "2017.08.25", "title": " Новият политически сезон"}
{"url": "https://m.offnews.bg/news/Sviat-_12/Isliamistite-v-Turtciia-savsem-podiviaha-Rodniiat-grad-na-Diogen-go-r_663673.html", "text": "До къде ще стигне ислямистката истерия в Турция? Границите на очакванията падат една след друга, но все още явно не сме видели режима в южната съседка в пълния му блясък. Сега сред \"враговете\" вече официално се нареди и един от най-великите умове на Древността - философът Диоген.Консервативната фондация Ербакан, създадена в памет на бившия турски премиер Неджметин Ердоган, известен като учителя на сегашния силен човек в Анкара Реджеп Ердоган, поиска да бъде демонтирана статуята на мислителя, тръгнал да търси хора с фенер в ръка посред бял ден.Паметникът е на входа на черноморския град Синоп, в който е роден Диоген.На импровизирана пресконференция пред статуята Исмаил Тезич, представител на фондацията в Синоп, обяви, че те не са срещу художествените качества на статуята, но смятат, че мястото ѝ не е на толкова представително място. Според него паметникът навявал неверни асоциации, че градът е с гръцки произход.Диоген е роден в Синоп през 412 или 404 година преди Христа. ", "date": "2017.08.25", "title": " Ислямистите в Турция съвсем подивяха: Родният град на Диоген го разжалва, защото е грък"}
{"url": "https://m.offnews.bg/news/Ikonomika_59/IKEA-Balgariia-s-nov-upravitel_663671.html", "text": "ИКЕА България има нов управител. Това е Никос Ифантидис, който поема бизнеса у нас след 16 години работа за бранда на гръцкия пазар.Ифантидис има 20-годишен опит в управлението и продажбите. През последните 6 от тях е регионален управител и отговаря за трите магазина на ИКЕА в Северна Гърция.Кариерата му за шведския мебелен гигант започва като търговски мениджър в първия магазин на ИКЕА в Гърция – този в Солун, на който става управител през 2003 г. През 2006-а поема ръководство на откриването на централния магазин в Атина, на който e и управител до 2009 г.В ИКЕА той трупа опит като oперативен търговски директор в ресорите логистика, асортимент и комуникации, и oрганизация на интериора.Начело на eкипа на ИКЕА България Никос Ифантидис си поставя за цел да развива търговските канали, за да повишава удовлетвореността на клиентите и да заздравява лидерската позиция на бранда като експерт в обзавеждането на дома за всички хора.", "date": "2017.08.25", "title": " ИКЕА България с нов управител"}
{"url": "https://m.offnews.bg/news/Kultura_33/Fly-the-Flag-shte-otkriiat-kontcerta-na-The-Rumjacks-v-Sofiia_663628.html", "text": "Fly the Flag ще открият концерта на австралийската формация The Rumjacks, които ще дойдат в София в столичния клуб \"Mixtape 5\" на 3 септември.Fly the Flag стартират проекта си в края на 2013 г. Бандата се състои от музиканти, свирили в различни любими български групи от ъндърграунд сцената като \"Switchstance\", \"La Muchedumbre\" и \"BGZ\".Стилът им е интересен, като представлява смесица от зареждащ пънк, примесен със хардкор елементи.Fly The Flag са познати на аудиторията, която харесва ирландски пънк. Те участваха в традиционната и ежегодна за клуб \"Mixtape 5\" забава – St. Patrick Day, а също така подгряваха на \"Bad Manners\" и \"Dog Eat Dog\".Билети за събитието ще намерите в мрежата на  на цена от 25 лв. и на www.bilet.bg/каси/ или в The Wrong Bar в София. В деня на концерта и на място билетите ще струват 30 лв.", "date": "2017.08.25", "title": " Fly the Flag ще открият концерта на The Rumjacks в София"}
{"url": "https://m.offnews.bg/news/Tenis_18788/Uzhasiavashta-snimka-na-rakata-na-Petra-Kvitova-se-poiavi-v-internet_663626.html", "text": "В интернет пространството се появи снимка на ръката на тенисистката Петра Квитова преди и след операцията, която тя претърпя. Животът на Квитова се промени на 20 декември миналата година. На този ден тя получи тежки наранявания на лявата ръка, която е водеща в играта й, опитвайки се да се защити срещу крадец, който я нападна с нож в къщата й.Заради този инцидент двукратната шампионка от “Уимбълдън” остана извън корта повече от пет месеца. Като се има предвид сериозността на нараняванията, изглежда истинско чудо, че тя успя да се възстанови и отново да показва най-добрия си тенис.Чехкинята се завърна на корта на 28 май, когато победи Джулия Боусеръп с 6:3, 6:2 в първия кръг на \"Ролан Гарос\". В момента тя заема 13-о място в световната ранглиста на WTA.", "date": "2017.08.25", "title": " Ужасяваща снимка на ръката на Петра Квитова се появи в интернет"}
{"url": "https://m.offnews.bg/news/Futbol_18793/Svetovnoizvesten-agent-Mesi-e-dlazhen-da-se-probva-na-drugo-miasto_663621.html", "text": "Един от най-влиятелните футболни агенти Мино Райола сподели, че суперзвездата на Барселона Лео Меси трябва да напусне тима на каталунците, за да докаже величието си.Вече няколко дни името на аржентинеца е свързвано с богаташите от Манчестър Сити, където мениджър е добрият му приятел Пеп Гуардиола.\"Такъв играч като Меси, е длъжен да се пробва и на друго място, за да покаже величието си. Барселона се нуждае от коренна промяна.Трансферен прозорец вече не съществува. Сега играчите са купувани от цели страни (б.р. - визира преминаването на Неймар в ПСЖ), а това вече не е футбол. 200 милиона евро цена ще се превърне в нормална\", заяви Райола.В същото време обаче спортният директор на Манчестър Сити Чики Бегиристайн коментира появилите се слухове за трансфер на аржентинеца в Манчестър Сити като абсурдни.\"Невъзможно е, откажете се. Лео ще остане в Барселона. Ако нещо се случи преди затварянето на прозореца, ще бъдем готови. Няма да пропуснем възможност да укрепим състава\", сподели шефът на \"Етихад\".", "date": "2017.08.25", "title": " Световноизвестен агент: Меси е длъжен да се пробва на друго място"}
{"url": "https://m.offnews.bg/news/Sviat-_12/Diplomaticheski-skandal-mezhdu-Ungariia-i-Holandiia_663633.html", "text": "Унгарското правителство от днес преустанови дипломатически отношения на посланическо ниво с Холандия. Унгарският външен министър вече е отзовал посланика от страната на лалетата за консултации, сочи официалното съобщение от Будапеща.Причина за разразилия се дипломатически скандал е изказване на холандския посланик в Унгария Гаус Шелтема пред унгарския в. \"168 часа\".В интервю за вестника дипломатът, който скоро ще напусне поста си в Будапеща, казва, че \"ислямският екстремизъм прилага същите принципи за създаване на врагове, както унгарското правителство\".Външният министър на Унгария Петер Сиярто поиска извинение и обяснение от холандското правителство за поведението на своя дипломат. В изявление Сиярто обяви, че прекратява дипломатическите отношения на ниво посланици за неопределено време.\"Обяснение, дадено зад завесата, няма да бъде достатъчно\", категорични са унгарците.", "date": "2017.08.25", "title": " Дипломатически скандал между Унгария и Холандия"}
{"url": "https://m.offnews.bg/news/Obshtestvo_4/Oganiat-v-Kresnenskoto-defile-palzi-kam-Natcionalen-park-Pirin_663635.html", "text": "Огънят на пожара, който бушува в Кресненското дефиле, е унищожил 5000 декара сухи треви и иглолистни гори. Очаква се днес пожарът да бъде локализиран.Има нови огнища, които са около село Ощава - в ниските части на Пирин, където изгоряха няколко къщи, но за щастие пострадали няма. Направени са полоси, за да не се разпростира огъня към Национален парк \"Пирин\". Към момента 35 пожарни коли, над 500 пожарникари, 2 хеликоптера и множество доброволци се борят с огнената стихия. \"Продължаваме да се притесняваме от Стара Кресна - да не влезе надолу пожарът, от една страна, а от друга - да не тръгне към Националния парк\", каза вътрешният министър Валентин Радев, цитиран от БНР.Електрозахранването в целия район е спряно, светлина няма и в големия тунел в Кресненското дефиле. За сега обаче опасност за населението от близките села няма. Директорът на Държавното горско предприятие инж. Дамян Дамянов е уверил, че пожарът ще бъде локализиран в рамките на деня, предаде БНР.Вчера бяха евакуирани 115 жители на селата Сенокос и Ощава. Те на настанени в кметството на Стара Кресна и село Брежани. Получили са храна и вода и са добре. Инж. Дамянов допълни, че ситуацията е овладяна, а вятърът, който представляваше най-голяма опасност за разпростирането на пожара, е утихнал. Той увери, че има достатъчно техника, която да помага на пожарникарите. ", "date": "2017.08.25", "title": " Огънят в Кресненското дефиле пълзи към Национален парк Пирин"}
{"url": "https://m.offnews.bg/news/Bojni_18771/Makgregar-sas-zloveshta-zakana-kam-Mejuedar_663640.html", "text": "Часове преди сблъсъка, звездата на ММА Конър Макгрегър използва социалната мрежа Туитър, за да отправи най-зловещата си досега закана към Флойд Мейуедър, срещу когото ще се изправи на боксовия ринг в Лас Вегас на 26 август в дългоочакван мегасблъсък.Двете най-популярни имена в бойните спортове ще премерят сили в шоумач, който се очаква да счупи рекорда от 4.6 милиона зрители чрез системата \"pay-per-view\" от мача Мейуедър - Мани Пакяо.Макгрегър и Мейуедър ще се сразят в Лас Вегас, като мачът ще се проведе по правилата на бокса. Ирландецът е звезда в смесените бойни изкуства.\"Красив череп и красив пояс, които да добавя към колекцията си от черепи и пояси\", е написал Макгрегър по повод на разкрития публично шампионски колан, изработен специално за мегадуела помежду им.Той е изработен от крокодилска кожа и съдържа 3360 диаманта, 600 сапфира и 300 изумруда. Освен това при неговото създаване за използвани 1,5 кг злато.", "date": "2017.08.25", "title": " Макгрегър със зловеща закана към Мейуедър"}
{"url": "https://m.offnews.bg/news/Sviat-_12/Bosat-na-Samsung-poluchi-5-godini-zatvor-za-koruptciia_663629.html", "text": "Наследникът на империята \"Самсунг\" получи 5 години затвор от южнокорейски съд за корупция, лъжесвидетелстване и други престъпления, съобщава Би Си Си.Лий Джей Йонг и неговите адвокати ще обжалват решението, категорични са те. Централният окръжен съд в Сеул осъди 49-годишния бизнесмен, заместник-директор на най-големия производител на смартфони в света, за престъпления, свързани с корупционния скандал, довел и до свалянето на президента на Южна Корея Пак Гън-хе.Йонг беше изправен и пред опасността да влезе в затвора за 12 години, но съдът бе милостив.Едно от провиненията на технологичния шеф е дарение от 36 млн. долара за фондации с нестопанска цел, управлявани от Чой Сун-сил, приятелка на бившата президентка, срещу политически услуги.Йонг стои в ареста от 6 месеца, но въпреки неговата липса Самсунг се държи добре като компания, като се забеляза 1% спад в техните акции едва след новината за присъдата.", "date": "2017.08.25", "title": " Босът на Самсунг получи 5 години затвор за корупция"}
{"url": "https://m.offnews.bg/news/Obshtestvo_4/Nov-remont-na-Tcarigradsko-zapochva-dnes_663601.html", "text": "Нов ремонт на столичното Цариградско шосе започва днес в района на техно парк. Обновяването на Орлов мост трябва да приключи в неделя. От днес се забранява влизането на превозни средства по двете леви ленти на булеварда в посока центъра. Ограничението в района на техно парк София ще е до полунощ на 27 август. Движението ще се извършва в десните две пътни ленти на булеварда в същия участък.От 28 август пък до 1 септември се забранява влизането на пътни превозни средства по двете ленти от дясната страна на северното пътно платно на бул. „Цариградско шосе”, в участъка от пешеходната пасарелка до изхода от локалното пътно платно на булеварда в посока център. Движението ще се извършва в левите две пътни ленти на булеварда в същия участък. ", "date": "2017.08.25", "title": " Нов ремонт на Цариградско започва днес"}
{"url": "https://m.offnews.bg/news/Politika_8/Makron-se-sreshta-s-prezidenta-i-premiera-Bridzhit-v-dvoretca-v-Balch_663603.html", "text": "Френският президент Еманюел Макрон ще се срещне днес в двореца „Евксиноград“ във Варна с президента Румен Радев и министър-председателя Бойко Борисов.  ще проведат разговори с него.Макрон и съпругата му Бриджит пристигнаха в страната късно снощи. Перспективите за развитие на двустранните отношения между България и Франция, двустранното икономическо, инвестиционно и културно сътрудничество, охраната на външните граници на Европейския съюз, както и идеите за бъдещето на Европа ще бъдат сред акцентите на срещите на френския президент в България.Във фокуса на разговорите ще бъдат също така заложените в програмата на Българското председателство на Съвета на ЕС приоритети, европейската перспектива на Западните Балкани и присъединяването на страната ни към Шенген и към Организацията за икономическо сътрудничество и развитие (ОИСР). Церемонията по посрещането на президента на Френската република е от 10.00 часа пред двореца „Евксиноград“, след нея ще се състои официалната снимка на двамата президенти и техните съпруги.След церемонията президентите Радев и Макрон ще проведат среща „на четири очи“ и ще ръководят пленарните разговори между официалните делегации на двете президентски институции. От 11.35 часа е срещата на „четири очи“ между министър-председателя Бойко Борисов и президента Макрон, която ще бъде последвана от пленарни разговори. От българска страна в тях ще участват вицепремиерите Екатерина Захариева, Томислав Дончев и Красимир Каракачанов, както и министър Владислав Горанов. В късния следобед министър-председателят Бойко Борисов и френският му гост ще посетят Центъра с навигационни симулатори във Висшето военноморско училище „Н. Й. Вапцаров“ във Варна. Бриджит Макрон и Десислава Радева пък ще посетят Ботаническата градина и Двореца в Балчик. Двете дами ще отидат там, веднага след като приключи официалната закуска. Точният час обаче не се съобщава заради мерки за сигурност. По график разходката трябва да продължи 50 минути. Ще им бъде показана експозицията от кактуси и сукуленти, която е втората по големина в Европа след тази в Монако, както и колекцията от тропически и субтропически растения.Предвидено е и посещение в личната вила на кралица Мария Единбургска. ", "date": "2017.08.25", "title": " Макрон се среща с президента и премиера, Бриджит в двореца в Балчик с Радева (галерия)"}
{"url": "https://m.offnews.bg/news/Obshtestvo_4/Bitkata-s-ogania-v-Kresnenskoto-defile-prodalzhava-7000-dka-v-plamatc_663602.html", "text": "Битката с огромния пожар в Кресненското дефиле продължава, пламъците вече са обхванали 7000 декара.Цяла нощ огнеборци, военни и доброволци опитваха да спрат разпространението на огъня. 500 души, два хеликоптера, четири водоноски и повече от 34 пожарни автомобила се включиха тази сутрин в гасенето.115 жители на две околни села бяха евакуирани снощи, те са настанени в околни села. По заповед на премиера на мястото бе и министърът на вътрешните работи Валентин Радев, под негово ръководство е сформиран кризисен щаб. Силният вятър затруднява борбата с огнената стихия. ", "date": "2017.08.25", "title": " Битката с огъня в Кресненското дефиле продължава, 7000 дка в пламъци (снимки)"}
{"url": "https://m.offnews.bg/news/Sviat-_12/Uraganat-Harvi-nablizhava-Teksas-horata-se-zapasiavat-s-voda-i-hrana_663604.html", "text": "Мощният ураган \"Харви\" наближава крайбрежието на американския щат Тексас, бурята се носи с вятър с 200 км в час и проливни дъждове. Валежите на места се очаква да достигнат 900 л на квадратен метър, а морското ниво да се повиши с над 3 метра. Хората се запасяват с вода и храна, на много места се строят допълнителни диги. „Харви” е най-силният ураган, който ще достигне до бреговете на Съединените щати от 12 години, след опустошителната \"Кристина\". ", "date": "2017.08.25", "title": " Ураганът Харви наближава Тексас, хората се запасяват с вода и храна"}
{"url": "https://m.offnews.bg/news/Politika_8/Makron-iska-da-ogranichim-komandirovaneto-na-balgarski-rabotnitci-vav_663620.html", "text": "Френският президент Еманюел Макрон поиска България да подкрепи промените в Директивата за командироването на работници по време на срещата си с президента Румен Радев в двореца \"Евксиноград\" във Варна. Благодарение на сегашната система много български работници живеят и работят във Франция, но се водят командировани временно там от българския си работодател. Това са най-вече шофьори на ТИР-ове и строители.От пресконференцията не стана ясно дали България е приела искането на Макрон.Според френския президент \"има съвпадение\" на мненията за реформа на директивата. Макрон дори благодари на Радев за това, че ясно се обяви срещу социалния и данъчен дъмпинг.Радев обаче обвърза в изявлението си директивата за командироването със заплатите на работещите във френски фирми у нас и поиска възнагражденията на българите да са равни с тези на французите. Освен това той подчерта, че въпросът е от компетентността на българското правителство, а не негова.Президентът обвърза директивата за командировките и с кохезионната политика на Европейския съюз. Франция настоява рязко да бъдат намалени парите за сближаване между най-бедните и най-богатите държави, които са основните европейски пари, които идват в България.Сама по себе си България не е проблем за френския трудов пазар, защото работниците ни там са сравнително малко в сравнение с полските и румънските. Решението за директивата обаче трябва да бъде взето с квалифицирано мнозинство. Затова гласът на България може да се окаже решаващ. Досега България беше в лагера, предвождан от Полша, който настоява системата да остане каквато е сега.Макрон обаче остро нападна Полша с думите, че тя \"не е страната, която очертава посоката, по която се развива Европа\".В този момент Радев се включи, за да подчерта, че нормативните промени трябва да се направят \"така, че да обединяват, а не да разделят Европа, да не уронват основния принцип за четирите свободи в единния европейски пазар и да търсят баланс между интересите на старите и новите страни членки\".Акцентът според мен трябва да бъде в инвестиционна, кохезионна политика, трайно устойчива във времето, която да сближава стари с нови членки по отношение на заплащане и жизнен стандарт. Това ще бъде трайното решение на проблема, заяви още българският президент.Радев и Макрон казаха още, че са обсъждали още две теми. Едната е общата европейска отбрана, другата е Шенген. От думите на двамата президенти не стана ясно дали подкрепата за Франция за приемането ни в Шенген е обвързано с директивата за командировките.\"Всички сме съгласни, че България е изпълнила изцяло критериите. Моето желание е да бъдат преразгледани првилата и България да участва пълноправно в дискусиите за прераглеждането им\", каза Макрон.Той каза още, че са разгледали перспективите за присъединяването на Западните Балкани и че споделя мнението на Радев за интеграцията им в ЕС.", "date": "2017.08.25", "title": " Макрон иска да ограничим командироването на български работници във Франция (галерия)"}
{"url": "https://m.offnews.bg/news/Politika_8/Maia-Manolova-Ochakvam-NS-da-otmeni-lobistka-popravka-za-prisvoiavane_663659.html", "text": "Готова съм още в първия ден от работата на Народното събрание да внеса предложения и да настоявам за незабавни промени в Закона за арендата и Закона за собствеността и ползването на земеделските земи.Това заяви омбудсманът Мая Манолова при срещата си с над сто собственици на земи в Монтанско. Тя се състоя в общината на Вълчедръм и бе втората, след като преди седмица такава имаше и в институцията на Омбудсмана. Измамите и схемите със земеделски земи трябва да бъдат незабавно преустановени, защото това е посегателство върху едно от основните конституционни права – правото на собственост, категорична бе Мая Манолова.На срещата във Вълчедръм присъстваха още заместник-министърът на земеделието, храните и горите Вергиния Кръстева и Николай Маринов - директор на ГД „Земеделие и регионална политика“, областният управител на Монтана Росен Белчев и кметът на Община Вълчедръм Иван Барзин.Проблемът, който ви е събрал по това време, толкова много хора в тази зала, е много сериозен. С моя екип се занимаваме с него от няколко седмици. Мисля, че вече всички са наясно - и граждани, и институции, че става дума за схема, за опит за измама, така че свързани лица, преотдавайки помежду си земеделски земи, на които не са собственици, да ограбят истинските собственици, като възпрепятстват обработването и прибирането на реколтата от една страна, а от друга да получат евросубсидии“, подчерта Манолова.По думите й, измамните схеми са възможни поради няколко причини. Първата е, практиката нотариусите да заверяват само подписи, но не и съдържанието на договорите за наем, което води до безпроблемно сключване на такива договори между две страни, които не са собственици на земята. Процедурата продължава в Агенцията по вписванията, където заради отпадането на изискването за представяне на скица на имота, в която фигурира името на собственика, става възможно вписването на договори от несобственици и без връзка със собственика. Накрая процедурата, отново чисто административно, минава и през земеделските служби, без да се изследва собствеността.Слава Богу, че вие реагирахте своевременно, че ме уведомихте за този опит да бъдете ограбени, че предприехте всички действия, че алармирате институциите - в мое лице, в лицето на Министерството на земеделието, храните и горите. Своевременно, като омбудсман, изпратих препоръка до министъра на земеделието, храните и горите Румен Порожанов, до председателя на Съвета на нотариусите при Нотариалната камара Димитър Танев, за да бъдат преустановени тези практики, обясни Манолова.Тя подчерта, че и земеделското министерство е реагирало своевременно и министър Порожанов издава заповед, с която е преустановено вписването на такива договори за наем от общинските служби по земеделие.На пръв поглед изглежда, че случаят е решен, защото реално до вписване на тези измамни договори не се е стигнало, но вашата тревога, специално за мен, е абсолютно обяснима, защото това решение не е окончателно. При постановяването на отказ за вписване е възможно да има съдебно обжалване и такова вече има в Община Лом. Освен това, вместо да се стреснат, наглите измамници, разбрах от мои източници, че в МЗХГ са изпратили гневно писмо с възмущение, защо и на какво основание са спрени вписванията на тези договори за наем в общинските служби и на какво основание министърът се е разпоредил да иска изследване на собствеността, когато има договор за наем, допълни Манолова.Тя отново подчерта, че окончателното решение на проблема ще се случи след приемането на законодателни промени, които да направят невъзможни схемите и измамите със земеделски земи.Най-малкото, което може и трябва да се направи, е да се върне изискването за представяне на скица в Агенцията по вписванията, така че да стане невъзможно вписването на договори от несобственици и без връзка със собственика. Има нужда от едно по-детайлно уреждане на този вид поземлени отношения, защото тук стои въпросът за т.нар. „бели петна“ - това са земи, имоти и масиви, които биха станали лесна плячка на измамници, защото хората, собствениците или са в чужбина, или по други причини нямат връзка със земята, завърши Мая Манолова.", "date": "2017.08.25", "title": " Мая Манолова: Очаквам НС да отмени лобистка поправка за присвояване на земи"}
{"url": "https://m.offnews.bg/news/Vodni_18774/Antani-Ivanov-zavarshi-10-i-na-100-metra-baterflaj-na-svetovnoto_663608.html", "text": "Голямата надежда на българското плуване Антъни Иванов стана на 10-о място на 100 метра бътърфлай на световното първенство по плуване за юноши и девойки в Индианаполис (САЩ).Състезателят на Николай Вакареев и Вихрен Сандански даде време от 53.53 секунди в полуфиналите, което бе с половин секунда по-бавно от най-доброто му лично постижение, информира Спортал. Коронната дисциплина на Антъни обаче е 200 метра бътерфлай. Именно в нея той завърши 8-и на световното за мъже и жени в Будапеща преди месец.Най-добър в полуфиналите бе руснакът Андрей Минаков, който постави рекорд на шампионатите с време 52.23 секунди. Финалът в дисциплината е тази вечер.Другите български представители не успяха да преодолеят сериите си.Диана Петкова плува далеч от възможностите си на 100 метра свободен стил, като финишира на 30-о място с 57.87 секунди.Петър Божилов завърши на 31-во място на 200 метра свободен стил с време 1:53.17 минути. Йордан Янчев е 37-ми с 1:53.89 минути.", "date": "2017.08.25", "title": " Антъни Иванов завърши 10-и на 100 метра бътерфлай на световното"}
{"url": "https://m.offnews.bg/news/Sviat-_12/Kamion-se-udari-v-kola-ot-kortezha-na-shefa-na-NATO-v-Polsha_663605.html", "text": "Камион се удари в кола от кортежа на главния секретар на НАТО Йенс Столтенберг, който е на официално посещение в Полша. Четирима души са ранени, двама от тях полицаи. Колата на Столтенберг е останала невредима, но двете превозни средства, участвали в сблъсъка, са със сериозни материални щети. Камионът се е ударил в полицейската кола, начело на колоната. Генералният секретар на НАТО е на визита в Полша за срещи с президента, министър-председателя, външния министър и министъра на отбраната. ", "date": "2017.08.25", "title": " Камион се удари в кола от кортежа на шефа на НАТО в Полша"}
{"url": "https://m.offnews.bg/news/Sport_18752/Sportat-v-efir-na-25-avgust_663607.html", "text": "Богата спортна програма очаква феновете в ефира на родните телевизии днес. Два мача от Първа лига ще приковат вниманието на феновете.11,00 Универсиада в Тайван, сковове във вода, лека атлетика Евроспорт 1 12,00 Универсиада в Тайван, фехтовка Евроспорт 2 12,45 Голф Мтел спорт 2 14,00 Дартс, Мастърс Нова спорт 14,00 Универсиада в Тайван, плуване Евроспорт 2 15,00 Бокс, СП в Хамбург Мтел спорт 2 15,45  Колоездене, Обиколка на Испания Евроспорт 1 16,15 Универсиада в Тайван, лека атлетико Евроспорт 2 17,00 Бокс, СП в Хамбург Мтел спорт 218,00 Етър - Ботев Диема 20,00 Бокс, СП в Хамбург Мтел спорт 2 20,05 Бокс, СП в Хамбург Мтел спорт 121,00 Локомотив Пд - Дунав Диема спорт 21,15 Реал С - Виляреал F+ 21,30 Кьолн - Хамбургер Евроспорт 2 21,45 ПСЖ - Сент Етиен Диема спорт 222,00 Тенис, турнир за жени в Ню Хейвън  Спорт + HD", "date": "2017.08.25", "title": " Спортът в ефир на 25 август"}
{"url": "https://m.offnews.bg/news/Dom_18814/Dimitrovgrad-otkriva-retro-apartament-za-zhivota-po-vreme-na-sotcializ_663614.html", "text": "Историческият музей в Димитровград обзаведе ретро апартамент с мебели от 50-те и 60-те години на миналия век, за да покаже как са живели жителите на града по време на социализма.Апартаментът-експозиция е част от културната програма за отбелязването на 70 години от създаването на Димитровград, които се честват на 2-ри септември 2017.Още преди да бъде открита официално, експозицията предизвика голям интерес. Има дори запитвания дали апартаментът се продава и каква е цената му. Той може да бъде разгледан от граждани на 27 август между 10 и 13 ч. Намира се на бул. Димитър Благоев 9.От музея уточняват, че всички вещи са дарени от гражданите на Димитровград. Началото е поставено през 2012 г., когато във връзка с проекта АТРИУМ са събрани вещи от социалистическия бит, а в изложбената зала на музея беше открита изложбата „Животът през 50-те и 60-те. Щрихи от битието на новия гражданин”. След края на изложбата, вещите са прибрани във фондохранилище на музея. Тази година, по повод 70-годишнината на Димитровград, заедно с още десетки предмети, дарени от димитровградчани, те намериха своето място в т. нар. „Ретро апартамент”. Състои се от четири стаи, които музейните специалисти са обособили кухня, хол, спалня и кабинет. Кабинетът от 2018 г. ще бъде използван за туристически информационен център на Община Димитровград.", "date": "2017.08.25", "title": " Димитровград открива ретро апартамент за живота по време на социализма (галерия)"}
{"url": "https://m.offnews.bg/news/Zimni_18801/Balgarski-hokeen-talant-napravi-poredna-krachka-kam-NHL_663609.html", "text": "Един от големите таланти на родния хокей на лед - Томислав Георгиев, направи още една крачка към голямата си мечта - достигане до леда на Националната хокейна лига на САЩ и Канада.Преди няколко дни Георгиев подписа едногодишен договор с тима Уитби Фюри от най-силната младежка лига в Меката на играта - Онтарио (OJHL).Там българинът ще играе под ръководството на Роб Пиърсън - изтеглен под номер 12 в драфта на НХЛ през 1989 година и с 269 мача с екипите на Торонто Мейпъл Лийвс, Сейнт Луис Блус и Вашингтон Кепитълс. От отбора пък са излезли звезди в НХЛ като прекратилия кариерата си Джейсън Уорд, както и един от сегашните лидери на Ванкувър Кенъкс - Кристофър Танев.Томислав Георгиев заминава за Канада преди четири години, където завършва Хокейната академия на Онтарио. В момента е студент за първа година в един от най-добрите университети в Канада - Технологичния в Онтарио.В България 20-годишното крило се запознава с великата игра преди едва седем години на пързалката на Славия, където прави първите си стъпки под ръководството на сегашния президент на федерацията Мартин Миланов и Станислав Мухачов.\"Цяло лято бях в Канада, за да мога да вдигна нивото и да се преборя за място в отбора. Трябваше да чакам Канадската федерация да ме одобри, за да мога да подпиша с този отбор. Тъй като не съм канадец или американец, това е много дълъг процес и изисква търпение и планиране\", споделя Георгиев за новото предизвикателство.\"Фактът, че съм първият българин, играл на такова ниво точно тук - в Меката на хокея, ме мотивира още повече, тъй като знам колко талантливи хокейсти имаме.\"Достигането до това ниво на канадския хокей обаче съвсем не е последна спирка за родния национал. Като всеки друг млад хокеист, той също мечтае някой ден да надраска леда на НХЛ. Но има и план за реалността, който звучи повече от изпълним.\"Гордея се с това постижение, но смятам, че това е само началото и сега ще трябва да тренирам още по-здраво, за да мога да достигна следващото ниво - NCAA университетската лига в САЩ. Мечтата ми е да се преборя за стипендия и да играя четири години университетски хокей, докато в същото време получавам образование. Образованието и хокея за мен са еднакво важни, тъй като една травма може да сложи край на хокейните ми мечти, но нищо не може да ми отнеме добрата диплома\", завършва Георгиев.Целта на Уитби Фюри през тази година е атакуване на Купата Роял Банк - трофеят, за който се борят отборите от най-добрите младежки лиги в Канада. В последния сезон шампион стана Кобърг Кугърс, а най-добрият играч на загубилия финала тим на Бруукс Бандитс - Кейл Макар, бе изтеглен под номер четири в драфта на НХЛ от тима на Колорадо Авеланш.", "date": "2017.08.25", "title": " Български хокеен талант направи поредна крачка към НХЛ"}
{"url": "https://m.offnews.bg/news/Obshtestvo_4/Na-chetiri-mesta-v-stolitcata-niama-da-imat-voda_663588.html", "text": "\"Софийска вода\" ще прекъсне временно водоснабдяването в части от столицата днес, съобщиха от дружеството. Подмяна на сградно водопроводно отклонение на ул. „6“ в кв. „Враждебна“ налага спиране на водоподаването от 9:30 до 17:00 часа на ул. „6“, и ул. „39“. Реконструкция на уличен водопровод на ул. „Панайот Волов“ в „Кремиковци“ налага спиране на водоподаването от 10:00 до 16:00 часа на ул. „Свети Георги Победоносец от ул. „Панайот Волов“ до ул. „Радивоя“ ул. „Димитър Стефанов Казака“. Монтаж на спирателни кранове на ул. „Липа“ в Доброславци налага спиране на водоподаването от 9:00 до 21:00 часа на ул. \"Градинарска\" от ул. \"Липа\" до ул. \"Житенски път\", Бивш стопански двор.Заради подмяна на сградно водопроводно отклонение на ул. „3“ в кв. „Обеля“ се налага спиране на водоподаването от 9:00 до 15:00 часа на ул. „3“ от ул. „ Ефрем Чучков“ до ул. „5“, ул. „5“ от ул. „3“ до ул. „ Ефрем Чучков“. ", "date": "2017.08.25", "title": " На четири места в столицата няма да имат вода"}
{"url": "https://m.offnews.bg/news/112_6/Stoian-Stoianov-Zlatniia-prebit-i-naragan-pred-doma-si_663610.html", "text": "Скандално известният бизнесмен Стоян Стоянов - Златния е бил пребит и наръган с нож тази нощ пред дома си в столичния квартал \"Банишора\", съобщи БНР. Сигналът е подаден от дежурния полицай в \"Пирогов\", където пострадалият е бил откаран. Стоянов е прободен на 6 места, той е с множество рани и контузии в тежко състояние. Стоян Стоянов има множество криминални регистрации в МВР. Преди време беше обвинен в склоняване къмпроституция на малолетни момичета. Преди това бизнесменът организираше и модни конкурси у нас. Прякорът му идва от това, че носи близо два килограма златни ланци, уточнява Нова тв. ", "date": "2017.08.25", "title": " Стоян Стоянов-Златния пребит и наръган пред дома си"}
{"url": "https://m.offnews.bg/news/Obshtestvo_4/Direktorat-na-SMG-otkaza-da-napusne-MON-go-chaka-sled-otpusk-s-iskane_663612.html", "text": "Директорът на Софийската математическа гимназия Антони Стоянов отхвърли искането на работодателя си - началникът на Регионалното управление на образованието към МОН - да подаде оставка. От своя страна, от РУО очакват изтичането на отпуска му и в понеделник ще му връчат искане за обяснение за установените при проверка нередности.Категорично отказвам и няма да подам оставка. Ще продължа да работя в интерес на децата от Софийската математическа гимназия, заяви директорът Антони Стоянов пред \"България ON AIR\" тази сутрин. след едномесечни опити от страна на МОН за разрешаването на конфликта в гимназията. Той започна през юли с уволнението на един от безспорните авторитети в училището - учителката по математика Петя Тодорова, с мотиви, които тази сутрин зам.-министърът на образованието Таня Михайлова нарече пред bTV \"граничещи с абсурда\".Стоянов твърди, че като член на националната комисия на математическото състезание \"Европейско кенгуру\" Тодорова е работила срещу интересите на гимназията. Защо? Защото, твърди директорът, е подписала протокол, с който учениците от СМГ са изключени от участие в националния кръг.Истината е малко по-различна - с подписа си Тодорова само удостоверява, че учениците са получили съответните оценки. Решението те да бъдат изключени (то по-късно бе отменено и децата не бяха ощетени) бе следствие от спора между съорганизаторите на състезанието. Всички, явили се при Съюза на математиците в България ученици първоначално не бяха допуснати до националния кръг, но след намесата на МОН решението бе преразгледано.Уволнението на Тодорова предизвика протести на родители и ученици, но директорът не отстъпи. Напрежението се увеличи и с решението му да не поднови срочни договори на учители, недоволни от начина му на управление.Този път опитът на МОН да посредничи удари на камък. Вместо да се стреми да успокои ситуацията, той провокира напрежение, държи се грубо, криеше се от нас, сподели пред OFFNews вчера министърът на образованието Красимир Вълчев.След поисканата вчера оставка напрежението ескалира, директорът се барикадира в училището, нищо, че е в отпуск, а пред сградата течеше протест. Наложи се отишлата на място Кастрева да повика полиция.\"От 12 юли се занимаваме с този конфликт. Има протести, недоволство на родители. Тези протести са за уволнението на един учител, който се е доказал и работи. По-важното е, че се получава разединение в училище, противопоставяне на учители, на родители, има опасност учениците да се включат в този конфликт\", коментира тази сутрин зам.-министърът на образованието Таня Михайлова. Тя призна, че опитите на МОН да разговаря с директора са били неуспешни: телефонът му постоянно бил изключен. Тя описа и последващата процедура: \"В деня, в който отпускът изтича, трябва да му се връчи искане за писмени обяснения и оттам нататък се спазва процедурата по Кодекса на труда\".Поведението му е недопустимо и няма как да го толерираме, подчерта тя.", "date": "2017.08.25", "title": " Директорът на СМГ отказа да напусне, МОН го чака след отпуск с искане за обяснения"}
{"url": "https://m.offnews.bg/news/Ikonomika_59/Iztegliat-25-tona-sladoled-i-9-t-majoneza-zaradi-iajchen-prah-s-fipron_663617.html", "text": "Българската агенция по безопасност на храните (БАБХ) обяви, че е взела незабавни мерки за изтегляне от пазара и производството на хранителни продукти, в които е вложен замърсен с фипронил яйчен прах.Преди дни стана ясно, че партида с яйчен прах с наличие на фипронил е била внесена у нас. В много страни в Европа от седмици се вземат мерки за разпространението на яйца и яйчни продукти с фипронил. Това е ветеринарномедицински препарат, забранен за употреба при продуктивни животни, в т.ч. при кокошките носачки.Голяма част от внесената партида, около 500 кг, е отишла в един склад, който е идентифициран. Установени са и фирмите, които са го закупили от склада - става въпрос за две предприятия. В склада са останали 64 кг яйчен прах, които ще бъдат унищожени. Двете предприятия са вложили малки количества от яйчния прах (от 0,9 до 2,9%) в производството на над 25 тона сладолед и сладоледени торти и около 9 тона майонеза. Не се съобщават имената на производителите, но от БАБХ уверяват, че почти всички продуктите са вече изтеглени от магазините.Контролните органи ще извършват проверки на всички птицефермите за кокошки носачки в страната за наличие и употреба на забраненото вещество. Ще бъдат вземани и проби за лабораторни анализи. Мерките се предприемат превантивно и са с цел да се предотврати замърсяване на българските яйца с фипронил, за да бъдат защитени потребителите от евентуални здравни рискове, а самите производители – от евентуална криза на българския пазар, поясняват от БАБХ.", "date": "2017.08.25", "title": " Изтеглят 25 тона сладолед и 9 т майонеза заради яйчен прах с фипронил"}
{"url": "https://m.offnews.bg/news/Bojni_18771/Sarafa-Zashto-Flojd-ne-se-bie-s-men-a-s-MMA-boetc_663622.html", "text": "Бившият ни боксьор Серафим Тодоров - Сарафа наруши мълчанието си в навечерието на мача на века между Флойд Мейуедър и Конър Макгрегър в неделя сутрин в Лас Вегас.Сарафа има завинаги място в историята на бокса като последният бовек, помеждавал Мейуедър на ринга през 1996 година на олимпиадата в Аталанта. След това Мейуедър става професионалист и записва серия от 49 мача без загуба. Всичко това обаче не впечатлява особено Сарафа.\"Защо не се играе с мен? Аз съм боксьор, а тръгва да се бие с ММА боец. Всичко е заради пари. Макгрегър няма никакъв шанс. Флойд ще си поиграе с него и ще лапне 200 милиона долара. Срамна работа, това са пълни глупости.Флойд си е взел поуката от моя мач. За него това не е загуба, а извод, за да не записва повече загуби. Вече не мечтая за мач с него. Преди две години едни хора надуваха такива балони.Аз съм наивно и благородно момче и вярвам на всички, но това не идваше от мен\", казва пред \"България Днес\" Сарафа, който в момента живее с фамилията си в Мюнхен и се чувства благословен още от утробата.", "date": "2017.08.25", "title": " Сарафа: Защо Флойд не се бие с мен, а с ММА боец?"}
{"url": "https://m.offnews.bg/news/Bojni_18771/Promoutarite-na-Kobrata-otgovoriha-na-napadkite-mu_663611.html", "text": "Един от собствениците на германската промоутърска компания “Зауерланд” отвърна на нападките на Кубрат Пулев, че преговаря зад гърба му за мача със световния шампион Антъни Джошуа за титлата на Международната боксова федерация (IBF).Както е известно, миналата седмица изтече информация, че двете страни са постигнали договорка за датата на предстоящия сблъсък - 28 октомври.Вчера обаче Кобрата разбуни духовете, като заяви, че от известно време насам комуникацията между него и промоутъра му “Зауерланд” не е никак добра и дори преговорите с представителите на Антъни Джошуа се водят без неговото знание и участие.Недоволството на Пулев е свързано с краткия срок за подготовка, която му се дава, като той наблегна на това, че за него финансовата част не е най-важната и той иска да бъде готов да се боксира за победа.Българинът обвини промоутърите си, че гледат само печалбата и колко пари ще приберат от сблъсъка.“Споразумението е за края на октомври. Общо два месеца за подготовка. Определено са достатъчни. Все още преговаряме къде да се проведе срещата. Разговаряме и за Кардиф, и за Лас Вегас”, заяви Кале Зауерланд пред “Здравей България”, цитиран от Спортал.Припомняме, че Кубрат Пулев влезе в ролята на следващ съперник на Антъни Джошуа след отказа на Владимир Кличко от мача-реванш срещу британеца.Украинецът взе решение да прекрати кариерата си вместо отново да се бие с Джошуа, от когото загуби с технически нокаут в 11-ия рунд в края на април.", "date": "2017.08.25", "title": " Промоутърите на Кобрата отговориха на нападките му"}
{"url": "https://m.offnews.bg/news/Ikonomika_59/Bulgaria-Air-s-27-000-promo-mesta-na-tceni-ot-104-evro_663660.html", "text": "Националният превозвач Bulgaria Air обяви, че пуска в продажба над 27 000 места на най-ниските си цени с промоционалната си кампания „Вземи си почивка през есента“. Тя ще продължи до 3 септември включително, като дотогава пасажерите могат да закупят самолетни билети до 20 дестинации по най-ниските тарифи на авиокомпанията и да ги използват с период на пътуване до 15 декември. Най-ниските цени на двупосочни билети започват от 104 евро. Редом със специалната кампания, пътниците могат да се възползват и от четири промоционални оферти за Виена, Барселона, Тел Авив и Лисабон. Крайната цена на двупосочните самолетни до Виена започват от 115 евро, до Барселона от 119 евро, до Тел Авив – от 175 евро, а до португалската столица - от 180 евро.", "date": "2017.08.25", "title": " Bulgaria Air с 27 000 промо места на цени от 104 евро"}
{"url": "https://m.offnews.bg/news/Futbol_18793/Georgi-Milanov-niama-tarpenie-da-igrae-otnovo-na-Old-Traford_663630.html", "text": "Националът Георги Миланов е изключително развълнуван от факта, че със съотборниците си в ЦСКА Москва отново ще се изправят срещу Манчестър Юнайтед в груповата фаза на Шампионската лига. Припомняме, че двата тима бяха в една група и през есента на 2015 година. Срещата в Русия тогава завърши 1:1, а при гостуването на \"Олд Трафорд\", когато Миланов бе титуляр, московчани отстъпиха с минималното 0:1.\"Сериозни съперници. Ясно е, че Манчестър Юнайтед е фаворит в групата. В Бенфика има много млади португалски играчи, докато Базел е един от редовните участници в Шампионската лига.Наистина, че последните два клуба не могат да бъдат наречени топ отбори, но това не означава, че ще ни бъде по-лесно срещу тях\", коментира Миланов пред championat.com.\"Ще бъде страхотно отново да играем на \"Олд Трафорд\". Мисля, че всички мои съотборници са доволни от този факт. Дали ще преодолеем групата, ще каже треньорът като се съберем днес, за да я обсъдим\", добави българският национал.", "date": "2017.08.25", "title": " Георги Миланов няма търпение да играе отново на \"Олд Трафорд\""}
{"url": "https://m.offnews.bg/news/Litca_18761/Pochinaha-politcaiat-i-pozharnikariat-otzovali-se-parvi-na-atentata-n_663566.html", "text": "Те са баща и син. Първите полицай и пожарникар, отзовали се на сигналите за атентата в Световния търговски център в Ню Йорк на 11 септември 2001 година. Повече от десетилетие по-късно терористичното нападение продължава да взима нови и нови жертви.43-годишният Робърт Алекзандър тази седмица почина от рак, който според медицинските специалисти е следствие на погълнатите отровни и канцерогенни частици по време на спасителните акции.Неговата смърт идва след тази на баща му - Реймънд Алекзандър, който преди девет месеца също си отива от този свят след дълго боледуване от рак.Пред Си Ен Ен Джинджър, майката на Робърт и съпруга на Реймънд, говори за двамата си любими мъже с много гордост. Синът ѝ е трето поколение пожарникар. Заедно с дядо му и баща му имат над 80 години служба.На 11 септември сутринта Джинджър е била в местното кафене, когато чула за атентата. Първоначално не повярвала и помислила, че гледа кадри от филм или тв постановка. Разбирайки, че всичко това е истина, тива на работа, за да звънне първо на съпруга си Реймънд - пожарникар в Ню Йорк, и на сина си Робърт, който по това време е полицай в града.За семейството на Джинджър уж всичко приключило, когато и спасителите акции, но ужасът за семейството тепърва започнал. Две години след атентата Реймънд се разболява и това променя живота на всички. В периода 2003-2016-та година Робърт е диагностициран със седем различни вида рак. Преди две години Реймънд на свой ред научава, че има неизлечим тумор на мозъка.След атентата през 2001 година в САЩ бе създадена специална медицинска програма, която да помага на пострадалите при спасителните операции. 7139 души, част от програмата, са били диагностицирани с рак, а жертвите на терористичния акт се увеличават и днес.", "date": "2017.08.25", "title": " Починаха полицаят и пожарникарят, отзовали се първи на атентата на 11 септември"}
{"url": "https://m.offnews.bg/news/Sviat-_12/Bivsh-premier-na-Avstraliia-razkaza-za-piianskite-si-izpalneniia-v-par_663627.html", "text": "Бившият премиер на Австралия Тони Абът изпил с колеги консерватори няколко бутилки вино в парламента, докато депутатите заседавали, и така се напил, че не успял да отиде да гласува. Абът си припомни случката от 2009 г. в поредицата на телевизия Ей Би Си \"Камарата\", в която се разказва за живота зад кулисите в парламента. Епизодът ще бъде излъчен във вторник, предаде ДПА, цитирана от БТА.След почерпката Абът заспал в офиса си и се опомнил чак на другата сутрин.Съпартийците му се мъчили да го събудят, за да вземе участие във важно гласуване срещу законопроект на лейбъристкото правителство, но не успели.Уейн Суон, ковчежник на лейбъристите, каза пред телевизията, че Абът е проспал повечето важни гласувания в австралийския парламент. Досега Абът избягваше да отговаря на въпроси защо не е участвал във важните гласувания през 2009 г.По-късно същата година Абът измести сегашния премиер Малкълм Търнбул като опозиционен лидер и стана министър-председател през 2013 г., но беше заменен от Търнбул още през 2015 г.\"Не мога да си спомня някой друг да е пропуснал гласуване, защото е бил твърде пиян, за да се добере до камарата, но Тони си призна и това е добре\", коментира днес премиерът Търнбул.\"Ясно е, че подобно поведение не може да се адмирира и не е приемливо\", добави той.", "date": "2017.08.25", "title": " Бивш премиер на Австралия разказа за пиянските си изпълнения в парламента"}
{"url": "https://m.offnews.bg/news/Futbol_18793/Portugaltci-germantci-i-turtci-v-grupata-na-Ludogoretc-v-Liga-Evropa_663643.html", "text": "Лудогорец попадна в доста неприятна компания на днешния жребий за груповата фаза на Лига Европа. \"Мачовете между клубовете ще се играят на 14 и 28 септември, 19 октомври, 2 и 23 ноември, а последният кръг ще бъде на 7 декември.Група А: Виляреал, Макаби ТА, Астана, Славия ПрагаГрупа В: Динамо Киев, Йънг Бойс, Партизан, ШкендербеуГрупа С: Брага, Лудогорец, Хофенхайм, Истанбул ББГрупа D: Милан, Аустрия Виена, Риека, АЕКГрупа Е: Лион, Евертън, Аталанта, Аполон ЛимасолГрупа F: Копенхаген, Локомотив Москва, Шериф, ЗлинГрупа G: Виктория Пилзен, Стяуа, Апоел Беер Шева, ЛуганоГрупа Н: Арсенал, БАТЕ Борисов, Кьолн, Цървена звездаГрупа I: Ред Бул Залцбург, Марсилия, Витория, КоняспорГрупа J: Атлетик Билбао, Херта, Зоря, ЙостерсундГрупа К: Лацио, Ница, Зулте Варегем, ВитесГрупа L: Зенит, Реал Сосиедад, Розенборг, Вардар", "date": "2017.08.25", "title": " Португалци, германци и турци в групата на Лудогорец в Лига Европа"}
{"url": "https://m.offnews.bg/news/Izvan-terena_18817/Sharapova-se-razgoli-predi-US-Open_663649.html", "text": "Бившата приятелка на най-добрия ни тенисист Григор Димитров Мария Шарапова показа апетитните си форми в специална фотосесия за списание \"Дю Жур\" в навечерието на последния за годината турнир от Големия шлем US Open в Ню Йорк.Маша, която е също така бивша номер 1 в света, ще участва с покана от организаторите след изтърпяно наказание за употреба на допинг, който стартира на 28 август.Тенисистката пропусна последните си няколко турнира, на които беше заявена, поради контузия.", "date": "2017.08.25", "title": " Шарапова се разголи преди US Open"}
{"url": "https://m.offnews.bg/news/Tehnologii_18759/Ypdejt-na-softuera-napravi-skapi-Samsung-televizori-neizpolzvaemi_663654.html", "text": "Хиляди собственици на един от последните модели смарт телевизори на Самсунг останаха разочаровани след последния софтуерен ъпдейт, който оставил устройствата им за над 1,400 паунда неизползваеми.За случая разказва британският в. \"Гаридън\", към който са се обърнали разочаровани потребители на марката. Някои от недоволните пък са пращали гневни писма до британския офис на компанията, разказва вестникът.Самсунг обещали да решат проблема, но вече една седмица скъпите смарт телевизори стоят като празна рамка в домовете на хората.Софтуерният бъг е само сред скъпите модели на фирмата, като по-старите и евтини телевизори нямат този проблем.За Самсунг това е само един от многото проблеми - днес стана ясно, че наследникът на цялата технологична империя Лий Джей Йонг е .Преди дни компанията пък представи Galaxy Note 8, който трябва да е извинението на компанията за своя избухващ и самозапалващ се смартфон  - най-грандиозният провал на компанията за цялата ѝ история.", "date": "2017.08.25", "title": " Ъпдейт на софтуера направи скъпи Самсунг телевизори неизползваеми"}
{"url": "https://m.offnews.bg/news/Evropa_18764/Turtciia-niama-da-vleze-v-ES-s-Erdogan-zaiavi-germanskiiat-vanshen-mi_663624.html", "text": "Турция никога няма да бъде член на Европейския съюз, докато е управлявана от президента Реджеп Тайип Ердоган, заяви германският външен министър Зигмар Габриел, цитиран от Ройтерс и ТАСС.\"Ясно е, че в това състояние Турция никога няма да стане член на ЕС\", каза Габриел в интервю за германския в. \"Билд\", цитирано от БТА.\"Това е така не защото не я искаме, а защото турското правителство и Ердоган бързо се отдалечават от всичко, за което се застъпва Европа\", заяви той.Габриел предложи Ердоган да предприеме стъпки за прекратяване на преговорите за членство на Турция, тъй като при сегашното положение е малко вероятно те да доведат до положителен резултат.\"Турция, която ограничава свободата на словото, хвърля невинни хора в затвора и потиска опозицията, не може да стане част от ЕС\", заяви Габриел.\"И президентът на Турция знае това. Мисля, че и той самият не го иска, не приема сериозно преговорите за присъединяване\", каза министърът.Габриел обаче заяви, че ЕС няма да прекрати преговорите.\"Нека той (Ердоган) сам го направи, не искам да му помагам за поредната провокация\", каза министърът.Според Габриел \"Турция е голяма и ще съществува и след Ердоган\".\"Ние нямаме проблем с Турция, нямаме проблем с турците, а имаме проблем със сегашното правителство и провежданата от президента политика\", заяви Габриел.", "date": "2017.08.25", "title": " Турция няма да влезе в ЕС с Ердоган, заяви германският външен министър"}
{"url": "https://m.offnews.bg/news/Obshtestvo_4/Slanchev-i-topal-den-sled-hladnoto-utro_663589.html", "text": "Работната седмица свършва със слънце, денят започва с хладно утро, но температурите тръгват пак нагоре. Максималните днес ще са между 27 и 32 градуса, според прогнозата на НИМХ. В планините ще духа слаб вятър. На височина 1200 метра термометрите ще се качат до 22 градуса, а на 2000 метра – около 15 градуса.Над Черноморието ще бъде слънчево. Ще духа бриз. Максималните температури ще са 26-27 градуса. Сред вълните от около два бала термометрите ще показват до 24-25 градуса. ", "date": "2017.08.25", "title": " Слънчев и топъл ден след хладното утро"}
{"url": "https://m.offnews.bg/news/Politika_8/Mareshki-Ne-mozhem-da-reshavame-problemi-na-Frantciia-v-ushtarb-na-bg_663656.html", "text": "Да не се заблуждаваме - президентът Макрон прави тази обиколка с идеята не само да се наложи като нов лидер на Франция, но и да решава техни вътрешни проблеми. Хубаво е, че ни подкрепи за Шенген, че ще ни подкрепят и по време на председателството на ЕС, но това са общи протоколни фрази. Така лидерът на ВОЛЯ Веселин Марешки коментира посещението на френския президент Еманюел Макрон у нас. Истинският въпрос е т.нар. „социален дъмпинг”. Бизнесът у нас вече се произнесе по темата, обезпокоен, че ако идеите на Макрон се приемат, ще последват фалити на български фирми. Нашите държавни мъже, които се срещнаха с госта, бяха длъжни ясно да защитят интересите на страната. Не можем с мерки в ущърб на българския бизнес да решаваме френски вътрешни проблеми. Всички знаем, че там безработицата също е висока и Макрон даде предизборни обещания да я свали. Не можем вечно да се съобразяваме с интересите на останалите, да слагаме наколенките пред всеки пристигнал лидер и да не гледаме на първо място нашия национален интерес, каза още Марешки. ", "date": "2017.08.25", "title": " Марешки: Не можем да решаваме проблеми на Франция в ущърб на бг бизнеса"}
{"url": "https://m.offnews.bg/news/Bojni_18771/Parvo-otlichie-za-Balgariia-na-svetovnoto-po-taekuondo_663619.html", "text": "България завоюва медал още в първия ден на Световното първенство по таекуондо в Египет. В категория до 65 килограма при момчетата, възпитаникът на клуб \"Сунг - ри Ботевград\" Кристиян Златев спечели бронзово отличие.В първия си мач Златев се наложи с 10:6 над Данил Мятлушка от Беларус, а на четвъртфинала победи представителя на Казахстан Акмади Нурхасим с 14:6. На полуфинала българинът отстъпи пред руснака Георгий Боровиков с 0:4 и така остана с бронзовото отличие.С този забележителен успех страната ни започна участието си на третото световно първенство за кадети в Шарм ел Шейх, което стартира днес и продължава до 28 Август.Председателят на БФТ- WTF Слави Бинев също е в Египет, не само в подкрепа на българския тим, но вече и в качеството си на първи вицепрезидент на Европейския таекуондо съюз.На Световното първенство България ще бъде представена от 7 бойци, а в следващите дни за успех ще се борят - Христо Богданов, Християн Георгиев, Даниел Ладжев, Денис Димитров, Светлозара Увакова и Алескандър Джорджев.", "date": "2017.08.25", "title": " Първо отличие за България на световното по таекуондо"}
{"url": "https://m.offnews.bg/news/Futbol_18793/Ibrahimovich-dal-blagosloviiata-si-na-Lukaku-za-9_663618.html", "text": "Шведската мегазвезда на Манчестър Юнайтед Златан Ибрахимович сподели ден след подновяването на договора си с \"червените дяволи\", че лично е разрешил на новото попълнение Ромелу Лукаку да носи номер 9 на \"Олд Трафорд\".През новия сезон Златан ще играе с №10, стана ясно вчера.\"Лукаку ми се обади и попита \"Брато, може ли да вземе №9\". Отговорих му следното. \"Момче, не съм в позицията да ти правя труден живота. Сега искам да съм щастлив и дружелюбен.Давам ти №9, а аз ще взема №10. Така и направихме. Може да се каже, че надградих своята деветка\", заяви пословично \"скромният\" Златан, който се завърна в състава на Манчестър Юнайтед по-рано от очакваното след свирепа контузия, която получи през пролетта.", "date": "2017.08.25", "title": " Ибрахимович дал благословията си на Лукаку за №9"}
{"url": "https://m.offnews.bg/news/Obshtestvo_4/Gotviat-regulatciia-za-nargiletata-i-aromatiziranite-tiutiuni_663658.html", "text": "Министерството на здравеопазването ще сформира работна група, чиято цел ще бъде да създаде мерки за ограничаване и регулация на употребата на наргиле у нас, съобщава БНР.Към момента пушенето на наргиле, както и употребата на ароматизирания тютюн към него, не са регулирани.По инициатива на Министерството на здравеопазването ще бъде сформирана работна група от няколко ведомства, която ще разработи такива мерки. Първата работна среща ще се проведе идната сряда и в нея ще участват представители на Министерствата на икономиката, МВР, МЗ, МОН, както и медицински специалисти и представители на местната власт.Заместник-министърът на здравеопазването Светлана Йорданова и експерти от Националния център по общественото здраве и анализи са обсъдили наличните научни доказателства относно здравните рискове на пушещите наргиле.Министерството на здравеопазването има готовност и за законодателна инициатива относно регулацията и контрола върху употребата на наргилета и растителни изделия за пушене.", "date": "2017.08.25", "title": " Готвят регулация за наргилетата и ароматизираните тютюни"}
{"url": "https://m.offnews.bg/news/Obshtestvo_4/Balgarskiiat-na-Makron-e-po-dobar-ot-parle-vu-to-na-Borisov_663647.html", "text": "Еманюел Макрон прописа на български.\"От 10 години не е идвал президент. Много е. Желанието ни е връзката ни да стане по-жива\", написа той в официалния си фейсбук профил по повод посещението си у нас и отбеляза, че се намира в България.Френският държавен глава е на двудневна визита във Варнас заедно със съпругата си Брижит. При посрещането му на летището снощи премиерът Бойко Борисов го увери, че \"всички парле ву франсе\". Очевидно Макрон е решил да върне жеста.", "date": "2017.08.25", "title": " Българският на Макрон е по-добър от парле ву-то на Борисов"}
{"url": "https://m.offnews.bg/news/Ikonomika_59/Biznesat-shte-pesti-nad-milion-godishno-ot-danachni-promeni_663623.html", "text": "Над 1,1 млн. лв. ще спести бизнесът годишно от една от предлаганите промени в Данъчно-осигурителния процесуален кодекс (ДОПК), които са публикувани от Министерство на финансите за обществено обсъждане.Това е предложението юридическите лица, които не са осъществявали дейност и са освободени от подаване на годишен отчет, да не са длъжни да подават годишна данъчна декларация по Закона за корпоративното подоходно облагане и да обявяват годишни финансови отчети в търговския регистър. Според анализ на НАП тази мярка ще спести разходи за преводи, транспорт, заплати на служители на близо 200 000 фирми, които сега изпращат в НАП своите декларации и обявяват в търговския регистър финансовите си отчети, без да имат дейност.Проектът на ДОПК предвижда и други облекчения за гражданите и представителите на фирмите. Сред тях са нововъзникващите дружества да могат да заявяват доброволна регистрация по ЗДДС, едновременно с регистрирането си в Агенцията по вписванията. Регистрацията ще се осъществява по облекчена процедура, а фирмите ще си спестят посещението и в две институции.С проекта на ДОПК се предлага да отпадне и задължението при регистрация по Закона за данък върху добавената стойност фирмите да представят опис за наличните активи. Предвижда се също така НАП да може да предоставя информация за наличие или липса на задължения на други компетентни органи по служебен път.", "date": "2017.08.25", "title": " Бизнесът ще пести над милион годишно от данъчни промени"}
{"url": "https://m.offnews.bg/news/Knigi_18808/Vsiaka-istoriia-promenia-sveta-zavinagi_663632.html", "text": "„Хавра“ – вторият роман на едно от най-значимите имена в съвременната българска литература Захари Карабашлиев се превърна в напрегнато очаквана книга.След безапелационния успех на „18% сиво“ – бестселъра с 25 преиздания в България и преводи в Съединените щати, Франция, Полша, Словакия, Хърватия, Сърбия и др., авторът ще изненада българската публика с качествено нов литературен трилър в духа на Пол Остър и Иън Макюън.Криминален разказ, историческа проза, драматична любовна история и книга в книгата, романът пресъздава в себе си всяко едно от значенията на думата „хавра“ и съчетава елементи както на напрегнат ноар, така и на историческата хроника.В нея социалното е пречупено през водовъртежите на сърцето, а динамичният и заплетен сюжет превръща кинематографичния разказ за мъж, готов на всичко в името на истината, и за жена, бореща се за любовта си, в майсторска панорама на две противоречиви епохи.След години в Америка и поредица от провали Никола се прибира в родния град за погребението на баща си, загинал при нещастен случай. Краткият му престой в България обаче се превръща в начало на рисковано разследване, което го въвлича в тъмна мрежа от интереси, престъпни конфликти и разкрития.Повече от век по-рано младата руска аристократка Вера Елегина се запознава с харизматичния американски военен журналист Макгеан и двамата поемат по опасен път, който ще ги свърже завинаги със съдбата на българския народ. Прямо и стремително увлекателно, в „Хавра“ Захари Карабашлиев преплита история и художествена измислица, опира се на дългогодишно разследване из архивите на реални събития от Руско-турската освободителна война, редува напрегнато действие и психологизъм, за да филтрира съвремието ни през епистоларните спомени на Вера Елегина и да създаде мащабен и същевременно интимен свят, в който единственото силата на човешката воля може да промени хода на историята.„Есента най-после дойде и стана време да потеглим за Крим. Наталия не даде никакво ухо на молитвите ми да ме остави сама в Петербург, като че ли искаше да ми докаже отново, че съм нейна заложница. И така щеше да бъде, докато навърша пълнолетие. Чудя се възможно ли е да сме толкова различни? Съмнявам се, че някой някога е имал толкова ужасна сестра! А възможно ли бе да не сме сестри по кръв? Ако не бях толкова сигурна в ангелската природа на майка ми, аз просто щях да допусна, че нещо непоправимо греховно се бе случило между нея и някой друг мъж, а не баща ни.Отправихме се на това омразно кримско пътешествие, чиито подробности ще спестя. Само ще спомена, че минахме първо през Бахчисарай, където Наталия се простуди, а после пътувахме и до най-южната част на полуострова, докато най-после се установим в Ялта. А там времето бе топло, цветовете – красиви, въздухът – нежен.И след като нямах никакъв друг избор, взех съзнателно решение да се възползвам от всичко, което може да ми предложи тази нежелана от мен дестинация. В първите седмици се отдадох изцяло на конна езда. И на природата. И кой знае как, без да го желая съзнателно, аз заживях живот, различен от този в лицея в Петербург и от другия – у дома с книгите, с рисуването, с обичайните задължения и селяните. Започнах да използвам гузната съвест на Наталия в своя полза. Започнах да спя до късно, да лентяйствам, да ям за четирима, да яздя часове наред, дори да капризнича като нея. А вечерите не пропускахме прием или бал. Императорското семейство бе особено благоразположено към развлечения тази есен, навярно и заради факта, че Нейно Величество имаше сериозни здравословни проблеми, беше претърпяла операции и сега сигурно ѝ се празнуваше повече от обичайното.Ако някой можеше да ме види тогава, ако някой бе надникнал в охолния ми живот на дворянка, която, кой знае защо, мечтае за „независимия“, полугладен живот на руската интелигенция, сигурно би ме помислил за луда. О, ако знаех колко много имам да страдам в бъдеще, аз щях да изживея всеки момент много, много по-пълно. Щях да съм далеч по-практична. Нямаше да пропускам така лекомислено щастието да се изплъзва между пръстите ми, щастието, което винаги бе на една ръка разстояние, щастието на дребните неща.Дотук пропускам да спомена, че Черняев беше с нас. Той и Наталия изживяваха някакъв своеобразен меден месец, свободни, далеч от погледите на съседи и роднини, почти като едно законно семейство. Епизодът от спалнята бе премълчан от мен и никога коментиран от Черняев. Обяснение не ми беше дадено. Извинение не ми беше поискано.Постарому, Наталия се държeше с мен като зла мащеха. А аз ѝ отмъщавах с безразличие и младост.И в един от тези красиви дни, които не са рядкост в Крим през октомври, а дори и през ноември, Наталия и Черняев буквално ме насилиха да изляза с тях на разходка – да сме гледали някакъв водопад на осем левги от Ялта. Щях да съм по-благосклонна към идеята, ако бяхме яздили коне, но не, Наталия отново се оплакваше от главоболие, или нещо друго, затова трябваше да се пътува с карета, а това значеше да се навра с тях вътре и да се караме през по-голямата част от времето, или още по-лошо – да мълчим.Помня, че току бяхме излезли от града, когато ни настигнаха група конници. Някои от тях разпознах, защото бяха от почиващите дворяни, които често виждахме вечер по приеми – княз Долгоруки, княз Черкаски, също и синът на дворцовия лекар, не помня името му, както и самият племенник на Негово Величество, с когото бях танцувала мазурка вече два пъти. Конниците забавиха ход и ни поздравиха. Обясниха, че и те отиват на водопадите, за да ги покажат на някакъв техен гост, американец, който заедно със сина на генерал Скобелев яздел след тях. После пришпориха конете си и побързаха напред.Пътуването ни продължи в обичайното лошо настроение, но този път оживено от няколко напълно неуместни и язвителни забележки от страна на Наталия, по повод моята неспособност да кокетнича и да флиртувам като останалите млади жени в двора.Почти бяхме стигнали до най-живописното място, от което се наблюдавали водопадите – освети ни кочияшът, докато се секнеше, надвесен настрани – и вече навлизахме в едно дефиле, изсечено в планината, между два стръмни, тъмни и надялкани като с длето склона. Тук пътят ставаше много тесен и хлъзгав от стичаща се по камъните вода. Беше хладно и усойно и се наложи да слезем от каретата, за да облекчим нещастните коне. Падащата наблизо вода бучеше, въздухът бе влажен, а студени пръски подсказваха, че водопадът е съвсем наблизо, току зад гранитните черно-сиви скали. Ние внимателно започнахме да се придвижваме, стъпвахме неуверено по хлъзгавите камъни, Черняев придържаше Наталия, която не спираше да се оплаква ту от главоболие, ту от задуха, ту от мазоли и на двата крака, а всъщност просто искаше да се чувства в центъра на вниманието. Кочияшът пък опитваше хем да укроти конете, които бяха неспокойни от шума на водата в близост, хем в същото време притичваше да ми помага. Почти бяхме минали на отвъдната страна, където слънцето огряваше и бе по-сухо, когато изведнъж се чу бесен конски тропот, иззад скалата се появи необязден тъмен кон, ние се отдръпнахме, той профуча край нас, седлото – килнато на една страна, а юздите се влачеха по земята.Зад него се появи младият Скобелев, устремен, наведен ниско над гривата на своя бял кон – явно преследваше беглеца.Ние, озадачени, обезпокоени, продължихме напред, за да видим следната гледка – на няколостотин разкрача от нас група мъже се бяха надвесили над един паднал мъж, някои от тях бяха клекнали до него, явно опитвайки да помогнат. Когато наближихме, те ни забелязаха и се отдръпнаха – и едва тогава видяхме, че е американецът.Щом забеляза нашата процесия, племенникът на Негово Величество се втурна да обяснява вещо как конят се бил подплашил и подхлъзнал и американецът бил паднал от седлото – сякаш някой от нас имаше нужда да чуе това. Когато приближихме още, пострадалият опита да се изправи, но явно го заболя много, защото лицето му се изкриви болезнено и той се отпусна отново на влажната пръст.Внезапно Наталия забрави главоболието си и като обладана от неподозиран порив на състрадание, повдигна полите си и се затича към произшествието. Разбута наблюдаващите, приведе се над падналия, клекна до него, започна да го успокоява, да му задава въпроси, пожела да пипне крака му, да провери дали е счупен и къде по-точно, с две думи – взе да се изживява като медицинска сестра на фронта.След малко Скобелев се появи отново, в галоп, този път с избягалия кон, чиито юзди държеше. Хвърли ремъците в ръцете на нашия кочияш, скочи ловко и се надвеси грижовно над американеца, като коленичи до него. Ние приближихме групата и аз предложих на племенника на императора да вземат каретата ни, за да транспортират ранения до града, а ние да ги изчакаме тук.Скобелев и княз Черкаски внимателно подхванаха пострадалия и го изправиха на крака, поддържайки го под мишниците. Бяха угрижени, лицата им изразяваха състрадание, неприсъщо за военни офицери. Американецът, от своя страна, увесен на тях, с ужасно разкривени дрехи, целият в кал, с липсващ ботуш и със съдран на коляното десен крачол, се усмихваше широко и се шегуваше с групата около себе си, като че нищо не бе станало. Минавайки край нас, князете спряха и ни го представиха като мистър Макгеан, военния кореспондент на „Ню Йорк Хералд“. Аз повторих своето предложение да се качи в каретата и да бъде отведен до лекар, на което той благодари любезно, но твърдо отказа. Английският му беше по-различен от този на Мери, гувернантката ми от Есекс. Гласът му бе мек и плътен. Мелодиката му напомняше по-скоро тази на мистър Мърфи, ирландец от Дъблин, мой любим учител по история в лицея. Мистър Макгеан навярно бе скован от болка, но не се издаваше. Настоя да му помогнат да се качи отново на немирния си кон и обеща, че сега вече ще е по-внимателен. Въпреки протестите ни да не язди, а да се качи в каретата, той остана непреклонен. Пошегува се, пожелавайки ни да се насладим на водопадането и да внимаваме, за да не завършим екскурзията си като него, махна с ръка и се отдалечи. Всички се засмяха на езиковия му каламбур. Злополучният инцидент помрачи донякъде впечатлението ми от гледката, която бе наистина внушителна. И сега, седем години по-късно, докато пиша тези редове, аз установявам, че не съм запомнила водопадите толкова, колкото кривата усмивка на мистър Макгеан, под която той криеше ужасната си болка.Оказа се, че когато пристигнал до хотела си, след 8 левги езда, твърдоглавият ирландец припаднал, докато слизал от коня си, защото бил почти в безсъзнание. Наложило се да го носят до кабинета на лекаря.“***– Нямате ли български? – попита служителят, щом видя името му, докато разгръщаше тъмносиния паспорт.– Имам – отговори Никола и несъзнателно се наведе към отвора на кабинката. Униформеният мъж, с печат в ръка, погледна образуващата се зад него опашка пътници за „Паспортен контрол“ и почука леко по бюрото си.– Ами... дайте го де.– Изтекъл е.Човекът зад стъклото погледна информацията в монитора пред себе си, сравни я с паспорта и вдигна служебно очи към Никола.– Защо не сте си го сменили?– Не съм се връщал от... тринайсет години.Печатът удари страницата и униформеният кимна уморено към следващия от опашката.Разпозна куфара си измежду останалите, грабна го от лентата и го задърпа към изхода. Мина му през ума, че когато напускаше страната в самия край на миналия век, никой не дърпаше куфари по летищата – куфарите нямаха колелца. Колко странно, че човеците бяха изобретили колелото преди хилядолетия, бяха измислили куфара преди векове, бяха намерили начин да летят от Байконур до Луната, а не се бяха сетили да влачат боклуците си в куфари с колелца, когато летят от точка А до точка Б.Терминалът във Варна беше съвсем нов, все още неизхабен от енергиите на безброй прегръдки, здрависвания, целувки, сълзи, усмивки, които разделяха и събираха хора.Докато вървеше към изхода, осъзна, че главоболието му се бе завърнало и тъпо пулсираше някъде над тила му в ритъма на крачките.Навън беше поваляло – асфалтът бе тъмен, но под дърветата беше сухо. Миришеше на липи и дъжд, а във въздуха около високите тополи се рееха пухчета – като объркали сезона снежинки.Беше обещал на майка си и сестра си, че ще се обади веднага, когато от Франкфурт намерят начин да го качат на следващия самолет за България. Не го направи. Не искаше никой да го посреща.На стоянката пред летището видя десетина таксита. Шофьорът на първото, подпрян на капака, изгаси цигарата си и закрачи чевръсто към него, поздрави, пое куфара от ръцете му.Никола се качи отзад, потеглиха.– Закъде сме? – попита шофьорът, докато бариерата на паркинга на аерогарата се вдигаше. По радиото звучеше бодрото интро на хит от 90-те.– За „Чайка“.Шофьорът се понаведе и извърна глава наляво, за да се увери, че не идва кола. Косата му – отпред къса и на среден път, а отзад дълга, права и рехава – се спускаше над фланелка на зелени и бели райета.– Със самолета от Франкфурт ли пристигнахте?Намали на кръговото под моста, после превключи на по-висока скорост и настъпи газта.– Да.– Там си живеете? – продължи по-оживено той. Никола се загледа в тополите край магистралата, израснали, заякнали, високи и вече почти скрили овехтелите жилищни блокове на кварталите отляво. Не му се говореше с таксиметрови шофьори сега. Не му се говореше с никого.– По-далече живея.– И тука идвате на ваканцийка нещо?– Баща ми почина – изскочи от устата на Никола, без да разбере как и защо. Сякаш бе нямала търпение да го каже – тази негова уста. Думите прозвучаха като че някой изпусна чаша. Сепнат, шофьорът го погледна в огледалото, като да се увери, че е чул правилно, но бързо отклони очи напред, към пътя – там поне можеше да направи нещо. – О, ъ-ъ-ъ... Докато се чудеше какво да каже, намали радиото, явно в знак на уважение.– Всъщност не почина – поправи се Никола. – Не почина, а... – Тук преглътна. – Умря. – Шофьорът повдигна рамене в смесица от съчувствие и озадачение.– Лошо. Бог да го прости. За... погребение, значи?– Няма значение. – Никола замижа, разтърка клепачи с една ръка и започна да масажира врата си отзад с другата, сякаш за да изтръгне проклетата болка от главата си.– Всъщност искам да кажа, че няма значение как той почина, а не че няма значение дали идвам за погребение. Да, за погребение идвам, но то беше днес, в единайсет часа, и аз го пропуснах заради отложените полети вчера, заради стачката в Германия...Той мярна в огледалото погледа на шофьора, опита да спре, но не успя:– А той, баща ми, не умря от естествена смърт, затова казвам, че не е починал. Не е и загинал. И дори не мога да повярвам, че го... че е мъртъв, но...Сякаш някаква чужда уста се беше залепила за лицето на Никола и говореше от само себе си. Сякаш той нямаше нищо общо с думите, които излизаха от нея, но тези думи не спираха просто защото на него му се искаше да спрат, напротив – продължаваха да се сипят, да рикошират вътре в колата.Шофьорът се прокашля, сви вежди в опит за състрадателна гримаса, после се протегна и спря радиото тъкмо когато идваше припевът.По предното стъкло зачукаха едри капки дъжд.На изток над морето бяха провиснали месести, тъмнoвиолетови, влажни като хриле на риба облаци. Никола затвори очи. Това главоболие. Не бе спал в самолета. Нито преди него. Не бе спал добре от много време.– Кой блок? – сепна го изведнъж гласът на шофьора. Дъждът се усили. Чистачките с хриптене размазваха червеното на светофара по предното стъкло.Никола каза номера. Бяха близо.Светна зелено и продължиха по булеварда.Когато спряха пред блока, дъждът вече плющеше по тавана на колата.", "date": "2017.08.25", "title": " Всяка история променя света завинаги"}
{"url": "https://m.offnews.bg/news/Ikonomika_59/Ryanair-puska-bileti-do-London-s-tceni-ot-9-99-paunda_663657.html", "text": "Нискобюджетният превозвач Ryanair обяви промоционални цени на самнолетни билети до Лондон от над 100 града, вкл. София. Цените започват от 9,99 паунда за еднопосочен билет и важат за пътувания между ноември 2017 и януари 2018 година.Клиентите, които искат да ползват промоцията, трябва да направят резервациите си не по-късно от полунощ на 28-ми август.Офертите важат само за резервации през уебсайта на компанията Ryanair.com.", "date": "2017.08.25", "title": " Ryanair пуска билети до Лондон с цени от 9,99 паунда"}
