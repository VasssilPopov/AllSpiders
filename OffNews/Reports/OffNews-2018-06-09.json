{"url": "https://offnews.bg/112/dete-izchezna-vav-vodite-na-struma-kraj-kresna-682328.html", "text": "10-годишно детете изчезна в река Струма край Кресна, съобщава bTV.То е от село Микрево и е било на гости при роднини, съобщи \"24 часа\".Заедно с други деца влязло в реката, две деца излезли, но момчето не излязло. Сестра му успяла да се измъкне на брега и обяснила, че пред очите й брат й потънал.В издирването се включиха рафтъри, които имат база наблизо, спасители от БЧК, полицаи.", "date": "2018.06.09", "title": "Дете изчезна във водите на Струма край Кресна"}
{"url": "https://offnews.bg/tenis/rumania-likuva-simona-halep-e-kralitcata-na-rolan-garos-682319.html", "text": "Северната ни съседка Румъния изпадна в транс след победата на световната номер 1 Симона Халеп във финала на турнира от Големия шлем \"Ролан Гарос\" в Париж.Халеп показа огромен характер и обърна мача срещу американката американката Слоун Стивънс с 3:6, 6:4, 6:1 и грабна първи трофей от Големия шлем.Шампионката от Откритото първенство на САЩ Стивънс започна много уверено двубоя и контролираше разиграванията от дъното на корта, а Халеп нямаше отговор за мощната ѝ игра. Американката реализира един пробив в средата на сета и след това взимаше подаванията си, за да стигне до 6:3.В началото на втората част изглеждаше сякаш няма промяна и Стивънс дръпна с пробив и 2:0, но тогава румънката намери играта си и стана по-агресивна. Тя спечели шест от следващите осем гейма, за да вкара мача в решаващ сет, а в него бе безпощадна и даде само един гейм на съперничката си, за да затвори мача след малко над два часа игра.По този начин Халеп стигна до първата си титла от Големия шлем, след като имаше три загубени финала до този момент. По пътя към победата тя победи още две шампионки от Големия шлем – Гарбине Мугуруса и Анжелик Кербер. Стивънс от своя страна загуби втория си финал след победата на Ю Ес Оупън миналото лято. Американката също така ще се изкачи до четвърто място в световната ранглиста от понеделник.\"Това е нещото, за което съм мечтала от самото начало на своята тенис кариера и се радвам, че се случи именно в Париж - моят любим град\", каза развълнуваната Халеп.", "date": "2018.06.09", "title": "Румъния ликува! Симона Халеп е кралицата на \"Ролан Гарос\""}
{"url": "https://offnews.bg/bojni/oshte-dve-balgarki-s-medali-ot-evropejskoto-po-boks-682316.html", "text": "Още две българки си осигуриха най-малко бронзови медали от европейското първенство по бокс за жени, което се провежда в столичната „Асикс Арена“. Габриела Димитрова (51 кг) и Деница Елисеева (60) спечелиха днес срещите си и се класираха за полуфиналите в своите категории.Първо Габриела нямаше особени затруднения срещу гъркинята Айкатерини Куцогеоргопулу и спечели категорично с 5:0 съдийски гласа – 30:27, 29:28, 29:28, 29:28, 30:27. Това е трета победа за българката над тази съперничка в трите им срещи досега.В спора за място на финала Димитрова ще се изправи срещу високата рускиня Светлана Солуянова, която спечели също с 5:0 срещу Вероника Ким Лосвик от Норвегия.Изключително зрелищна победа пък извоюва Деница Елисеева. В кат. до 60 кг тя тотално обезкуражи молдовката Кристина Кравченко. Пълното единодушие на съдиите – 5:0 (30:26, 30:26, 30:26, 30:25, 30:27), е най-малкото, с което може да се опише превъзходството на българката. Тя бе далеч по-агресивната, не спря да нанася удари от начало до край, а след последния гонг дори се разтанцува на ринга и слезе на бегом от него.На полуфиналите Деница ще има тежка задача срещу бронзовата медалистка от Рио 2016 Анастасия Белякова от Русия, която имаше затруднение срещу Ала Яршевич от Беларус, но спечели с 3:2 съдийски гласа.Така България вече има сигурни 5 медала, а довечера може да прибави още един, тъй като в 18:45 ч на ринга за своя ¼-финален мач ще излезе Стойка Петрова. Нейна съперничка в кат. до 54 кг ще бъде англичанката Ебони Алис Лили Джонс.", "date": "2018.06.09", "title": "Още две българки с медали от европейското по бокс"}
{"url": "https://offnews.bg/sviat/viena-mozhe-da-e-domakin-na-sreshta-mezhdu-putin-i-tramp-682317.html", "text": "Руският президент Владимир Путин е обсъдил възможността Виена да бъде домакин на евентуална бъдеща среща на върха между него и американския му колега Доналд Тръмп.Това е станало по времена на визитата му в Австрия, съобщи говорителят на руския президент Владимир Путин – Димитрий Песков.\"Споменато беше, че Виена може да е домакин\", коментира Песков, цитиран от АФП и БГНЕС.Говорителят нба путин коментира и изявлението на Тръмп за това, че Русия трябва да се върне в Г-7, като това може да бъде стъпка към прекратяването на изолацията на страната след анексирането на Крим през 2014 г. От Китай, където Путин е на годишната среща на Шанхайската организация за сътрудничество, руският президент спомена, че по време на последния разговор между Путин и Тръмп също се е говорило за Виена, като евентуален вариант.\"Знаете ли по време на техен телефонен разговор двамата президенти обсъждаха нуждата от това такава среща да се състои. Обсъдиха и възможността Виена да е домакин на срещата на върха\", заяви Песков.", "date": "2018.06.09", "title": "Виена може да е домакин на среща между Путин и Тръмп"}
{"url": "https://offnews.bg/sviat/ispanskoto-pravitelstvo-otmeni-finansovia-kontrol-varhu-katalunia-682313.html", "text": "Испанското правителство отмени финансовия контрол върху Каталуния като \"проява на добра воля\" преди очакваните разговори между новите управляващи в Мадрид и Барселона, предадоха Асошиейтед прес и БТА.Централните испански власти контролират каталунските финанси от 2015 г., за да гарантират, че те няма да се използват за незаконни действия на привържениците за независимост на областта. Миналата година бе въведен допълнителен контрол, който изискваше всяко всяко плащане да е одобрено от Мадрид.Говорителката на испанското правителство Исабел Селаа каза, че взетото вчера решение за отмяна на контрола е \"жест на политическа нормализация\" в момент, когато новият социалистически премиер Педро Санчес иска диалог с новото каталунско правителство, ръководено от Ким Тора.Тя предупреди, че разговорите няма да касаят въпроса за самоопределение.Санчес и Тора вероятно ще се срещнат преди началото на лятото.Новото испанско правителство очевидно възприема помирителен подход към каталунците, но не е ясно какво може да предложи Санчес на Тора, който обеща да остане верен на каузата за независимост на областта, отбелязва Ройтерс. Санчес, от своя страна, обеща да разговаря с каталунците, но е противник на независимостта на региона.", "date": "2018.06.09", "title": "Испанското правителство отмени финансовия контрол върху Каталуния"}
{"url": "https://offnews.bg/turizam/simeonov-za-spora-s-angelkova-ne-e-dobre-za-imidzha-na-izpalnitelnata-682318.html", "text": "Ситуацията не е добра за имиджа на изпълнителната власт. Това заяви вицепремиерът Валери Симеонов по повод разнопосочната информация, която излъчват с министъра на туризма Николина Ангелкова, цитиран от БГНЕС.Той каза още, че снощи на три заведения на плажа Слънчев бряг – юг са с издадени констативни протоколи за нарушения. Музиката на едно от тях е била принудително спряна около 4 часа сутринта, съобщава бТВ.Сезонът на плажните партита в Слънчев бряг беше открит снощи, започнаха и проверките за нивата на шума. Симеонов твърди, че е присъствал на проверките.По думите на Симеонов в опит да се вземат мерки за шумоизолиране, каквито в крайна сметка не са постигнати, е допуснато още едно нарушение – заграждане на плажната ивица.\"В понеделник ще бъдат сезирани Министерството на туризма, РДНСК – Бургас и Община Несебър за премахване на незаконните заграждения, а като цяло тече процедурата по премахването на обекти, които са в разрез със закона за устройството на територията\", каза вицепремиерът.", "date": "2018.06.09", "title": "Симеонов за спора с Ангелкова: Не е добре за имиджа на изпълнителната власт"}
{"url": "https://offnews.bg/112/naprezhenie-mezhdu-uchastnitci-v-sofia-prajd-i-natcionalisti-ima-zada-682323.html", "text": "До напрежение между представители на \"Национална съпротива\" и участници в \"София Прайд\" се е стигнало на входа на Борисовата градина в София.Стигнало се е до бой, а двама души са арестувани. Две момичета, които отивали към демонстрацията в подкрепа ЛГБТИ, минали през контрашествието. Участници в мининга на \"Национална съпротива\", който е под надслов \"Да запазим децата от разврата\", се затичали към момичетата и се опитали да свалят от раменете на едната Знамето на дъгата - международно признатият символ на общностите с различна сексуална ориентация. Така се стигнало и до ескалацията, но полицията бързо овладяла ситуацията.Полицейското присъствие в района е засилено. В момента продължава провеждането на \"София Прайд\" пред Паметника на съветската армия, затова органите на реда са ограничили достъпа на участниците в шествието „Да запазим децата от разврата“ натам.", "date": "2018.06.09", "title": "Напрежение между участници в София прайд и националисти, има задържани"}
{"url": "https://offnews.bg/obshtestvo/chast-ot-sofia-ostana-bez-tok-s-chasove-682322.html", "text": "Част от столицата остана без ток повече от 2-3 часа, съобщава БГНЕС. Било е спряно електрозахранването в Младост 4, вилна зона Симеоново, Драгалевци, селата Горни и Долни Лозен, Герман , Бистрица. Враня също е без електрозахранване, както и гр. Банкя.От дружеството не съобщават причината за аварията. Над София се изви гръмотевична буря, която продължи не повече от половин час. От ЧЕЗ съобщават и точните часове, в които ще бъде възстановено електрозахранването – като това ще стане между 18.30 ч и 20 ч. за различните райони.", "date": "2018.06.09", "title": "Част от София остана без ток с часове"}
{"url": "https://offnews.bg/politika/bsp-shte-redi-listata-za-evrodeputati-naesen-682311.html", "text": "БСП смята да започне наесен работата по реденето на листата за евроизборите, които ще се проведат другата година. Тов се разбра от дунмите на председателя на партията Корнелия Нинова, която присъстваше на тържественото честване на 162-рата годишнина от рождението на Димитър Благоев – Дядото.\"Нито сме обсъждали, нито сме решавали евролисти все още\", каза тя, цитирана от БГНЕС. Нинова каза още, че не смята БСП да изолира Сергей Станишев от водачеството и от листите за евродепутати. \"Както знаете - номинирали сме го на конгрес за президент на ПЕС, подкрепяме кандидатурата му, намирам това за интриги и спекулации\", обясни лидерът на БСП. На днешното събитие Нинова коментира, че идеите на Димитър Благоев-Дядото за солидарност, справедливост, равенство, мир са актуални и днес.\"България, Европа и светът са изправени пред същите предизвикателства, защото пропастта между бедни и богати расте. Защото големите продължават да експлоатират и мачкат малките. Защото чиновничеството и бюрокрацията взе връх над истинската грижа за човека. Защото нараства напрежението в света и все повече трябва да мислим и говорим за мир“, каза още тя.", "date": "2018.06.09", "title": "БСП ще реди листата за евродепутати наесен"}
{"url": "https://offnews.bg/sviat/s-pishten-parad-otbeliazaha-rozhdenia-den-na-kralitca-elizabet-ii-682324.html", "text": "Британски войници участваха в традиционния военен парад, с който официално се отбелязва рождението на кралица Елизабет II.Кралицата пристигна на парада с теглена от коне карета. Съпругата на принц Хари- херцогинята на Съсекс Меган, отбеляза първата си поява на традиционното честване. Принц Хари и неговата съпруга Меган пристигнаха като част от процесията от каляски, съобщава БГНЕС.Големи тълпи се бяха събрали, за да наблюдават церемонията, в която участваха около стотици войници, които маршируваха.Съпругът на кралицата - Принц Филип, който се пенсионира от публичните си официални задължения, не присъства на военния парад. Утре той ще навърши 97 години. Големи тълпи се бяха събрали, за да наблюдават церемонията, в която участваха около 1 000 войници, които маршируваха.", "date": "2018.06.09", "title": "С пищен парад отбелязаха рождения ден на кралица Елизабет II"}
{"url": "https://offnews.bg/sviat/putin-i-poroshenko-sa-obsadili-razmianata-na-plennitci-682320.html", "text": "Руският президент Владимир Путин и украинският му колега Петро Порошенко за обсъдили възможността за размяна на затворници, съобщава от Кремъл, цитирани от БГНЕС.Двамата са провели телефонен разговор. „Специално внимание беше отделено на хуманитарните проблеми, включително размяната на хора, които са били арестувани”, се казва в официалното изявление.Порошенко е поискал от Путин освобождаването на режисьора Олег Сенцов и други политически затворници, обявиха от Киев.„Петро Порошенко подчерта важността на това възможно най-скоро да бъдат освободени политическите затворници, държани в Русия и окупираните територии”, заявиха в изявление от офиса на украинския държавен глава.", "date": "2018.06.09", "title": "Путин и Порошенко са обсъдили размяната на пленници"}
{"url": "https://offnews.bg/112/poroj-navodni-ulitci-i-kashti-v-ihtiman-682326.html", "text": "Проливен дъжд наводни улици, мазета, къщи и дворове в махала „Мътивир“ в Ихтиман, съобщава \"Фокус\".  \"Създадена е необходимата организация. Изпратени са екипи от Самоков и Елин Пелин, а в момента пътуват и два екипа от София, за да се отводнят обектите, които са засегнати от наводнението\", обясни началникът на Националния оперативен център на ГД „Пожарна безопасност и защита на населението“ (ПБЗН) Тошко Бързилов.Той обясни, че за момента дъждът е спрял. \"Засега няма пострадали и загинали, което е най-важното\", допълни комисар Бързилов.", "date": "2018.06.09", "title": "Порой наводни улици и къщи в Ихтиман"}
{"url": "https://offnews.bg/sviat/g-7-s-obshta-pozitcia-za-targoviata-no-razlichiata-sas-sasht-ostavat-682325.html", "text": "Лидерите от Г-7 са договорили обща позиция за търговията, но различията със САЩ по този въпрос остават, обяви германският канцлер Ангела Меркел.Тя обясни пред журналсити сле срещата в Канада, че има широко съгласие сред лидерите, че митата и други търговски бариери трябва да бъдат ограничени. Въпреки това ще продължи да има различия между Европа и САЩ по тази тема.Тръмп си тръгна по-рано от срещата, но обяви, че дебатите са били \"изключително продуктивни\". Той е предложил на партньорите си зона за свободна търговия между страните от Г-7. Президентът на САЩ си тръгна предсрочно заради предстоящата си среща в Сингапур със севернокорейския водач Ким Чен-ун. Така обаче той ще пропусне дискусиите по промените в климата, както и заключителните пресконференции на партньорите си.", "date": "2018.06.09", "title": "Г-7 с обща позиция за търговията, но различията със САЩ остават"}
{"url": "https://offnews.bg/politika/dzhambazki-pozhela-na-sofia-prajd-gradushka-v-tcentara-na-sofia-682305.html", "text": "Евродепутатът Ангел Джамбазки пожела на „София прайд” бури, гръмотевици и локална градушка в центъра на София, докато събитието се провежда.Той написа отворено писмо, което е отговор на покана, изпратена до него, както и до всички български депутати, евродепутати и министри.Според Джамбазки „София прайд” е политическо събитие с политически искания. Той заявява, че лозунгите, които се издигат на събитието, противоречат с неговите политически убеждения. \"Не желая по никакъв повод да си прекарам времето в компанията на странни същества тип „Елза Парини“, които се кривят и кълчат, качени на платформа, гримирани и намацани като статисти в нискобюджетна комедия на ужаса, това поне е естетически избор, на който имам право\", коментира още Ангел Джамбазки.Мнението на евродепутата е, че това събитие ще струва на българските данъкоплатци командироването на повече от хиляда и двеста служители на МВР, които са от няколко областни дирекции. \"Оголвайки райони, в които тези служители са много по-нужни. Доста скъпо излизат на данъкоплатеца съботните Ви разходки из центъра на столицата\", смята той.Ето какво написа Ангел Джамбазки:", "date": "2018.06.09", "title": "Джамбазки пожела на София прайд градушка в центъра на София"}
{"url": "https://offnews.bg/112/koloezdach-nariazal-gumite-na-linejka-v-sofia-682315.html", "text": "Колоездач е нарязал гумите на линейка в София, съобщава бТВ.Това е станало около 12:30 когато медиците отиват на спешен адрес в центъра на града – 19-годишно момче с тежък диабет с усложнения, изпаднало в криза. Линейката спряла на велоалеята, защото законът дава това право.Разгневен велосипедист обаче нарязва гумите на автомобила. Има и свидетели.Целият ден спешният екип е давал показания в полицията е не е могъл да изпълнява служебните си задължения да спасява пациенти. Автомобилът също е извън движение.Извършителят се издирва.", "date": "2018.06.09", "title": "Колоездач нарязал гумите на линейка в София"}
{"url": "https://offnews.bg/obshtestvo/sofia-prajd-2018-razlichni-hora-ravni-prava-galeria-682321.html", "text": "Хиляди се включиха в тазгодишния „София прайд”, който се провежда под надслов „Различни хора, равни права”, който е в подкрепа на лесбийките, гей мъжете, бисексуалните, трансджендър и интерсекс хората (ЛГБТИ) .Демонстрантите настояват за признаването на семействата на ЛГБТИ хората, както и за това те да могат да осиновяват деца, да имат право на наследствена пенсия, право на наследяване, достъп до информация за партньора.Тази година \"София прайд\" започна с концерт пред Паметника на съветската армия, аслед това започна шествие. Събитието протича под засилени мерки за сигурност, а срещу през деня имаше . Шествието \"София прайд\" се провежда за 11 година в София. Тази година то минава по бул. „Цар Освободител“, бул. „Васил Левски“, ул. „Ген. Йосиф Гурко“, ул. „Г. С. Раковски“, бул. „Княз Ал. Дондуков“, бул. „Васил Левски“, бул. „Цар Освободител“ до Паметника на Съветската армия, където мероприятието ще приключи.", "date": "2018.06.09", "title": "София прайд 2018: Различни хора, равни права (галерия)"}
{"url": "https://offnews.bg/obshtestvo/kola-blasna-velosipedist-v-sofia-682327.html", "text": "48-годишен мъж е в кома, след като е бил блъснат от автомобил в София.Инцидентът станал малко след 16.30 ч. в събота на бул. „Ситняково”, съобщава Дарик радио.Екип на Спешна помощ е пристигнал на мястото и откарал ранения в болница „Св. Анна”. Мъжът е със сериозни наранявания. Има опасност за живота му.", "date": "2018.06.09", "title": "Кола блъсна велосипедист в София"}
{"url": "https://offnews.bg/obshtestvo/kak-priehme-nenormalnoto-za-normalno-zastavame-zad-semejstvoto-682308.html", "text": "\"Как така приехме ненормалното за нормално? Излизаме, за да кажем, че заставаме зад семейството. Прекалено дълго смятахме, че тези нелепи неща, които се случват срещу семейството, ще престанат. Няма да ни спрат дъждът, декларации от западни посолства и джендър идеологията\", казва Александър Урумов. Той и още 100-150 души са събрани пред Народното събрание в 14 ч. за планирания Поход за семейството.Шествието потегля към 15 ч. Вече проливно, но пазената от разноцветни чадъри група поема по предварително начертания маршрут: бул. “Цар Освободител“ до пл. „Независимост“, бул. „Княз Ал. Дондуков“, бул. „Княгиня М. Луиза“, бул. „Витоша“ до НДК, пл. „България“.Хората носят плакати, с които зоват: \"Не\" на редефинирането на брака от Съда на ЕС!\".\"Тук съм като майка на шест деца. Когато става дума за семейство, нещата стават твърде лични. Истинската любов означава да си готов да имаш много деца с някого. Само любовта може да превърне отговорността и задължението в радост\", споделя Диляна Николова и призова за връщане към към корените на християнските ценности.В разговора се включва и Иван Вълков, бесарабски българин.\"Дойдох да кажа две думи - \"не\" и \"да\". \"Не\" на разрушаването на семейството, \"не\" на разрушаването на християнските ценности, които са в основата на едно здраво общество. Дойдох да изразя мъка и безпокойство\", каза той и се помоли с думите на Христос: \"Прости им, Отче, те не знаят какво правят\".В час, в който започва музикалната програма на събитието, провокирало провеждането му - София прайд започна и протест срещу него.Шествие под надслов \"Да запазим децата от разврата\", организирано от \"Национална съпротива\" започна своя поход от колоните на НДК, продължи по бул. „Патриарх Евтимий“, ул. „Граф Игнатиев“, бул. „Христо и Евлоги Георгиеви“, пред сектор „А“ на Национален стадион „Васил Левски“, по алеята покрай сектор „Г“ на стадиона до езеро „Ариана“ в Борисова градина, където събирането ще приключи.Участниците носеха плакати с лозунги: Да спасим децата на България, като спрем Истанбулската конвенция; да запазим децата от разврата. По време на похода те крещяха “да спасим децата” и “не искам в моя град да има гей парад”.И програмата, и сборният пункт за участниците в Прайда с начален час 19 е паметникът на Съветската армия.Участниците в гей парада ще преминат по: бул. „Цар Освободител“, бул. „Васил Левски“, ул. „Ген. Йосиф Гурко“, ул. “Г.С. Раковски“, бул.“ Княз Ал. Дондуков“, бул. “Васил Левски“, бул. „Цар Освободител“ и отново ще се върнат до Паметника на Съветската армия, където мероприятието ще приключи.В това време вече ще се провежда шествие на националисти, настроени крайно остро срещу Прайда, а стотици полицаи ще следят групите да не се срещнат и да няма сблъсъци.Остро срещу София прайд реагира и евродепутатът Ангел Джамбазки. Днес той публикува отворено писмо, в което пожела на Прайда бури, гръмотевици и локална градушка.", "date": "2018.06.09", "title": "'Как приехме ненормалното за нормално? Заставаме зад семейството!'"}
{"url": "https://offnews.bg/futbol/zlatan-ibrahimovich-ne-sam-tipichen-shved-682300.html", "text": "Нападателят на американския ЛА Галакси Златан Ибрахимович още не може да приеме факта, че не попадна в състава на Швеция за Мондиал 2018.Легендата на \"тре кронур\" пожела да се завърне в националния отбор за световното, след като преди това се беше отказал, но желанието му не беше уважено от селекционера.\"Световното първенство е главното събитие въвфутбола- Най-добрите футболисти ще бъдат там, но не и Златан. Той трябваше да е там, но не е. Медиите в Швеция пишат, че националният отбор е по-добър без Златан, но те никога не са ме харесвали.Нямам типично шведско име, нито пък се държа като швед. Но продължавам да съм най-успелия шведски футболист. Играл съм за най-големите клубове - Аякс, Ювентус, Интер, Барселона, Милан, Пари Сен Жермен, Манчестър Юнайтед, а сега и Галакси.Ако не бях отборен играч, кракът ми нямаше да стъпи в тях. Знам как се побеждава, повярвайте ми. Винаги съм го правил\", коментира Ибрахимович, който ще остане в историята със своите 62 гола в 118 мача за Швеция.", "date": "2018.06.09", "title": "Златан Ибрахимович: Не съм типичен швед"}
{"url": "https://offnews.bg/futbol/v-rusia-se-cherviat-ot-sram-zaradi-pesen-za-svetovnoto-682298.html", "text": "Предстоящото световно първенство в Русия, което стартира на 14 юни, отприщи въображението на известни и неизвестни творци да създават музикални произведения, посветени на Мондиал 2018.Някои се получават успешни, други са смешни, а трети направо изумяват със своята посредственост. В третата категория попада изпълнението на \"Москва посреща Мондиал 2018\" на известния изпълнител на шлагери Александър Малинин.Парчето е по идея на немския композитор и продуцент Ралф Зигел, който е основател на групата \"Чингис Хан\", а за основа на песента е използвана най-известната мелодия на състава \"Moskau\". Песента е записана на немски, испански, английски и руски езици, като текстът на домакинската версия е написан от 59-годишния Малинин. Той изпълнява песента със 17-годишната си дъщеря Устиня.Клипът е доста странен, а не места се получават дори неловки моменти. Още в самото начало Устиня излиза от кадър, сякаш се срамува, че участва в това начинание. Реакциите в социалните мрежи са унищожителни.\"Срам\", \"Какъвто ни футбола, такава и песента\", \"А после се сърдим на \"неправилното представяне на Русия в западните медии\" и т.н.", "date": "2018.06.09", "title": "В Русия се червят от срам заради песен за световното"}
{"url": "https://offnews.bg/politika/pargov-dimitar-blagoev-se-e-boril-za-neshta-koito-i-dnes-zvuchat-akt-682307.html", "text": "Преди малко повече от 100 години, в царска България, Димитър Благоев се е борил за неща, които и днес звучат актуално – спиране на трамвайната концесия, строителството на общински жилища и срещу корупцията сред чиновниците.Това каза лидерът на БСП – София Калоян Паргов в Банкя на тържественото честване на 162-рата годишнина от рождението на Дядото. Акцент в словото си Паргов, който е и председател на групата на БСП в СОС, постави върху един по-малко коментиран аспект от обществената дейност на Димитър Благоев – работата му като общински съветник в София.„По време на мандата си 1911 – 1915 година той неотклонно защитава интересите на своите избиратели, пледира за достъпен обществен градски транспорт, жилищна политика, всеобщо образование и здравеопазване“, припомни председателят на БСП – София.„Днес – след почти 30 години дясно управление на София, ние, общинските съветници от БСП, се борим за сходни неща. От всички нас зависи, на следващите местни избори след година и половина, да спечелим доверието на софиянци и да претворим в реална политика това, за което е мечтал основателят на нашата партия Димитър Благоев“, заяви Калоян Паргов.Според него тази година не може да се говори за делото на Благоевq без да се направи паралел с 200-годишнината от рождението на Карл Маркс. Той отбелеза, че Дядото е най–верният български последовател на Маркс. „Той започва политическата си дейност като завършен марксист. И такъв остава до края на живота си - последователен, безкомпромисен и праволинеен“, категоричен бе лидерът на столичните социалисти.По време на честването Калоян Паргов и председателят на НС на БСП Корнелия Нинова връчиха електронните членски карти на 26 новоприети социалисти, сред които бе и параолимпийката Стела Енева. Новите членове на партията получиха и книгата „Ален мак самотен. Биография на Димитър Благоев“ на Мерсия Макдермот.", "date": "2018.06.09", "title": "Паргов: Димитър Благоев се е борил за неща, които и днес звучат актуално"}
{"url": "https://offnews.bg/futbol/meksikantcite-zagriaha-za-rusia-s-orgia-i-30-prostitutki-682314.html", "text": "Футболистите на Мексико си вдигнаха настроението преди световното първенство в Русия с мощна оргия.Случката е станала след контролата с Шотландия, спечелена от мексиканците с 1:0. Веднага след мача осем футболисти вдигнали шумно парти, на което били повикани и 30 жрици на любовта. Забавлението е продължило близо 24 часа. Появата на информацията за него разгневи феновете, а участниците бяха упрекнати.Халфът Андрес Гуардадо обаче не разбира какво толкова е станало.\"Ние сме преди всичко хора, а не футболисти. Можем да правим каквото си искаме извън терена\", коментира Гуардадо, според когото проблем с дисциплината в мексиканския национален отбор няма.", "date": "2018.06.09", "title": "Мексиканците загряха за Русия с оргия и 30 проститутки"}
{"url": "https://offnews.bg/112/stolichnata-politcia-izdirva-79-godishna-zhena-682304.html", "text": "Столичната полиция издирва Снежанка Василева Милева на 79 години от София, съобщиха от МВР.Тя е напуснала дома си снощи около 20:00 часа и оттогава е в неизвестност. За последно жената е била видяна в близост до бл. 19 в квартал \"Лагера\", където живее.Снежанка Милева е висока около 160 см. Тя е с къса прошарена коса и кафяви очи. Била е облечена с черен панталон, бяла тениска, зелена блуза с дълъг ръкав и зелен елек.Всички, които могат да дадат информация за жената, могат да се обадят на тел: 112, 02/9821760, 02/9821755, 02/9821791 или да съобщят в най-близкото районно управление на МВР.", "date": "2018.06.09", "title": "Столичната полиция издирва 79-годишна жена"}
{"url": "https://offnews.bg/bojni/rediat-mach-na-kobrata-v-chikago-682312.html", "text": "Двубоят на Кубрат Пулев срещу Дилиън Уайт пропадна, но мениджърите на българина не стоят със скръстени ръце и вече на хоризонта се задава нов сблъсък на българина срещу престижен противник.Очаква се през есента Пулев да излезе на ринга в Чикаго през есента, а най-вероятно негов съперник ще бъде украинецът Александър Димитренко, с когото все още се водят преговори.Двамата ще се изправят пред повече от 20 000 зрители в най-голямата зала в Чикаго - \"Юнайтед център\". Това предаде кореспондентът на bTV отвъд Океана - Симеон Гаспаров, минути след края на 11-ия мач в професионалната кариера на брата на Кобрата - Тервел.Украинецът е следващ в ранглистата на IBF след Уайт. Двамата с Пулев вече са се боксирали веднъж пред 2012 година, като българинът нокаутира съперника.", "date": "2018.06.09", "title": "Редят мач на Кобрата в Чикаго"}
{"url": "https://offnews.bg/sviat/frantcia-razbi-balgarska-prestapna-mrezha-eksploatirala-prosiatci-682303.html", "text": "Френските власти разбиха българска престъпна мрежа, експлоатирала просяци.Задържани са 11 български граждани в град Тулуза.Осемте мъже и трите жени ще бъдат съдени за трафик на хора от престъпна организация, пране на пари и експлоатиране на просяци, съобщи БНТ.Разследването е започнало през май 2017 г. след жалба на българин, който искал да се избави от контрола на мрежата. Той бил нает в района на Плевен от една от петте ромски фамилии, които действали в Тулуза, с обещание за справедливо разпределение на печалбите.При пристигането му в града документите му за самоличност били взети и той открил, че просяците в мрежата живеят тежко и ги измъчват, ако не донесат достатъчно пари.Полицията е проследила парични потоци в размер на десетки хиляди евро към България и открила членовете на мрежата, която е структурирана около пет семейни клана.", "date": "2018.06.09", "title": "Франция разби българска престъпна мрежа, експлоатирала просяци"}
{"url": "https://offnews.bg/litca/dzhena-tergel-otceliala-v-4-kontcentratcionni-lagera-i-grizhila-se-za-682302.html", "text": "Преживялата четири концентрационни лагера по времето на Холокоста и грижила се за болната Ане Франк Джена Тергел издъхна на 95 години.Джена Тергел е родена в Краков, Полша, през 1923 година. Тя е най-малкото от 9 деца в семейството и губи по-голямата част от близките си след германското нахлуване на 1 септември 1939 г., което въвлича страната във Втората световна война. Семейството не успява да замине при роднините си в Америка, защото градът е окупиран мълниеносно. Две години по-късно Джена е отведена в гето в Краков с майка си и четирима братя и сестри. Носят торба с картофи и малко брашно.Един от братята ѝ е застрелян от германски офицер, втори успява да избяга и никой никога не го вижда повече.После местят нея и оцелелите от семейството ѝ в лагера в Плашов, Краков. Там сестра ѝ и съпругът ѝ са застреляни, когато ги хващат да изнасят тайно храна. След това оцелелите са накарани да извървят разстоянието до Аушвиц-Биркенау през зимата на 1944 г.През януари 1945 г. тя и майка ѝ прекарват четири седмици в друг лагер - Бухенвалд, преди да бъде отведена от товарен влак в Берген-Белзен. Там работи в болницата, където се грижи за умиращата от тиф 15-годишна Ане Франк, чийто дневник по-късно е публикуван.На 15 април 1945 г. Британската армия освобождава затворените в Берген-Белзен. Сред освободителите е Норман Тургел, за когото Гена се омъжва шест месеца след запознанството им. В деня на сватбата Джена е облечена в рокля, направена от британски армейски парашут, която сега е изложена в музей в Лондон. Затова я наричат и Булката от Белзен.През 1987 г. Тургел публикува историята си в книга (\"I light a candle\").\"Джена посвети живота си, за да споделя свидетелството си в стотици хиляди училища в страната. Историята ѝ е трудна за слушане и трудна за разказване, но никой, който я е чул, няма да я забрави. Един лъч светлина си отиде днес и никога няма да бъде заменен\", каза Карън Полок, изпълнителен директор на Holocaust Education Trust пред в. \"Guardian\".Тя неуморно споделя историята си, за да е сигурна, че ужасите на Холокоста никога няма да бъдат забравени.", "date": "2018.06.09", "title": "Джена Тергел, оцеляла в 4 концентрационни лагера и грижила се за Ане Франк, издъхна на 95 г."}
{"url": "https://offnews.bg/obshtestvo/babh-dade-shans-za-zhivot-na-kravata-penka-682299.html", "text": "Българската агенция за безопасност на храните даде шанс за живот на кравата Пенка.Животното - беглец е заплашено от евтаназия, след като неусетно минало границата и останало 15 в Сърбия, а после се върнало в родината.По европейското и българско законодателство \"всяко живо животно, влязло в Европейския съюз от трета страна без документи, трябва да се конфискува и унищожи, за да се предотврати евентуална зараза и да се защити индустриалното производство на страната\".Досегашните лабораторни анализи обаче са благоприятни, съобщи БАБХ днес. Животното се изследва за вируси, чието отхвърляне е важно, за да се предотврати появата на икономически опасни болести като син език, заразен нодуларен дерматит и др.Окончателните резултати ще излязат в понеделник, като животното остава под карантина.До края на седмицата ще продължат и срещите на изпълнителния директор на БАБХ д-р Дамян Илиев с колеги от Сърбия по трансграничното сътрудничество в областта на ветеринарната дейност. По тази тема разговори имаше и с експерти от Македония, пишат от БАБХ.", "date": "2018.06.09", "title": "БАБХ даде шанс за живот на кравата Пенка"}
{"url": "https://offnews.bg/litca/iuzhna-amerika-zagubi-naj-velikata-si-tenisistka-682286.html", "text": "В навечерието на финала при жените на най-престижния турнир на клей - Ролан Гарос - Южна Америка загуби най-успешната си тенисистка. Мария Буено почина на 78-години на 8 юни.Бразилката спечели 19 големи титли в кариерата си през 50-те и 60-те години на миналия век, включително три от Уимлъбдън на сингъл и четири от US Open.Буено бе приета в болница с диагноза рак на устата в четвъртък. В петък дойде и съобщението на болницата в Сао Пауло за нейната кончина.Мария Естер Буено е родена на 11 октомври 1939 г. в Сао Пауло. Тя се учи сама да играе тенис, през тийнейджърските си години не минава през формално обучение.Самоукото момиче изиграва първия си турнир на 12 г., а първата титла на сингъл идва, когато Мария е на 14.Въпреки липсата на треньор, Мария отвява конкуренцията, когато дебютира на международни състезания през 1958 г. в италианския шампионат.През 1959-а печели последователно два от най-престижните турнири - Уимбълдън и Откритото първенство на САЩ, което я превръща в национален герой. Тогава тя става №1 в света и печели наградата на Associated Press за атлет на годината при жените. При получаването ѝ Мария признава: \"Не съм добра. Страхувам се от всеки, с когото играя\".Година по-късно Буено става първата жена, спечелила Голям шлем на двойки. Тя триумфира и в четирите турнира от Големия шлем в партньорство с Кристин Труман в Австралия и с Дарлийн Хард във Франция, Великобритания и САЩ. Титлата от Уимбълдън вдига и през 1964 г., а през 65-а печели турнира на трева на двойки.Наричат я \"Лястовицата от Сао Пауло\" заради изключителната ѝ способност да доминира играта на мрежата.Нейният път в професионалния тенис е съпътстван от проблеми в лакътя, за които тя вини тежките дървени ракети по това време.След като прекратява кариерата си през 1977 г. Буено коментира тенис мачове за бразилския тв канал SporTV.През 1978 г. е включена в Международната тенис зала на славата.Мария Буено ще остане в сърцата на бразилците като номер едно в тениса, написа президентът на Бразилия Мишел Темер.Днес, след няколко часа, други две тенисистки - румънката Симона Халеп и американката Слоун Стивънс - ще излязат на корт \"Филип Шатрие\" в Париж в опит да достигнат частица от успеха на Мария - да спечелят титлата от единия от четирите турнири от Големия шлем. Стивънс вече има една титла от Шлема - от Откритото първенство на САЩ през 2017 г., а Халеп, въпреки че е №1 в женския тенис на сингъл сега, ще се бори за първата си титла от Шлема.", "date": "2018.06.09", "title": "Южна Америка загуби най-великата си тенисистка"}
{"url": "https://offnews.bg/bojni/tervel-pulev-ostava-nepobeden-na-profesionalnia-ring-682288.html", "text": "Тервел Пулев продължава да е непобеден на професионалния ринг. Българският боксьор постигна нов експресен успех, този път срещу американеца Армандо Анкона.Двубоят в \"Олстейт Арена\" в Чикаго се оказа изключително неравностоен и още в първия рунд Пулев нокаутира съперника си, като \"двубоят\" продължи едва 2 минути и 6 секунди.Тервел засипа с удари Анкона още в началото. Поредното ляво кроше на бронзовия медалист от Лондон 2012 свали американеца, който се изправи на крака и направи опит да продължи боя след отброяването. Последва нова атака на Пулев и всичко приключи.Българинът се радваше на солидна подкрепа от българската общност в Чикаго.Балансът на Пулев вече е 11 победи от 11 мача, като 10 от тях са с нокаут, като четири са постигнати в първи рунд.Следващият двубой на Тервел Пулев е насрочен за 27 юли, когато в Ларедо, Тексас за първи път ще се боксира в 10 рунда.", "date": "2018.06.09", "title": "Тервел Пулев остава непобеден на професионалния ринг"}
{"url": "https://offnews.bg/ikonomika/ot-universitetski-proekt-do-izobretenie-pazeshto-koleloto-ot-krazhba-682133.html", "text": "\"Идеята ми дойде по време на втората година в университета, когато записах \"Бизнес\" с профил \"Предприемачество\" и трябваше да подхвана някакъв проект. Тогава си купих колело и търсих начин да го заключвам. Потърсих информация за катинари и се оказа, че какъвто и катинар да си купиш, той е много лесно пробиваем, има ли ключалка. Най-скъпите катинари отнемат 90 секунди, за да бъдат откраднати. Дори има клип в YouTube как се случва това. Отчайващо!\"От отчаянието на Божидар Христов се ражда идеята, а след нея - и изобретението, и компанията - производител, в която Божидар работи с Боян Христов.Резултатът от година работа е полуавтоматичната стойка Streebl, захранвана със соларен панел. С помощта на карта и мобилно приложение се заключат едновременно предната и задната капла на колелото и неговата рамка.Изобретението спечели голямата награда - 20 хил. лв., в конкурсната програма за социални предприемачи с фокус върху \"зелени\" и устойчиви инициативи\" - БАКБ Предизвикателство, финансирана от Българо-американска кредитна банка.На въпроса наистина ли стойката е \"непробиваема\", той отговаря категорично \"Да\".За да заключи колелото си, човек докосва картата си, въвежда код или използва приложението за заключване, поставя колелото си на стойката, избутва механизма и заключва всички компоненти.Една стойка пази две колела, а първите ще бъдат монтирани през лятото.Боян и Божидар, които случайно носят еднаква фамилия, предлагат монтирането на стойките пред бизнес сгради, училища, университети. ", "date": "2018.06.09", "title": "От университетски проект до изобретение, пазещо колелото от кражба: историята на Streebl"}
{"url": "https://offnews.bg/volejbol/volejbolistite-ni-vzeha-samo-gejm-ot-italia-682289.html", "text": "Националният отбор по волейбол записа поражение от Италия с 1:3 (23:25, 19:25, 25:21, 19:25) във втория си мач от група 10 на Лигата на нациите в Осака.Вчера възпитаниците на селекционера Пламен Константинов записаха чист успех над домакина Япония, но днес успяха да вземат само гейм от Италия. Италианците успяха да вземат оспорвания първи гейм, след което имаха по-сериозно предимство в края на втората част.„Лъвовете“ се върнаха в мача с успех в третия гейм, но в следващата част Италия затвори мача с 25:19. За България предстои още един мач от надпреварата в Осака – утре, срещу тима на Полша. Двубоят е от 5:10 часа сутринта българско време.БЪЛГАРИЯ - ИТАЛИЯ 1:3 (23:25, 19:25, 25:21, 8:5, 19:25)БЪЛГАРИЯ: Георги Сеганов 2, Николай Учиков 19, Валентин Братоев 13, Николай Пенчев 13, Виктор Йосифов 7, Светослав Гоцев 10 - Теодор Салпаров-либеро (Розалин Пенчев 1, Димитър Маринков, Илия Петков, Петър Каракашев-либеро)Старши-треньор: ПЛАМЕН КОНСТАНТИНОВИТАЛИЯ: Симоне Джанели 6, Габриеле Нели 16, Филипо Ланца 20, Луиджи Рандацо 13, Симоне Анцани 9, Енрико Честер 9 - Салваторе Росини-либеро (Фабио Баласо-либеро, Симоне Пароди, Давиде Канделаро)Старши-треньор: ДЖАНЛОРЕНЦО БЛЕНДЖИНИ.", "date": "2018.06.09", "title": "Волейболистите ни взеха само гейм от Италия"}
{"url": "https://offnews.bg/dw/zloto-monsanto-izchezva-682301.html", "text": "Ето, че най-после отново германски концерн е по заглавните страници на икономическите списания по цял свят. За разлика от \"дизелгейт\" и провала на \"Дойче банк\", този път има добри новини. Срещу сумата от 56 милиарда евро концернът \"Байер\" купува американския гигант за производство на семена \"Монсанто\". Това е най-голямото сливане на германски концерн в чужбина.Един омразен обект изчезваКогато ставаме свидетели на подобни големи събития, можем със сигурност да разчитаме на едно: че ще се намери огромна тълпа критици, които да изложат всевъзможни аргументи \"против\". В конкретния случай те твърдят, че \"Монсанто\" и генната технология са виновни за мъките на селските стопани в развиващите се страни. Твърдят още, че сега възниква един монопол, който не дава никакъв избор на фермерите по света. Концернът \"Байер\", казват те, се слива с едно предприятие със съмнителна репутация и така уврежда собствения си имидж. При всяка откриваща се възможност по улиците излизат демонстранти с плакати, на които е изписано: \"Монсанто=зло!\".Разбира се, няма как да не подчертаем, че \"Монсанто\" беше омразен обект. Концернът от Сейнт Луис в щата Мисури правеше какви ли не машинации. Той разкрасяваше и дори фалшифицираше резултатите от изследванията на своите продукти, подкупваше служители на регулаторните агенции. За лошия имидж на \"Монсанто\" допринесоха и скандалите, съдебните спорове, но и предразсъдъците. В Германия например се шири небивал страх от генната технология. Макар че науката се опитва, според силите си, да отнеме страховете на хората. Напразно, казват критиците, тъй като учените \"така и така са купени от \"Монсанто\".Монопол вместо многообразие?Настроенията сред фермерите са разнопосочни. Едни смятат хербицида \"Раундъп\" (продуктът с глифозата) и пасващите към него семена за идеални средства. Защото и при тежки климатични условия реколтата е сигурна. Други пък казват, че това е дяволско средство, което щяло да ни превърне в мутанти. И когато сега \"Байер\" поглъща \"Монсанто\", изчезвало само името, но глифозатът си оставал. Щели да останат и съдебните дела на американските фермери срещу \"Монсанто\". Ищците казват, че глифозатът предизвиква заболявания и настояват за обезщетения. Ако спечелят делата, концернът \"Байер\" ще бъде изправен пред сериозен проблем.Към това се прибавя и историята с т.нар. монопол. След сливането на двата концерна, \"Байер\" ще има една четвърт дял от световния пазар. А това не е никакъв монопол. \"Байер\" ще си дели пазара с още три други концерна, които от своя страна също търсеха партньори. Вярно, че преди няколко години все още имаше седем големи агрохимически концерни, а сега те са само четири. Вярно е и това, че \"Байер\" ще стане най-големият в света производител на семена и хербициди. Но антимонополните служби в 30 държави все пак проучиха сделката много подробно. Всяка от тях имаше конкретни изисквания за това кои сфери от бизнеса си трябва да продаде \"Байер\", за да може и в бъдеще на световния пазар да има конкуренция. Германският концерн от своя страна предостави 40 милиона страници документи в Брюксел и Вашингтон, за да убеди антимонополните власти в сделката.Може ли злото да бъде победено?\"Байер\" и \"Монсанто\". Сделката вече е факт. Договорът е подписан от юристите на двата концерна и е публикуван. Без шумно парти, без шефовете на двата концерна, които да говорят за \"звездна сватба\". Това показва, че \"Байер\" явно знае с какво се захваща. \"Ние осъзнаваме нашата отговорност пред селските стопани, потребителите и околната среда\", заяви преди няколко дни шефът на \"Байер\" Вернер Бауман. И обеща прозрачност.След 117 години името \"Монсанто\" изчезва. Първоначално от обменните списъци на борсите. А от главите на хората? Това ще се случи тогава, когато мениджмънтът на \"Байер\" докаже, че злото наистина може да бъде победено.", "date": "2018.06.09", "title": "Злото 'Монсанто' изчезва?"}
{"url": "https://offnews.bg/turizam/slanchev-briag-otkri-sezona-s-proverki-no-bez-valeri-simeonov-682294.html", "text": "Слънчев бряг откри летния туристически сезон снощи с грандиозни дискотечни партита и няколко хиляди туристи.Точно в 2 след полунощ започнаха и проверките, но, въпреки заканите от миналата година, сред инспектиращите не бе вицепремиерът Валери Симеонов, предаде БНТ.Здравни инспектори измерваха нивата на шума, воглаве с началника на РЗИ-Бургас Георги Паздеров. Служители на НАП и полицаи правеха групата да изглежда още по-внушителна. Преди дни Симеонов увери, че ще присъства и лично ще мери нивото на шума, но явно нещо много важно е препятствало пристигането му.Проверяващите подминаваха камерите и отказваха да коментират каквото и да било.Все пак в един момент те потвърдиха, че измерените нива са над разрешените.Проверките ще продължат, а Симеонов ще има среща с туристическия бранш на Поморие, след което ще съобщи пред журналисти резултатите от първите проверки в Слънчев бряг.", "date": "2018.06.09", "title": "Слънчев бряг откри сезона с проверки, но без Валери Симеонов"}
{"url": "https://offnews.bg/obshtestvo/patiat-e-temata-na-izpita-po-zhurnalistika-v-sofijskia-universitet-682295.html", "text": "\"Пътят\" е темата на изпита по журналистика в Софийския университет.По нея в 272-ра аудитория на Ректората пишат 416 кандидат-студенти.Контролните теми, изтеглени също от кандидат, са озаглавени  „Промяната във вашите ръце“ и „Капани на комуникацията“.Зам.-ректорът на Алма матер проф. Ренета Божанкова приветства кандидатите и заяви уверено, че те ще се представят отлично. Пожела им да подредят добре думите и мислите си и да организират така времето си, че да успеят да напишат всичко, което им подскажат знанието, умението да си служат със словото и разбирането им за днешния свят.Председател на изпитната комисия е доц. Ефрем Ефремов.В балообразуването на бакалавърските програми по „Журналистика“ и „Връзки с обществеността“ влизат оценките от писмения и от устния изпит по журналистика. От тази година в специалност „Книгоиздаване“ ще се взима само по-високата оценка от двата конкурсни изпита, а не сборът, както беше досега в условията за прием; вече ще има възможност по избор за кандидатстване в тази специалност с оценките от матурите по „Български език и литература“, „История и цивилизация“, „Философски цикъл“ и чужд език.Непроменено остава изискването до устен изпит по журналистика да се допускат издържалите писмения изпит с оценка не по-ниска от добър (3,50).", "date": "2018.06.09", "title": "'Пътят' е темата на изпита по журналистика в Софийския университет"}
{"url": "https://offnews.bg/izvan-terena/ronaldinio-se-snima-v-klipa-na-ofitcialnata-pesen-na-mondial-2018-682297.html", "text": "Бразилската футболна легенда Роналдиньо се появи в клипа на официалната песен на Мондиал 2018, който стартира на 14 юни в Русия.Във видеото са включени и кадри от знаменития гол на бившия халф на Барселона във вратата на Англия през 2002 година, както и други ярки моменти от световните финали.Самата песен пък се изпълнява от триото Уил Смит, Ники Джем и Ера Истрефи.", "date": "2018.06.09", "title": "Роналдиньо се снима в клипа на официалната песен на Мондиал 2018"}
{"url": "https://offnews.bg/futbol/real-madrid-shte-ima-nov-trenior-do-chetvartak-682306.html", "text": "Ръководството на Реал Мадрид желае да назначи новия старши треньор преди началото на Световното първенство, пише AS.Изминаха девет дни от шокиращото напускане на Зинедин Зидан след спечелването на трети пореден трофейот Шампионската лига и шефовете на кралския клуб усърдно търсят негов заместник.Липсата на треньор парализира спортно-техническото ръководство, което трябва да работи върху трансфери и планиране на лятната подготовка.Мениджърът на Тотнъм Маурисио Почетино е предпочитаният от Флорентино Перес нов наставник, но за момента от Лондон са залостили здрава вратата. Легендата на Реал Гути също е сред фаворитите за поста и нетърпеливо чака обаждане от Перес.Най-новото име, което се спряга, е това на селекционера на Бразилия Тите. Договорът на Тите със Селесао изтича след Мондиала.", "date": "2018.06.09", "title": "Реал Мадрид ще има нов треньор до четвъртък"}
{"url": "https://offnews.bg/tcarkoven-kalendar/tcarkvata-pochita-sv-kiril-aleksandrijski-682086.html", "text": "Църквата почита днес Св. Кирил, Патриарх Александрийски. Той е известен в историята на християнската църква както със своето благочестие и ученост, така и с твърдостта, с която защищавал догмите на православната вяра против лъжеучителя Несторий.Кирил се родил в Александрия във втората половина на IV в. и живял доста дълго в Нитрийската пустиня под ръководството на мъдрия и благочестив старец Серапион. Чичо му Теофил, архиепископ Александрийски, го извикал при себе си и го направил дякон. Скоро Кирил станал известен проповедник и с добродетелния си живот спечелил всеобщо уважение. След смъртта на Теофил в 412 г. той бил избран на архиепископския престол. Починал в 444 година.", "date": "2018.06.09", "title": "Църквата почита  Св. Кирил Александрийски"}
{"url": "https://offnews.bg/sviat/g-7-izolira-tramp-oshte-v-parvia-den-ot-sreshtata-na-varha-682285.html", "text": "Доналд Тръмп беше изолиран още в първия ден на срещата на върха на Г-7 от лидерите на останалите шест най-големи световни икономики, след като поиска връщането на Русия в групата и възстановяването на Г-8.Русия, изгонена след анексирането на Крим, трябвало да бъде върната, защото \"може и да не ви харесва, може и да не е политически коректно, но имаме свят за управляване\", според Тръмп, който поиска връщането на Русия \"на масата на преговорите\". Новоизбраният италиански премиер Джузепе Конте подкрепи Тръмп и написа в Туитър, че е \"в интерес на всички\" Русия да бъде върната. В отговор германският канцлер Ангела Меркел обяви, че всички лидери от ЕС на срещата са против връщането на Русия, докато няма напредък по въпроса за Крим. Канада също застана срещу предложението.Говорител на Кремъл също се включи, като обяви, че Русия е по-заинтересована от срещи в друг формат, различен от Г-7. В този момент руският президент Владимир Путин бе в Пекин, където получи медал в знак на приятелството между Русия и Китай от китайския си колега Си Дзинпин.Търканията заради наложените от администрацията на Тръмп мита за вноса на алуминий и стомана в САЩ също продължават. След среща с френския президент Еманюел Макрон американският му колега заяви, че са разговорите за търговията са ги подложили на малък тест, но че работят по въпроса. От своя страна, Макрон заяви, че се надява всички страни да желаят постигането на споразумение.Канада нарече митата на САЩ \"незаконни\", а президентът на Европейския съвет Доналд Туск предупреди, че позицията на Тръмп за търговията, климатичните промени и Иран представляват истинска заплаха.Ройтерс цитира съветник на френския президент, който казва, че САЩ са се съгласили да започнат търговски преговори с ЕС на техническо ниво през следващите две седмици.Тръмп си тръгна от двудневната среща на Г-7 в Канада рано и се отправи към Сингапур за знаковата му среща със севернокорейския лидер Ким Чен-ун.", "date": "2018.06.09", "title": "Г-7 изолира Тръмп още в първия ден от срещата на върха"}
{"url": "https://offnews.bg/nashite-avtori/zashto-zatvornikat-pelov-bil-neotkrivaem-682226.html", "text": "Ботевград малък град ли е, бе мерудии? Я да смятаме. Ботевград е с 20 000 граждани! Ако махнеш половината, защото са жени, остават 10 хиляди. Ако махнеш децата и старците - още 6 хиляди, и като махнеш и ромите - още две хиляди, остават две хиляди човека. Е как ще намерят човек измежду две хиляди други хора? Едно към две хиляди е коефициент за бинго! Нещо квартал, блок, номер да са казали? От колко до колко ще са си вкъщи? Как искате органите на реда да си вършат работата при такива условия? Пълна неяснота и догадки. Те полицаите да не са екстрасенси?Да си е поръчал пица по телефона? Да си е оставил телефонния номер? Да е звъннал на 112 и да се е представил? А? Как се търси игла в купа сено. Ми тя полицията все едно си няма друга работа, ами ще търси избягали затворници.И като попитате защо не са го разпознали?Естествено, че е неузнаваем с брада и шапка. Ами ако сложи и слънчеви очила, какво правим?Ами ако пусне и мустаци? Ами, ако си татуира лебед на челото? А?Да не би на челото му да пише престъпник? Те от полицията откъде да знаят? Все едно от полицията си нямат по важна работа, ами ще гледат кой е престъпник и кой не.Другият човек избягал с Пелов, още не могат да го намерят. Живял в същия апартамент. То така, както е казано, и аз не се сещам къде може да бъде, а не съм от системата на МВР. Ама аз дали се сещам си е мой проблем, не на МВР. Те, както казах, все едно си нямат друга работа...Чистачката не можа да ги хване. Квалифицирана при това. Обръгнала с контингента, а вие очаквате полицията да го улови.Че те да не би да си нямат друга работа, че ще ловят затворници. За тази работа си има чистачки. Нали така?И после защо били го застреляли. Ами, елементарно, бе мерудии! Застрелян е защото е застанал на пътя на куршума.Елементарна балистика е това. И не закачайте МВР-то, защото и без това си нямат друга работа.А като казвам друга работа, имайте предвид, че се задава гей парад. Трябва да се пази, да се охранява, да се защитава и дори да се обича. Защото, ако стане някоя непозволена обич, може някой да забременее.", "date": "2018.06.09", "title": "Защо затворникът Пелов бил неоткриваем?"}
{"url": "https://offnews.bg/obshtestvo/prolivni-dazhdove-i-gramotevitci-na-zapad-slantce-i-slab-viatar-n-682282.html", "text": "Днешният ден ще започне с преобладаващо слънчево време. Около и след обяд над западните райони ще започне да се развива купесто-дъждовна облачност. До края на деня и през нощта срещу неделя в много райони от западната половина на страната ще има краткотрайни, на места интензивни валежи от дъжд и гръмотевични бури, показва прогнозата на НИМХ-БАН. Там ще има и условия за градушки.Жълт код заради очаквани проливни дъждове, с локални извалявания между 25 и 40 л/кв. м. и гръмотевични бури е обявен за 10 от 28-те области на страната. Те са: София област, София град, Кюстендил, Перник, Габрово, Ловеч, Плевен, Враца, Монтана и Видин.В Източна България ще се задържи почти без валеж и с повече слънчеви часове. Ще духа слаб до умерен югоизточен вятър.Максималните температури ще са предимно между 28° и 33°.Над планините в Западна България облачността ще е по-често значителна, след обяд – купесто-дъждовна. На много места там ще има валежи от дъжд, ще се развиват и гръмотевични бури. Над масивите от източната половина от страната ще се задържи почти без валеж. Ще духа слаб до умерен южен вятър, който вечерта ще започне да се ориентира от изток. Максималната температура на височина 1200 метра ще е около 22°, а на 2000 метра – около 14°.Над Черноморието ще бъде предимно слънчево. Сутринта в отделни райони ще е с мъгла, а през деня ще има временни увеличения на облачността. Валежи са малко вероятни. Ще духа слаб до умерен вятър от изток-югоизток. Максималните температури на въздуха ще са от 23° до 27°. Температурата на морската вода е 21-24°. Вълнението на морето ще е около 2 бала.Денят ще продължи 15 часа и 14 минути. Слънцето ще изгрее 49 минути след 5 ч. и ще залезе в 21:03 ч.", "date": "2018.06.09", "title": "Проливни дъждове и гръмотевици - на запад, слънце и слаб вятър - на изток"}
{"url": "https://offnews.bg/obshtestvo/d-r-ivan-madzharov-oglavi-balgarskia-lekarski-saiuz-682291.html", "text": "Д-р Иван Маджаров оглави Българския лекарски съюз. Той се пребори с тримата си конкуренти за поста - д-р Венцислав Грозев (досегашният председател на БЛС), д-р Георги Тодоров и д-р Цветан Райчинов - на Събора на Лекарския съюз.Кандидатурата му издигна пловдивската ѝ колегия.Маджаров е директор на частната Университетска многопрофилна болница за активно лечение \"Пълмед\". Комплексът \"Пълмед\" е част от веригата здравни заведения, функциониращ от 2009 г.При първото гласуване Маджаров взе 188 гласа, а Грозев - 136. Райчинов и Тодоров получиха доверието съответно на 35 и 33 делегати.На балотажа 212 Маджаров надделя с 212 гласа срещу 170 на Грозев.Действителните бюлетини бяха 382, а регистриралите се кандидати към същия ден – 404.Новият председател на БЛС обеща да се бори за повече пари в здравеопазването. Той ще се бори и за премахване на разделението на лекарите: доболнични срещу болнични, работещи в частния сектор срещу тези в държавния.Предстои избирането на заместник-председателите и главен секретар на БЛС, членове на УС на БЛС, председатели и членове на контролна и етичната комисия, председател на Акредитационния съвет на БЛС и членове на Висш медицински съвет.", "date": "2018.06.09", "title": "Д-р Иван Маджаров оглави Българския лекарски съюз"}
{"url": "https://offnews.bg/horoskop/horoskop-za-9-15-iuni-ot-antonia-mechkova-680428.html", "text": "През тези 7 дни поемате много ангажименти към колеги, клиенти и близки, но дали ще изпълните думата си, или гледате само да ги впечатлите? Някои Овни да мислят за отдих и лични неща, едни са пред сериозно обвързване, други се хвърлят в авантюри, няма да им намерят точната половинка. В понеделник и вторник не сте доволни от изяви, всъщност и ситуацията не е назряла за ваши идеи. В сряда пречките са доста, с умерено темпо ще свършите куп задачи, може да се издигнете в йерархия. От четвъртък общувайте повече, но искрено.Периодът е под знака на отстъпки и дискретност. Ако имат лични или делови проблеми за изясняване, Телците да ги отложат. Едно, че близки и колеги имат нужда от тактична помощ за преодоляване на пречки, второ, още понеделник ще покаже доста неясноти в ситуацията, не бива да налагате мнението си толкова категорично. В сряда търсите услуги, повече информация за планове на опонентите ви, някои ще ви докарат куп ядове. В четвъртък енергията ви расте и ще помагате на другите, а и на себе си със завидна обич и мъдрост...Тези 7 дни са белязани от грижи за близки и познати, обхванало ви е по-патриархално настроение. Близнаците виждат куп проблеми в партньорствата и дейността си, ще търсят начин по-деликатно да насочат общите усилия към наваксване на пропуски, слабости. В понеделник не споделяте много-много идеите си, но околните са сигурни в лидерските ви качества, ще ви следват. От вторник-сряда нито пречки, нито финансови трудности ви плашат, разчитате на информация, запознанства, подкрепа от приятели и ще постигнете целта си.От уикенда се затваряте в черупката си, имате си грижи, а и идеи за промени. Част от Раците ще бъдат подчертано внимателни и към тревогите на роднини и приятели, а и наистина могат да им спестят огорчения. Не бързайте с нови партньорства от понеделник, вторник ви учи да налагате плановете си най-тактично, да искате услуги от стари и нови познати, да проявявате гъвкавост. Пък и да си затваряте очите за несъществени пропуски в петък, иначе ще изглеждате дребнави. Само за финанси не слушате съвети, излизате на плюс.Пълни сте с идеи за изява и печалби, мнозина ще имат условия да ги изпълнят. И все пак Лъвовете да не прекаляват с работохолизъм, близки искат внимание, следва да остане време и за приятели, и за тонизиране... Лесно е да се каже, ала като ви пришпорва подкрепа, която от понеделник получавате за начинания... Увличате с чара си колеги, партньори, клиенти и ви харесва да сте лидери. От вторник си налагайте по-голяма гъвкавост, появяват се пречки, с постоянство отстоявайте качеството в екипната дейност, стремежа си към пост и престиж.Сега трябва да ви води предпазливостта, в редица случаи хем ще сте прави, хем ще отстъпвате. Девите няма да се тревожат за реализацията на идеите си, обмислили са ги сериозно, поставят здрава основа за изпълнението. Ще искате същото отношение и от партньорите си още в понеделник, задачите са много и колкото и да ви се ще да ги приключите бързо, ще упорствате с всички сили и ще контролирате за високо качество на всички дейности. В четвъртък и петък резултатът се вижда. За личен избор искате съвети, някои имат куп кандидати.Купонджийското настроение от уикенда трудно ще ви остави, но къде е по-разумно да отдъхнете и помислите за настъпващата работната седмица. Група Везни дотолкова са увлечени по компании и авантюри, та може да си докарат ядове дори с по-близките. От понеделник се очертават неочаквани пречки в службата, може да се наложи да поемете част от товара на колеги, партньори, да отложите някакви проекти. В сряда се пазете от преумора и разочарования, до петък усилията ви ще дадат плодове, а и добрите съюзи ще се стабилизират.През тези дни вие също сте пълни с идеи за работа, но поне през уикенда си дайте малко отдих, обърнете внимание на най-близките. Това не значи някои Скорпиони да се люшкат в крайности, понеже обичани хора имат проблеми или са настроени по-купонджийски. Вие няма да си позволите компании във вторник-сряда, иначе ще е за сметка на изявата ви. Казвайте си мнението с такт и дълбайте по свои задачи, от понеделник само с постоянство ще постигате целите си. Четвъртък и петък открояват резултата, и все пак не се налагайте...До понеделник сте особено чувствителни за нови шансове, палите се и за най-трудни проекти. Стрелците ще се справят с много отговорни задачи, хубаво е да разчитат на равностойни партньори и грижливо да подготвят начинанията. Вторник носи още оферти, по-дълго обмисляне преди избора не вреди. После времето не е подходящо за доизясняване, оплакване от трудности, забавяне. В петък ще постигнете желани промени в деловата сфера, при необвързаните не е изключена любов от пръв поглед. Мерете си думите, изреченото не се връща.Деловите ви задачи са много и трудни, а от събота до сряда ще ви се иска да посветите внимание на дом и близки. Ето защо Козирозите няма да споделят нашироко проблеми и идеи, а ще упорстват в работата, понякога и без да се интересуват от коментарите на околните, пък и от споровете им. Е, чак така не бива. Ако сте на път или на ново място, гледайте да се сближите и с по-ниско стоящи хора, да се опирате на тяхна помощ и сътрудничество. В петък ще има с какво да се хвалите професионално и като финанси. Не наблягайте на лукса.През уикенда не чакайте голяма подкрепа от околните, офертите им уж ще печелят, а в крайна сметка крият риск, който не ви е по вкус, па и няма да ускори напредъка ви. Водолеите да анализират сериозно нещата, в службата май са жертва на интрига. Ще я разсеят, да не разчитат само на пословичното си трудолюбие. От сряда едни поемат свръх ангажименти, втори се мъчат да наваксат и чужди пропуски. В четвъртък отделете време на домашни неща и не се месете в спора на другите, в петък грижливо отберете с кого да другарувате.За вас 7-дневието слага ударение на по-лични или домашни неща. Разбира се, Рибите няма да изоставят деловите си планове, от понеделник условията са доста благотворни за реализация на техните идеи. Друг въпрос, че към сряда забелязвате пропуски на колеги и партньори, та ще бъдете твърде строги за по-бързото наваксване. Ще се оправите, с вашата работа можете да бъдете пример за уважение към уговорени срокове, качество, креативност. В петък няма да се изтъквате напред в екипа, но трудът ви ще бъде оценен. Награди и в любовта.", "date": "2018.06.09", "title": "Хороскоп за 9 – 15 юни от Антония Мечкова"}
{"url": "https://offnews.bg/obshtestvo/gej-parad-i-kontra-demonstratcii-okupirat-tcentara-na-sofia-stotitci-682131.html", "text": "Гей парад и две контра демонстрации ще окупират центъра на столицата днес. Движението ще бъде спирано поетапно. Възможни са сблъсъци. Десетки полицаи са на крак. За реда ще следят служители на СДВР и ГД \"Национална полиция\".София прайд започва в 19 ч., а сборният пункт е паметникът на Съветската армия. Преди това организаторите му са предвидили музикална програма с начален час 16:30, също пред паметника.Движението ще бъде ограничено от 16 ч., а организаторите са заявили, че събитието ще продължи до 22 ч.Ето и маршрута на Прайда: бул. „Цар Освободител“, бул. „Васил Левски“, ул. „Ген. Йосиф Гурко“, ул. “Г.С. Раковски“, бул.“ Княз Ал. Дондуков“, бул. “Васил Левски“, бул. „Цар Освободител“ отново до Паметника на Съветската армия, където мероприятието ще приключи.В отговор на парада се организират други две събития.Първото е наречено \"Поход за семейството\" и участниците в него ще изразят подкрепата си за традиционния брак и християнските семейни ценности. Походът започва в 14 ч. пред Народното събрание. Маршрутът му е: бул. “Цар Освободител“ до пл. „Независимост“, бул. „Княз Ал. Дондуков“, бул. „Княгиня М. Луиза“, бул. „Витоша“ до НДК, пл. „България“. Очаква се походът да приключи до 16.30 ч.Освен в столицата, поход ще има и в още четири града: Пловдив (от 11 ч.), Варна (от 15:30 ч.), Бургас (от 18 ч.) и Русе (от 17 ч.).За да подчертаят позицията си, част от двойките ще бъдат облечени в сватбените си костюми и булчински рокли, заяви Ивайло Тинчев, един от организаторите на събитието, цитиран от \"Дарик\". В края ще бъдат пуснати десетки балони, с надпис „ЗА семейството от мъж и жена“. Час преди гей парада - от 18 ч. - в София започва друго шествие. От пилоните на НДК ще тръгне шествие под надслов \"Да запазим децата от разврата\". Организаторите - \"Национална съпротива\" - наричат хората с различна от традиционната сексуалност \"ненормални\" и призовават \"всички нормални български граждани\" да се присъединят.Призивът, изпратен от Благовест Арсенов Николай Йовев, гласи: \"Българи, въпреки отпора срещу опитите на властите да прокарат Истанбулската конвенция, ние отново виждаме техните действия в пропагандирането на извратеността! За поредна година правителството и Столична община, в лицето на Йорданка Фандъкова, разрешават провеждането на гей парад в нашата столица. За поредна година ненормалните ще претендират за права и ще настояват за узаконяване на гей браковете и за правото да осиновяват деца, на които спокойно да могат да тровят душите с техните болни идеи. За поредна година българският данъкоплатец ще плати стотици хиляди за охрана и организация на това пошло събитие. И най-лошото в случая е, че за пореден път на това сборище ще присъстват малки деца, които ще бъдат подложени на хомосексуална пропаганда.Затова нека заедно да се противопоставим и да „Запазим децата от разврата!\".Ние, от „Национална съпротива\", призоваваме всички нормални български граждани да се присъединят на нашето анти гей шествие, което ще започне на 09.06. от 18:00 ч. от пилоните на НДК. Също така призоваваме полицията и всички останали институции да проверят кои са отговорните лица за пропагандиращата се извратеност сред присъстващите деца на гей арада, като същевременно и алармираме Държавната агенция за закрила на детето, че на въпросното мероприятие ще присъстват малолетни деца и настояваме да се потърси сметка от родителите им за това тяхно действие\".Националистите са заявили, че събитието им ще обхваща времето от 17 до 20 часа.Шествието им ще тръгне в 18 часа от пилоните на НДК и ще продължи по бул. „Патриарх Евтимий“, ул. „Граф Игнатиев“, бул. „Христо и Евлоги Георгиеви“, пред сектор „А“ на Национален стадион „Васил Левски“, по алеята покрай сектор „Г“ на стадиона до езеро „Ариана“ в Борисова градина, където събирането ще приключи.Шествието на националистите ще приключи на метри от гей парада - паметника на Съветската армия и полицията ще бъде на крак, за да предотврати евентуални сблъсъци.За реда ще следят служители на СДВР, подпомагани от техни колеги от ГД \"Национална полиция\"На обявените сборни места ще бъдат изградени буферни зони за участниците в обявените събирания. Съгласно българското законодателство, в обособените зони няма да бъдат допускани лица във видимо нетрезво състояние, маскирани или носещи забранени предмети и вещи /огнестрелно оръжие, пиротехнически изделия, ножове, палки, боксове/, предупреждават органите на реда.При необходимост, по направленията на придвижване на шествията, поетапно ще бъде спирано и възстановявано движението по пътното платно.Взети са всички необходими мерки за недопускане на инциденти и нарушения на обществения ред.От СДВР призовават случайно преминаващи граждани в района на провежданите прояви, да проявят толерантност и да спазват стриктно указанията на униформените.", "date": "2018.06.09", "title": "Гей парад и контра демонстрации окупират центъра на София. Стотици полицаи ще следят за сблъсъци и ще спират движението"}
{"url": "https://offnews.bg/obshtestvo/spirat-kolite-po-magistrala-liulin-za-5-chasa-dnes-682232.html", "text": "Движението на леки автомобили по магистрала \"Люлин\" ще бъде спряно днес от 13 до 18 часа заради обрушване на скатове при 9-ти километър, съобщи АПИ. Затворен за коли ще е участъкът от пътен възел „Даскалово“ до пътен възел „Мало Бучино“. За пътуващите за София обходният маршрут е по път I-1 през Владая, а в посока Перник е по път I-1 през Владая и път III-1801 през Мало Бучино.Камионите над 12 тона ще бъдат спирани на интервали от два часа и ще изчакват на място. Първото спиране е от 13 ч. до 15 ч. Движението на тежкотоварния трафик ще бъде пуснато за един час от 15 ч. до 16 ч. След това МПС над 12 т отново ще бъдат спряни за два часа от 16 ч. до 18 ч. Утре няма да се работи и движението няма да бъде спирано, уточняват от АПИ. В понеделник - 11 юни, ще продължат аварийно-възстановителните дейности при 9-ти км на АМ „Люлин“. До приключването им всеки ден от 10 ч. до 18 ч. движението на леките автомобили по автомагистралата в участъка от п. в. „Даскалово“ до п. в. „Мало Бучино“ ще бъде спирано. Камионите над 12 тона отново ще бъдат спирани на интервали от два часа и ще изчакват на място, началото е от 10 до 12 часа. ", "date": "2018.06.09", "title": "Спират колите по магистрала Люлин за 5 часа днес"}
{"url": "https://offnews.bg/kultura/preporachvame-vi-s-liubovta-shega-ne-biva-v-naroden-teatar-ivan-va-682261.html", "text": "Днес от 19:00 часа в Голямата зала на Народен театър \"Иван Вазов\" ще се постави пиесата \"С любовта шега не бива\", режисирана от Мариус Куркински.Сюжетът проследява пристигането на младата Камий в провинциалното имение на неин чичо, който е барон. Тя току-що е завършила образованието си в манастир, а синът на барона Пердикан е защитил докторат в Париж. Знатната особа не скрива намерението си да ги ожени, но планът не протича както трябва и загива невинен човек.Авторът на пиесата Алфред дьо Мюсе е жесток към своите герои. Той им дава любов само за малко и после ги разделя заради смъртта на Розет.От 19:00 часа в кино \"Люмиер Лидл\" балет и танцов театър \"Коломбина\" представя най-новия си спектакъл \"Седем срещи\".Повече информация за събитието можете да намерите . ", "date": "2018.06.09", "title": "Препоръчваме ви: 'С любовта шега не бива' в Народен театър 'Иван Вазов'"}
{"url": "https://offnews.bg/sviat/kralitca-elizabet-vtora-udostoi-s-ritcarski-pochesti-ema-tompsan-i-ken-682296.html", "text": "С военен парад днес ще бъде отбелязан рожденият ден на кралица Елизабет Втора.Кралицата, която е най-дълго управляващият монарх в съвременната история на Обединеното кралство, е родена на 21 април 1926 година, но от 1974 г. се празнува през втората седмица на юни заради по-добрите климатични условия.Кавалерийският парад се нарича \"Посрещане на знамето\" и се изпълнява от 1748 година. Церемонията ще бъде наблюдавана от кралското семейство и техните гости. За пръв път гвардейците ще могат да носят тюрбани, отбеляза Би Би Си.Около 1000 войници ще участват в церемонията.По традиция кралицата удостои с рицарски почести хора с изключителен принос. В списъка са 1057 души. 12 от тях са световноизвестни имена, например актрисите Ема Томпсън и Кийра Найтли. 59-годишната Томпсън става Офицер на Ордена на Британската империя за постижения в драматичното изкуство, както и 33-годишната ѝ сънародничка Кийра Найтли.Актьорът Том Харди става Командор на Ордена на Британската империя. Носителят на Нобелова награда за литература Кадзуо Ишигуро става Рицар на Ордена на Британската империя. Легендата на Ливърпул Кени Далглиш стана рицар, а признанието за бившия шотландски нападател е заради работата му за футбола, благотворителността и град Ливърпул.Далглиш е мениджър на Ливърпул по време на една най-голямата спортна трагедия на Великобритания, при която на стадион „Хилбзбъро“ в Шефийлд загиват 96 привърженици на „червените“. Шотландецът присъства на повечето от погребенията, а след това е един от най-активните в борбата за справедливост и разкриване на истинските виновници за трагедията.Боксьорът Антъни Джошуа също е в списъка с получаващите Орден на британската империя.Рицарските почести се дават от кралицата два пъти годишно - в началото на годината и по случай официалния ѝ рожден ден, който се празнува през юни.", "date": "2018.06.09", "title": "Кралица Елизабет Втора удостои с рицарски почести Ема Томпсън и Кени Далглиш"}
{"url": "https://offnews.bg/obshtestvo/izpiti-po-zhurnalistika-i-matematika-v-sofijskia-universitet-682188.html", "text": "Днес Софийският университет ще проведе два от кандидатстудентските си изпити - писмения по журналистика, от 9 ч., и математика I, от 14 ч.Писменият изпит по журналистика има за цел да оцени способността на кандидат-студентите да създават цялостен и завършен писмен текст по зададена тема. Работата може да бъде написана в свободно избрана от автора прозаична форма и достатъчен за пълноценното разгръщане на замисъла обем.Темите за писмения изпит са от съвременния обществен, политически, икономически и културен живот, отразен в българския периодичен печат, радиото, телевизията, интернет. Изпитната комисия формулира темите непосредствено преди изпита. Изпитът започва с изтеглянето на една тема от кандидат-студент, контролно се отварят поне още две теми.Изпитът продължава 3 астрономически часа.Изпитът по математика I е писмен, с продължителност четири часа. От 2016 година форматът му съвпада напълно с този на матурата по математика:- 20 задачи с избираем отговор от 4 възможности;- 5 задачи с отворен отговор;- 3 задачи с цялостно решение.При решаването на всички задачи се използват знания от програмата по математика за задължителна подготовка. Решаването им не предполага използването на помощни изчислителни средства. Допуска се използването на химикалки (пишещи синьо), черен молив, линийка, триъгълник, пергел и гума. Не се разрешава ползването на калкулатори, електронни бележници и портативни компютри. Единственото разрешено помагало по време на изпита е Справочник по математика за кандидат-студенти, издаден от Факултета по математика и информатика на СУ „Св. Климент Охридски\" не по-рано от 2007 г. (с червена корица).", "date": "2018.06.09", "title": "Изпити по журналистика и математика в Софийския университет"}
{"url": "https://offnews.bg/112/pochina-mario-panchev-prostrelian-ot-izbiagalia-zatvornik-vladimir-pe-682290.html", "text": "Почина Марио Панчев.39-годишният мъж бе прострелян в Ботевград във вторник от избягалия от Софийския затвор Владимир Пелов и бе откаран в болница \"Пирогов\" в критично състояние.Владимир и Марио били приятели от близо 30 години, преди да се скарат.Марио е издъхнал тази сутрин въпреки усилията на екипа му да спаси живота му, съобщи Нова тв, като цитира източник от лечебното заведение. МВР също потвърди информацията.При престрелката в центъра на Ботевград Пелов издъхна на място, улучен от 4 куршума, два от тях - в корема.", "date": "2018.06.09", "title": "Почина Марио Панчев, прострелян от избягалия затворник Владимир Пелов"}
