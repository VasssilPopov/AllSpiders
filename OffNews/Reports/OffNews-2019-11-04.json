{"url": "https://offnews.bg/futbol/avtorat-na-naj-vdahnoviavashtata-sportna-rech-shte-se-sreshtne-s-futbo-714776.html", "text": "Една от легендите на професионалния американски футбол и Super Bowl, холивудски актьор и предприемач Джейми Уилямс ще се срещне с играчите от представителния отбор на Левски.Участвалият в легендарния филм на Оливър Стоун \"Всяка една неделя\" Уилямс ще изнесе лекция на футболистите, в която ще им поднесе редица от примери за изкуството да си лидер.Джейми Уилямс е автор на една от най-известните мотивационни речи в киното. Тази, в която героят на Ал Пачино вдъхновява играчите си преди финал на Super Bowl.Освен това легендата на професионалния американски футбол е професионален мотиватор и учи младите хора как да превръщат мечтите си в реалност.\"Когато бях малък, футболът беше моята религия. За мен и за моите приятели това беше ежедневната ни рутина. Това стана част от моето ДНК.Обичам да се състезавам. Но много обичам и да уча. Обичам историята\", разкрива Джейми Уилямс и допълва, че харесва митологията. Любимият му герой е Херакъл – защото доказва максимата, че няма невъзможни неща.\"Всичко онова, което Ал Пачино казва, всяка една дума, аз лично съм ги преживял\", допълва още Уилямс.", "date": "2019.11.04", "title": "Авторът на най-вдъхновяващата спортна реч ще се срещне с футболистите на Левски"}
{"url": "https://offnews.bg/kultura/risunkite-na-lika-ianko-v-natcionalnata-galeria-714770.html", "text": "Националната галерия представя рисунките на Лика Янко. Изложбата се открива на  7 ноември 2019 в 18.00ч., и ще бъде отворена за посещения до 9 февруари 2020 г. в Квадрат 500, зала 6, Пл. „Св. Александър Невски“, ул. „19-ти февруари“ 1.Уникалното присъствието на Лика Янко (1928 – 2001) на българската художествена сцена е белязано от една от малкото й публични изложби, цензурирана и затворена през 1967. Причината е в няколко “неотговарящи на изискванията” творби. Но тази травма не пречи на авторката и през следващите години упорито да изгражда своя собствен свят от образи и форми, по детски непосредствени и библейски мъдри.Лика Янко е по-известна като живописец, преодоляващ конвенционалните представи за изразните средства чрез колажиране на различни «случайни» материали, чрез преплитане на абстрактното и фигуративното, чрез изграждане на формите почти само от един цвят – белия.Рисунките на Лика Янко са по-малко известни, а запознаването с тях най-добре разкрива интензивния практически постоянен процес на «осмисляне» на света с щрих и линия. За да представи тази страна в творчеството на художничката, Националната галерия отново сътрудничи с куратора Иво Милев, режисирал от колекцията на Владимир Илиев и Александър Тошев иновационна експозиция от непоказвани досега рисунки на авторката с въвличане на мултимедийни технологии и специализирано осветление.Създадени в периода от началото на 70-те до средата на 90-те години на ХХ век, тези листове представляват съществен елемент от творческия процес и биографията на Лика Янко. Чрез тях може да се проследи развиващият се в платната й от това време линеарен стил, който е ясно разпознаваем и неповторим. Акценти в експозицията са няколко платна от дарението на художничката за Националната галерия малко преди смъртта й през 2001.", "date": "2019.11.04", "title": "Рисунките на Лика Янко в Националната галерия"}
{"url": "https://offnews.bg/ikonomika/aktivnostta-na-golemite-banki-se-zasilva-prez-tretoto-trimesechie-714772.html", "text": "Стрес-тестовете на 6-те български банки преминаха безпрепятствено в разгара на лятото, като потвърдиха стабилността на банковата система. ЕЦБ отправи препоръки към Инвестбанк и Първа инвестиционна банка за изграждане на допълнителен капиталов буфер, а двете банки още тогава заявиха, че работят в тази посока и вече дори са изпълнили не малка част от него. С това цялото суетене около стрес-тестовете приключи и банките можеха една идея по-спокойно да се фокусират върху своята основна дейност. Първите резултати от това вече са налице.През третото тримесечие на 2019 г. активите на банковата система нарастват общо с 2.7% (2.9 млрд. лв.) и към края на септември достигат 111.5 млрд. лв. Най-висок ръст на активите за последното тримесечие се отчита от Уникредит Булбанк с 894 млн. лв. до 20.5 млрд. лв. На следващо място се нарежда Банка ДСК с ръст от 492 млн. лв. до 16 млрд. лв. Очаква се в края на годината да приключи вливането на Експресбанк в нея, което към този момент ще я направи лидер по активи с приблизително 22 млрд. лв.При кредитирането на домакинствата се отчита ръст за последното тримесечие от 2.9%, а на годишна база с 9%, като най-активно се открояват Банка ДСК, Първа инвестиционна банка (Fibank), Райфайзенбанк и Уникредит Булбанк. ръст в жилищното кредитиране и спад в портфейла от потребителски кредити. Както обаче съм посочил в предходни анализи, този спад е само документален като банката следва стратегията си да прехвърля поетапно портфейла си от потребителски кредити към своето дъщерно дружество УниКредит Кънсюмър Файненсинг. То оперира като небанково такова и по този начин позволява на банката да балансира по-устойчиво риска и същевременно да запази нивата си на печалба.Графика 1: Ръст Септ'19/Юни'19 в хил. лв. :При потребителските кредити най-висок ръст за последното тримесечие се отчита от Банка ДСК с 89 млн. лв. След нея по ръст се нарежда Райфайзенбанк с 52 млн. лв., а на трето място е Първа инвестиционна банка с 37.4 млн. лв. При жилищното кредитиране с най-висок ръст е Уникредит Булбанк с 88 млн. лв., следвана от Райфайзенбанк с 68 млн. лв., Банка ДСК с 57 млн. лв. и Първа инвестиционна банка с 40 млн. лв. Като най-активна в кредитирането към бизнеса през последното тримесечие се откроява ОББ с ръст от 189 млн. лв. отпуснати кредити. На следващо място по ръст на кредитите към бизнеса се нареждат Райфайзенбанк с 159 млн. лв. и Банка ДСК със 131 млн. лв. През третото тримесечие корпоративните кредити се увеличават с 2,9%, а на годишна база с 6,3%.Най-голям ръст на приходите от такси и комисиони за последните 12 месеца се отчита от Райфайзенбанк с 18.3 млн. лв. до 105 млн. лв. Последните месеци банката е доста активна по отношение на дигитализирането на своите продукти и услуги. Преди седмица Райфайзенбанк пусна собствен дигитален портфейл, който позволява на клиентите ѝ да плащат на ПОС терминали и да теглят пари от банкомати не с карта пластика, а с мобилния си телефон. По този начин тя се превърна във втората банка на пазара след Първа инвестиционна банка, която предлага опция за дигитализиране на банкова карта и използването на мобилен телефон за разплащане или теглене от банкомат.Общите нетни оперативни приходи в банковата система нарастват с 3% за последните 12 месеца. Най-висок е ръстът при Първа инвестиционна банка с 44.6 млн. лв. На следващо място по ръст се нареждат Експресбанк с 27.2 млн. лв. и Райфайзенбанк с 18.8 млн. лв. Най-съществен спад се наблюдава при Общинска банка, чийто нетен оперативен приход спада с 44.2 млн. лв. Този негативен резултат се дължи на спад в позицията „нетни печалби или (-) загуби от финансови активи и пасиви, отчитани по справедлива стойност в печалбата или загубата“. Към края на юни тя е била 28.8 млн. лв., а през септември е отрицателна (-47 хил. лв.). Това движение може да се дължи на преоценка или продажба на активи по тази позиция, което има еднократен ефект върху баланса и не би следвало да се третира. Това е и причината банката да приключва третото тримесечие със загуба от 1.5 млн. лв.Графика 2: Ръст Септ'19/Юни'19 в хил. лв.Направените обезценки от банките към края на третото тримесечие са в размер на почти 350 млн. лв. Най-високият обем обезценки са направени от Уникредит Булбанк 105 млн. лв. и Първа инвестиционна банка 89.7 млн. лв. Двете банки управляват и най-големите корпоративни портфейли в банковата система, при които отчитат спад през последното тримесечие. От Първа инвестиционна банка поясняват в официално съобщение, че през третото тримесечие на годината Fibank е прегледала обстойно кредитния си портфейл за съответствие между методологията на ЕЦБ (използвана при цялостната оценка) и Международните Стандарти за Финансово Отчитане (задължителни за прилагане при изготвяне на финансовите отчети от банките). В резултат на това към края на месец септември 2019 г. са били начислени допълнителни разходи за обезценки от 66 млн. лв. спрямо юни 2019 г. По този начин банката отразява счетоводно в текущата си дейност по-консервативния подход към оценката на кредитния риск след извършения преглед на качеството на активите. Въпреки високият обем заделени средства за обезценки, банката реализира печалба в края на септември от 64.7 млн. лв., което е ръст на годишна база от 4.2%.Към 30 септември 2019 г. печалбата на банковата система е 1.3 млрд. лв., или с 4.2% (51 млн. лв.) повече от тази за същия период на 2018 г. С най-висока печалба в края на третото тримесечие е Уникредит Булбанк с 331 млн. лв. На второ място е Банка ДСК с 197 млн. лв., а трета е Юробанк със 131.4 млн. лв. С най-висок ръст за последните 12 месеца в печалбата си може да се похвали Експресбанк, която прибавя 21 млн. лв. На следващо място по ръст се нарежда ЦКБ с нови 13 млн. лв. до 34.7 млн. лв., а трети са Райфайзенбанк с ръст от 12 млн. лв. до 116 млн. лв.Показателите за възвръщаемост на активите (ROA) и за възвръщаемост на капитала (ROE) към края на отчетния период са съответно 1.52% и 11.82%. Разходите за обезценка на финансови активи, които не се отчитат по справедлива стойност в печалбата или загубата, за деветте месеца са 346 млн. лв. (при 348 млн. лв. година по-рано).Анализирайки представянето на банковата система през третото тримесечие, няма как да подминем и това, че в последните дни отново се повдигна темата, кога България ще бъде поканена да се присъедини към единния банков надзор и валутния механизъм ERM II. Финансовият министър Владислав Горанов изказа своите очаквания, че това може да се случи през април следващата година. В края на ноември предстои поредната среща по преговорния процес с участието на Европейската комисия и Европейската централна банка. От днес обаче официално започва 8-годишният мандат на Кристин Лагард като управител на ЕЦБ. Това означава, че тя няма да има достатъчно време, за да подготви ръководената от нея институция за присъединяване на нови страни към еврозоната. От друга страна решението да бъде допусната България да се присъедини към единния банков надзор и валутния механизъм ERM II трябва да бъде взето на заседание на финансовите министри на страните от еврозоната, а такава среща най-вероятно ще има в началото на следващата година. Върху този процес обаче страната ни няма как да окаже влияние и просто явно трябва да изчака.Б. ред. - Анализът е от .", "date": "2019.11.04", "title": "Активността на големите банки се засилва през третото тримесечие"}
{"url": "https://offnews.bg/gimnastika/spektakalat-svetat-na-zlatnite-momicheta-shte-sabere-edin-kup-muzika-714773.html", "text": "Шоу-спектакълът \"Светът на Златните момичета\" ще събере на една сцена всички настоящи национални състезателки по художествена гимнастика, които подготвят специални съчетания и изненади за публиката.Освен тях, зрителите в \"Арена Армеец\" ще видят музикалните изпълнения на едни от най-големите и обичани звезди на поп и рок музиката у нас – Depp Zone Project, Дивна, Дара Екимова, Искрата, Веси Бонева, Д2 и СКАНДАУ ще вземат участие в шоуто, което може да се превърне в традиция за федерацията по художествена гимнастика, която е организатор.\"Искаме да дадем нещо наистина уникално на зрителите и феновете. То ще стане наша запазена марка, с която планираме да обиколим цялата страна и всеки да може да види прекрасните ни момичета.Искам специално да благодаря на всички групи и изпълнители, които се включват в шоуто и ни помагат гимнастиката да стига до повече и повече хора\", споделя президентът на Българската федерация по художествена гимнастика Илияна Раева.Първи подобен спектакъл беше проведен в Пловдив, където залата се оказа малка за всички желаещи да видят \"Златните момичета\" на България.В Русе, спектакълът ще се проведе на 19 ноември в \"Арена Монбат\". Билетите за спектакъла са вече в продажба на epay.go и на касите на EasyPay в страната.", "date": "2019.11.04", "title": "Спектакълът \"Светът на златните момичета\" ще събере един куп музикални звезди"}
{"url": "https://offnews.bg/politika/manolova-i-ekipat-%d1%9d-vnasiat-iskane-za-kasirane-na-izborite-v-sofia-714777.html", "text": " инициативния комитет на Мая Манолова ще внесат жалба за касиране на изборите в София. Освен това вече е подготвена и исковата молба на независимия кандидат-кмет срещу премиера Борисов за опорочаване на изборите. Манолова още преди втория тур обяви, че ще съди лидера на ГЕРБ.От щаба на Манолова са смутени от разликата от над 100 000 души на имащите право на глас в столицата, която се появи през седмицата между двата тура. До момента не е ясно къде и защо са изчезнали тези гласоподаватели.Поддръжниците на Манолова вчера са подали 10 жалби до ЦИК заради публикуването на данни от  екзитполове в изборния ден. Освен това на пресконференция те съобщиха, че са получили 23 сигнала за купуване на гласове, съмняват се и за дописване на хора в избирателните списъци.Инициативният комитет не е бил допуснат да наблюдава процеса в предаването на протоколите според екипа на бившия омбудсман.Манолова отказа да каже дали смята да оглави собствен политически проект.", "date": "2019.11.04", "title": "Манолова и екипът ѝ внасят искане за касиране на изборите в София"}
{"url": "https://offnews.bg/zdrave/ema-s-preporaki-za-lekarstvo-sreshtu-mnozhestvena-skleroza-714775.html", "text": "Европейската агенция по лекарствата (ЕМА) оповести нови препоръки, по повод употребата на лекарството Lemtrada. Реакцията е с цел намаляване на риска от сериозни странични ефекти, съобщи Франс прес.Според експертите медикаментът не трябва да се приема от пациенти със сърдечносъдови проблеми, кръвоизливи и различни автоимунни заболявания, уточниха от агенцията. През април ЕМА разгласи временни мерки за ограничаване употребата на лекарството. Сега агенцията препоръчва нови мерки, за да може бързо да се идентифицират и лекуват нежелани ефекти, които е възможно да се появят при употребата на това лекарство.Най-важните нежелани лекарствени реакции при Lemtrada са автоимунни заболявания (при които защитната система на организма атакува нормалната тъкан), включително нарушения на щитовидната жлеза, нарушение на кръвосъсирването, причинено от нисък брой на тромбоцитите), увреждане на бъбреците, както и нарушения на белите кръвни клетки. Lemtrada не трябва да се използва при пациенти с ХИВ инфекция и при пациенти с тежки инфекции. Препаратът трябва да се приема в болници, в които има лесен достъп до интензивно отделение, и специалисти, които да се погрижат за отстраняване на сериозните нежелани ефекти. Сърдечните проблеми обикновено възникват през първите дни след приема на лекарството, докато други нежелани ефекти е възможно да се появят месеци по-късно.", "date": "2019.11.04", "title": "ЕМА с препоръки за лекарство срещу множествена склероза"}
{"url": "https://offnews.bg/zdrave/ekspertite-diagnostitciraneto-na-parkinsonova-bolest-u-nas-zakasniava-714768.html", "text": "\"Изключително много закъснява диагнозата на Паркинсоновата болест. При нас идват пациенти, които не са диагностицирани в продължение на 3-4 години, което е срамно, при положение, че съвременното лечение на тази болест може да им осигури достоен живот\", заяви акад. проф. Иван Миланов, и. д. на УМБАЛНП \"Св. Наум\" и председател на Българското неврологично дружество пред журналисти. Днес е стартът на националната кампания за контрол над болестта на Паркинсон. В рамките на кампанията ще се извършват безплатни прегледи за пациенти с късен Паркинсон.  КампаниятаВ София участват двата експертни центъра в областта на неврологичните заболявания: Университетската многопрофилна болница за активно лечение по неврология и психиатрия „Св. Наум“ и УМБАЛ „Александровска“.Прегледите в УМБАЛНП „Св. Наум“ ще бъдат проведени в следните периоди: 4 – 8 ноември 2019 г., 11 – 15 ноември, 25 – 29 ноември и 2 – 6 декември 2019 г. Телефонът за записване е 02 970 23 00. Д-р Чорбаджиева и д-р Каменова ще преглеждат по график, като часовете ще се уточняват по телефона.В УМБАЛ „Александровска“ ще преглеждат доц. Григорова и д-р Петрова. Определените дни за прегледи са вторник, сряда и петък от 10 до 14 ч, след предварително записване на тел. 02 923 06 65 за графика на доц. Григорова.В Пловдив пациентите ще бъдат консултирани от проф. Пенка Атанасова и д-р Костадин Чомпалов от неврологичната клиника на УМБАЛ „Св. Георги“. Те ще преглеждат всеки понеделник и четвъртък от 11 до 13 ч. Предварителното записване ще е на телефон: 0882 212 449 всеки делничен ден от 9 до 12 ч.Във Варна ще преглежда проф. д-р Ара Капрелян в Първа неврология на УМБАЛ „Св. Марина“. Записването е на телефон: 052 978 324. Безплатните прегледи ще продължат от 4 до 15 ноември 2019 г., всеки делничен ден от 13.30 до 15.30 ч.В Бургас домакин на инициативата ще бъде УМБАЛ „Дева Мария“ в кв. Ветрен. Неврологът д-р Цветана Асеникова ще преглежда в понеделник и сряда от 11 до 13 ч. Записванията се правят на телефон: 056 896 262.В Плевен прегледите ще се извършват в Клиниката по неврология в УМБАЛ „Д-р Георги Странски“, ет. 4, след записване на телефон: 064 886 275. Д-р Диана Маринова, д-р Десислава Маринова и доц. д-р Мая Дановска очакват своите пациенти от 4 до 22 ноември, от 10 до 13 ч.В Стара Загора прегледите ще се извършват от д-р Илария Петкова. Практиката й се намира на ул. „Д.Наумов“ 79, а приемът ще бъде всеки вторник и сряда от 13 до 15 ч., в периода от 4 ноември до края на месеца. Телефоните за записване са 0885 713 927 и 042 630 036, всеки понеделник от 9 до 13 ч.В Русе ще преглежда д-р Елена Вачева на адрес ул. „Бистрица“ 2, ет. 1. Записването става на телефон: 0888 768 623. Прегледите ще се проведат от 18 до 22 ноември, от 13 до 15 ч. всеки работен ден.Четири са центровете у нас, в които се прилагат най-новите методи на лечение на болестта - УМБАЛНП \"Св. Наум\", УМБАЛ Александровска, УМБАЛ \"Св. Марина\" - Варна и УМБАЛ \"Св. Георги\" в Пловдив.ЗаболяванетоПроф. Миланов очерта етапите в протичането на Паркинсоновата болест. Първият продължава около 5 години - т. нар. \"меден месец\". Това е времето, в което всичко върви добре за пациента, защото лечението може да му осигури много добро ежедневие.Когато рецепторите се адаптират към лекарствата, болният влиза във втори етап т. нар. \"фаза на изгубения рай\" – времето, в което лечението води до редица усложнения. Най-често са свързани с неволеви движения, които влошават качеството им на живот, каза още проф. Миланов.Този проблем е решен у нас преди 10 години. НЗОК заплаща специалното лечение, когато всички медикаменти спрат да действат. С това лечение пациентът живее толкова, колкото му е отредено, той няма да загине от Паркинсонова болест, допълни специалистът.По думите му у нас в късната фаза на болестта са около 160 пациенти, които се лекуват по този начин. Проф. Миланов обясни, че с това лечение медикаментът се доставят директно в дванадесетопръстника със сонда и компютър го подава капково на определени интервали. Подобно лечение има с подкожно инжектиране на друг медикамент, който овладява непроизволните движения. От 1 година НЗОК заплаща и неврохирургично лечение, при което се поставя стимулатор в мозъка, който потиска страничните ефекти и въздейства върху рецепторите на мозъка. СимптомитеАкад. Лъчезар Трайков, зам. предс. на БНД и шеф на Клиниката по нервни болести в УМБАЛ \"Александровска\", акцентира върху ранните симптоми на болестта. Пациентите са с обща забавеност - в движенията, в мисловните процеси, много често имитират депресия. Трудно превключват от една дейност в друга, мимиката е по-изчистена – стават по-безизразни. В началната фаза много често тази безизразност минава за депресивност. Като цяло депресивността, която се появява за първи път след 60-годишна възраст, трябва да се гледа под лупа, тъй като може да бъде симптом на Паркинсон или на Алцхаймерова болест. Един симптом, който може да предшества двигателната симптоматика, уточни акад. Трайков.\"В последните години установихме, че кошмарните сънища също трябва да се имат предвид, защото при много хора предшестват с десетина години появата на двигателния синдром. Няма никакви други симптоми. Много бурни сънища, с много силни ръкомахания или Синдром на неспокойните крака. Тези симптоми в късна възраст след 50-55 г. е добре да се прегледат за всеки случай\", каза още професор Трайков. ПациентитеМежду 12-13 хиляди са пациентите на Паркинсонова болест у нас, 160 от тях са в късната фаза. Според Антон Константинов, предс. на Сдружение „Национална организация на болните от късен паркинсон“ пациентите в късна фаза на това заболяване се нуждаят от сериозна психиатрична помощ. Организацията планира да създаде дневен център за хора с Паркинсонова болест, където ще им бъде оказвана специализирана помощ и ще имат възможност за социални контакти. По думите на Костантинов изолацията, на която се подлагат тези хора доброволно, е пагубна за тях. ", "date": "2019.11.04", "title": "Експертите: Диагностицирането на Паркинсонова болест у нас закъснява"}
{"url": "https://offnews.bg/balgaria/putin-vrachi-orden-na-druzhbata-na-nikolaj-malinov-v-moskva-714779.html", "text": "Президентът на Русия Владимир Путин връчи Орден на Дружбата на председателя на Национално движение \"Русофили\" в България Николай Малинов, съобщи ТАСС. Поводът за даването на ордени днес е Денят на народното единство в Русия. Държавните отличия се дават за “принос в укрепването на единството на руската нация” за руските граждани, а на чужденците ”за заслуги в укрепването на мира, дружбата, сътрудничеството и взаимното разбиране между народите.От 10 септември Малинов е с обвинение за шпионаж - по чл. 105 от Наказателния кодекс, който предвижда затвор от 5 до 15 години. В хода на разследване на престъплението е установена действаща схема за изпиране на пари, заяви тогава главният прокурор Сотир Цацаров. Прокуратурата обяви, че са събрани данни, че тази схема се използва и за трансфер на финансови средства. По този начин се финансират мероприятия, които застрашават националната сигурност на страната.Въпреки, че Малинов е под гаранция съдия Андон Миталов му е дал разрешение да напусне пределите на страната от 1 до 5 ноември, което накара главният прокурор .Награда за принос към нацията бе връчена от Путин на социолога Леокадия Дробижевая която ръководи център за изследване на междунационалните отношения към Руската академия на науките. Наградата представлява премия от 2,5 млн рубли.На тържествената церемония Орден на дружбата са получили съветника на президента на Ливан Амал Абу-Зейд, директора на аржентинският театър “Колон” Мария Виктория Алкарас, почетния консул на Русия на остров Крит Николаос Даскаландонакис, почетния консул в Сен-Джонс (Канада) Джон Стюарт Дюрант, кметът на Монпелие (Франция) Филип Сорел, генерален директор на италианската група от компании Enel (Италия) Франческо Стараче и други.", "date": "2019.11.04", "title": "Путин връчи Орден на Дружбата на Николай Малинов в Москва"}
{"url": "https://offnews.bg/futbol/dermendzhiev-obiavi-spisaka-za-paragvaj-i-chehia-714780.html", "text": "Селекционерът на България Георги Дерменджиев определи финалния списък от футболисти, на които ще разчита в предстоящите двубои с Парагвай и с Чехия.Към вече обявените осем играчи, състезаващи се зад граница, треньорският щаб добави 16 представители на родната Първа лига.Ето го и пълния списък:Вратари: Николай Михайлов (Левски), Пламен Илиев (Лудогорец), Георги Георгиев (Славия);Защитници: Страхил Попов (Касъмпаша), Васил Божиков (Слован Братислава), Божидар Чорбаджийски (ФКСБ), Антон Недялков (Лудогорец), Георги Терзиев (Лудогорец), Кристиан Димитров (Ботев Пд), Иван Горанов (Левски), Виктор Попов (Черно море);Полузащитници и нападатели: Ивелин Попов (Ростов), Кирил Десподов (Щурм), Георги Костадинов (Арсенал Тула), Божидар Краев (Жил Висенте), Симеон Славчев (Карабах), Кристиян Малинов (ЦСКА-София), Александър Цветков (Берое), Галин Иванов (Славия), Марселиньо (Лудогорец), Вандерсон (Лудогорец), Тодор Неделев (Ботев Пд), Димитър Илиев (Локомотив Пд), Исмаил Иса (Черно море).Националите се събират на лагер в Национална футболна база \"Бояна\" в понеделник, 11 ноември, като медийните активности на селекционера и футболистите ще бъдат оповестени допълнително.", "date": "2019.11.04", "title": "Дерменджиев обяви списъка за Парагвай и Чехия"}
{"url": "https://offnews.bg/zdrave-i-krasota/kak-da-otslabnem-bez-fizicheski-uprazhnenia-niakolko-trika-714782.html", "text": "Хората, които искат да отслабнат, но не желаят да отделят време за физически упражнения, могат да се възползват от другите естествени начини за изгаряне на мазнини. Онлайн списанието Food News публикува няколко съвета от диетолози и напомня да не прибягваме до прилагането им преди да сме се консултирали със специалист.Според редица изследвания отслабването е възможно с увеличаване на консумацията на богати на белтъчини продукти. Не е задължително това да са месо, птици или риба, твърдят диетолозите. Алтернатива могат да бъдат фасулът, грахът, суровите ядки, семената от чия, тиквените семки, нахутът.Друга препоръка е да се откажем от сладките и подсладени напитки, включително и енергийните. Както показва неотдавна проведено изследване на европейски учени употребата на изкуствено подсладени безалкохолни напитки (дори диетични) може да повиши риска от смърт заради сърдечносъдово заболяване.Добър начин за освобождаване от излишни килограми според експертите е „прекъснатият“ режим на хранене. При него в продължение на 8 часа човек приема дневната си норма калории, а в останалото време не яде.Ефективен е и вариант, при който три дни в седмицата се приема само 25% от дневната потребност от калории. В останалите дни се храним в обичайния си режим, без да преяждаме. При този режим на хранене обаче е необходимо да бъдем под наблюдението на специалист.Стресът провокира апетита. Според специалистите високото ниво на стрес, съчетано с висококалорични продукти, неизбежно води до увеличаване на теглото и повишен риск от заболяване. Разтоварването с любимо занимание значително може да понижи нивата му.И последното правило за ефективно отслабване – пълноценен, редовен сън.", "date": "2019.11.04", "title": "Как да отслабнем без физически упражнения - няколко трика"}
{"url": "https://offnews.bg/obshtestvo/padna-varbata-pred-sv-sedmochislenitci-snimki-714783.html", "text": "Едно от емблематичните дървета в София - върбата пред църквата \"Св. Седмочисленици\", се счупи и падна. При инцидента няма пострадали.На мястото веднага бяха пратени служители на Столична община, които да нарежат и разчистят падналия ствол на дървото.Върбата е паднала заради вятъра, изгнила е - това се вижда и на снимките след инцидента.Очевидци, които работят в района, разказаха, че възрастна жена за малко не е пострадала при падането на дървото.На мястото на падналата върба ще бъде засадена нова, за да се запази обликлът на градината, която е паметник на културата. Ще бъде направена проверка за състоянието и на другата върба в градината. При наличие на гнилостни процеси, тя ще бъде премахната, а на нейно място ще бъде засадена нова едроразмерна върба, уточниха от Столична община. ", "date": "2019.11.04", "title": "Падна върбата пред Св. Седмочисленици (снимки)"}
{"url": "https://offnews.bg/112/kola-na-relsite-blokira-tramvaia-kam-kniazhevo-snimki-714769.html", "text": "Лек автомобил излетя от пътното платно, събори ограничителните колчета и застана напряко на трамвайните релси по столичния булевард \"Цар Борис Трети\", видя репортер на OFFNews.Инцидентът стана днес по обед на спирка \"Павлово\".Автомобилът - яркосин \"Мини Купър\", блокира движението на трамвай номер 5 в посока \"Княжево\".Причините за инцидента не са ясни.Водачката не е пострадала.", "date": "2019.11.04", "title": "Кола на релсите блокира трамвая към Княжево (снимки)"}
{"url": "https://offnews.bg/dw/kade-prekarvat-starinite-si-germantcite-714781.html", "text": "В Германия над 20 процента от населението на страната са хора на възраст над 65 години - около 17,5 милиона души. Ако не им стига пенсията, някои от тях могат спокойно да живеят добре в чужбина. А в самата Германия има различни възможности за живот на старини.Домовете за възрастни хораПо последни данни в Германия има 14 500 домове за възрастни хора. Те са основно три типа: в първия обитателите сами поддържат домакинството си, могат да се обслужват сами и имат нужда само от минимална помощ; във втория жителите също нямат нужда от особена помощ, но могат да разчитат на почистване, предоставяне на храна и на съдействие при воденето на домакинството; в третия тип домове се полагат стационарни грижи за безпомощните хора, които могат да разчитат на 24-часова помощ. Третият тип домове са особено разпространени.Само пет процента от тези домове са общински, дейността на над половината от домовете се финансира от благотворителни организации. Средната стойност на месечната издръжка в такъв дом е 1 700 евро.Пенсионерите често плащат сами за престоя си, а част от разходите се покриват от застраховки. Размерът на личната вноска зависи от финансовото положение на човека. Но във всеки случай престоят дори и в не твърде скъп дом за възрастни хора в Германия излиза най-малко хиляда евро месечно - още повече, че пенсионерите трябва сами да покриват и разходите за ремонт на тези заведения и тяхното обслужване.Специално оборудвани жилищаВ последните десетилетия има големи промени във формите за живот на възрастните германци. Огромното мнозинство - 2,6 милиона от общо 3,4 милиона имащи нужда от специални грижи - живеят самостоятелно и изобщо не мислят да се местят в дом. Оптималното решение е в построените специално за възрастни хора жилищни комплекси, където съществува възможността за безбариерно придвижване. Там всеки разполага със свой апартамент, където са създадени условия за комфорта и сигурността на възрастния човек. Всички стаи са разположени на едно ниво: няма нито стълбища, нито прагове. Ваните или душкабините са снабдени със специални седалки и подлакътници.По правило тези комплекси се строят в райони с добра инфраструктура, на пешеходно разстояние от аптеки, супермаркети и поликлиники. Но живеенето в такъв комплекс определено не е евтино - излиза средно 1 500 евро месечно. Но може да стигне и до няколко хиляди.Да разчиташ на асистентАлтернатива за пребиваването в дом за възрастни хора може да бъде и оставането в самостоятелно жилище (специално оборудвано, адаптирано към потребностите), в което могат да се получават всички необходими услуги чрез службите, предоставящи асистенти за обгрижване на възрастни хора - медицински заведения, социални организации, фирми за почистване.Тук не става въпрос за редовните контролни посещения на социалните и медицинските работници, а за нещо повече: асистентът помага на възрастния човек и в домакинството, било то за почистване, пране или гладене, като в такива домове се доставя и храна. В тези жилища има бутони за спешно повикване на медицински персонал. Помощ може да бъде потърсена по всяко време на денонощието.В този вид жилищни комплекси нерядко се създават обществени пространства, в които съседите могат да си общуват, да обсъждат последните новини, да поиграят заедно, да пеят и свирят. Целта е да не скучаят самотните хора, да не се затварят между четири стени и да не губят вкуса към живота. И в тези комплекси месечният наем излиза към 1 500 евро - поне.Общежития за възрастни хораИма и още един вариант: няколко самотни пенсионери, обединени от общите си възгледи и интереси, наемат жилище и живеят в него заедно - като семейство. Всеки има отделна стая, където може да се уедини, ако иска. А желаещите да си общуват се събират в кухнята или в хола, за да готвят или гледат телевизия заедно, обменят информация, разговарят, организират си празници.Тези общежития за възрастни хора стават все по-популярни в Германия. Това е разбираемо: техните обитатели се чувстват част от общество, на което можеш да разчиташ за подкрепа, и в което никой не се чувства изоставен на произвола на съдбата. Да не говорим, че тази форма на живеене помага да се спестят немалко пари.Под един покрив със студент\"Жилище срещу помощ\" - така се нарича концепцията, разпространена в последните десетилетия в много германски градове. Идеята е следната: човек, останал сам на старини и живеещ в къща или в апартамент с по-голяма площ, дава част от жилището си на студенти, които участват само в плащането на режийните разноски. Всичко останало е безплатно, но при условие, че квартирантът помага за воденето на домакинството: пазарува, чисти, разхожда кучето.Количеството работни часове зависи от квадратурата на заеманата площ. Пример: ако ползва стая от 15 квадратни метра, студентът трябва да отработи 15 часа месечно. На фона на постоянно увеличаващите се наеми в големите германски градове, този вид общежития се радват на все по-голямо търсене.Далеч от ГерманияДори и с малка пенсия от порядъка на хиляда евро месено, възрастните германци пак биха могли да тънат в лукс – но далеч от родината, информира „Меркур\" и посочва къде има такива възможности.На първо място е Прага, която не е само любимо място за посещение на туристите, но има какво да предложи и в ценови план. Там хиляда евро са достатъчни да си наемеш жилище близо до Стария град и да живееш добре. А и не е далеч от Германия. България също е атрактивна: София заема второто място, като изрично се подчертава, че градът предлага много културни събития. Авторите на информацията са изчислили, че 688 евро месечно са напълно достатъчни за добър живот в София.Други градове в списъка на \"Меркур\" са Бурса в Турция, Мангалор в Индия и Кейптаун в ЮАР.", "date": "2019.11.04", "title": "Къде прекарват старините си германците"}
{"url": "https://offnews.bg/kultura/gabrovskiat-teatar-predstavia-svekarva-na-stcenata-na-narodnia-teata-714751.html", "text": "Габровският драматичен театър „Рачо Стоянов“ ще представи най-новата си постановка „Свекърва“ на режисьора Петринел Гочев на голямата сцена на Народен театър „Иван Вазов“. Представлението ще бъде на 12 ноември 2019 г., вторник, от 19.00 часа. Това не е първа изява на габровската трупа на сцената на Народния театър. След дългогодишно прекъсване, партньорството между двата културни института беше възобновено през миналия театрален сезон. Тогава габровци представиха друг хитов спектакъл на режисьора Петринел Гочев – „За Първото българско царство: Отшелника“, който беше посрещнат с огромен интерес от софийската публика и театралната общност у нас.Премиерата на „Свекърва“ се състоя на 25 юни тази година на сцената на ДТ „Рачо Стоянов“ и от тогава до сега гастролира по българските и чуждестранни театрални сцени. Спектакълът е носител на две награди – „за постижение в театралното изкуство“ и „за сценография и костюмии“, от XI-я Открит театрален фестивал „Хомо луденс“ в украинския град Николаев, който се проведе от 9 до 12 октомври 2019 г. Участието на габровската трупа беше по покана на Николаевския академичен художествен руски драматичен театър.В най-новия хит на Габровския театър, режисьорът Петринел Гочев предлага нов прочит на класическия текст от Антон Страшимиров, като извежда темата за родствените отношения през погледа на различните поколения. Това е шестият спектакъл, който той създава заедно с габровската трупа. С нея работи като щатен режисьор от началото на сезон 2018/2019. В постановъчния екип влизат художникът Даниела Николчова, композиторът Ян Руменин, хореографът Светлана Цвяткова, фотографът Росина Пенчева и помощник-режисьорът Гинка Дичева. Успешното партньорство между режисьора Петринел Гочев и композитора Ян Руменин започва още през 2015 г., когато съвместните им музикални търсения родиха едно от култовите заглавия на габровския театър „Жана д’Арк“. Следва работата им по един от последните хитове „За Първото българско царство: Отшелника“ през 2018 г.Ролята на свекървата Костанда изиграва Надежда Петкова, която работи с Петринел Гочев от 2013 г. насам. В неговия спектакъл „Ромео и Жулиета“ тя игра Дойката, което ѝ донесе номинация за „Икар“ през 2014 г. за поддържаща женска роля. Друг познат на публиката актьор – Димо Димов, пресъздава образа на Баба Неделя. Подобно режисьорско решение зрителите срещат и в постановката „За Първото българско царство: Отшелника“, където мъже-актьори играят някои от женските персонажи. Съвместната работа на Петринел Гочев с актьорите Надежда Петкова и Димо Димов натрупа завиден шестгодишен опит и може да бъде проследена в четири негови постановки: „Ромео и Жулиета“, 2013 г., „Жана д’Арк“, 2015 г., „За Първото българско царство: Отшелника“, 2018 г. и „Свекърва“, 2019 г.Актьорът Стоян Руменин пресъздава образа на Велчо-Свилен – син на Костанда. Като негова съпруга – Дечка, играе Велислава Маринкова. Живко Гущеров влиза в ролята на Павел Кереков – брат на Дечка, а Госпожа Керекова е пресъздадена от Тони Христова. Адриана Димова играе Дафинка – дъщеря на Баба Неделя, а Ангел Калев се превъплащава в образите на Поручик Дойчинов и Доктора. Гинка Дичева освен като помощник-режисьор на спектакъла, се изявява на сцената в ролята на Слугинята.С новия прочит на комедията, режисьорът Петринел Гочев и габровската трупа закачливо намигват към традиционни теми за различията между поколенията, липсата на диалогичност и желание за разбиране на другия. Към тях се прибавя горещият въпрос дали понякога възрастните не пречат и не ограничават правото на избор на младите, как се понася тежестта на родството когато семейното неразбирателство се вихри като на истинско бойно поле. В по-дълбок план тук ще намери място и темата за свободната воля. Всеки от нас я има, но дали всеки от нас успява да я упражни свободно? Публиката се озовава в познати комични ситуации, които могат да се случат на всеки когато попадне във водовъртежа на войната между снаха и свекърва, когато се замесят чужди меркантилни интереси и когато едно дете ще се окаже носител на семейния мир и щастие. Звучи ли ви познато или пропуснахме нещо?Екипът на Габровския театър пое за втори път предизвикателството да постави популярната комедия „Свекърва“ от Антон Страшимиров. От първата постановка, играна на габровска сцена в сезон 1952/1953 г., до сегашното представление са изминали 67 години.", "date": "2019.11.04", "title": "Габровският театър представя 'Свекърва' на сцената на Народния театър"}
{"url": "https://offnews.bg/politika/ninova-niama-problem-za-bsp-ako-maia-manolova-napravi-partia-714771.html", "text": "Изглежда и в най-тежки ситуации ще се намерят хора с чувство за хумор. Така лидерът на БСП Корнелия Нинова коментира исканата й от  във Варна оставка. Мая Манолова показа, че алтернатива в столицата има, въпреки огромния корпоративен вот и ромските гласове, не съжалявам, че я подкрепихме. Резултатите показват, че тя олицетворява промяната, каза още Нинова. Ако направи своя партия, това е неин избор, не се притеснявам, че ще е проблем за БСП, посочи Нинова в отговор на въпрос. Тя подчерта, че столичните социалисти са удвоили резултата си, а ГЕРБ е отстъпила от дългогодишни градове-крепости.Промяната започна, тя беше трудна, но вече е необратима, обобщи Нинова. Според нея има основание Мая Манолова да иска касиране на изборите. „Утре на Изпълнително бюро ще поставя въпроса. Юридически смятам, че право да искат касиране имат Мая и членовете на Инициативния комитет, които са я издигнали. Политически - утре на Изпълнителното бюро ще поставя въпроса да го решим и да дадем политическа подкрепа на Мая за това действие - проверка и касиране. Оттам нататък членовете на нейния инициативен комитет трябва да го подадат чисто формално пред Административния съд. Такъв е редът в България\", каза още лидерът на БСП.", "date": "2019.11.04", "title": "Нинова: Няма проблем за БСП, ако Мая Манолова направи партия"}
{"url": "https://offnews.bg/politika/db-promianata-ne-se-sluchi-na-tozi-vot-714778.html", "text": "Въпреки добрите резултати, които получи \"Демократична България\", и разширяването на географията на обединението, промяната не се случи. Тази констатация направиха от ДБ след приключването на балотажа на местния вот. Според Атанас Атанасов, лидер на ДСБ, тревожен е фактът, че има много сигнали за купен вот и огромно количество недействителни бюлетини, а ГЕРБ стабилизира корупционната среда. \"Целта за следващия парламентарен вот ще е да се мобилизираме и да бъдем управленска алтернатива\", коментира Атанасов.\"Наясно сме с нашите дефицити, които трябва да преодолеем\", каза председателят на \"Да, България\" Христо Иванов.Хората на ДБ във властта трябва да живеят със съзнанието, че им предстоят големи отговорности, допълни Иванов. Приоритет продължава да е реалната децентрализация, защото премахването на модела на ГЕРБ трябва да се случи със системни усилия  в общинския съвет на София, смята той. \"Можем да направим административна революция\", декларира Христо Иванов.    ", "date": "2019.11.04", "title": "ДБ: Промяната не се случи на този вот"}
{"url": "https://offnews.bg/futbol/baloteli-skochi-na-treniora-na-verona-sled-rasistkata-ataka-714752.html", "text": "Нападателят на Бреша Марио Балотели нападна хърватския треньор на Верона Ивица Юрич след скандалния мач между двата тима от 11-ия кръг на Серия А.Двубоят беше прекъснат за кратко през второто полувреме, след като тъмнокожият бивш италиански национал чу расистки скандирания по свой адрес от трибуната с ултраси на Верона.Той изрита топката в посока феновете и тръгна да напуска терена, но беше спрян от съотборниците си и мачът се доигра. Бреша загуби с 1:2, а Балотели вкара почетното попадение за тима си.След срещата Юрич каза, че не е чул никакви расистки обиди по адерс на Балотели.\"Нямаше расистки скандирания. Имаше ругантни и освирквания, но никакъв расизъм. Това е истината\", каза Юрич, който припомни, че и той е бил обект на атаки на Апенините, но не се е оплаквал.\"Наричали са ме мръсен циганин толкова много. В Италия чужденците са виновни за всичко. Днес случаят категорично не е проява на расизъм. Аз ще съм първият, който ще осъди такива прояви. Който твърди, че срещу Балотели е имало расизъм, лъже\", добави Юрич.Балотели не остана длъжен и остро нападна Юрич.\"Благодаря на всички, които ме подкрепиха. Другите, които отричат станалото, да се засрамят\", заяви нападателят.", "date": "2019.11.04", "title": "Балотели скочи на треньора на Верона след расистката атака"}
{"url": "https://offnews.bg/politika/zaradi-greshka-sas-100-000-izbirateli-tcik-smiata-pak-aktivnostta-ot-p-714785.html", "text": "Броят на избирателите в София на местните избори е бил 1 064 705 души, а не 1 165 955, заяви пред журналисти говорителят на ЦИК Александър Андреев.Той подчерта, че по-голямото число е дадено от областната администрация и вероятно е техническа грешка, и се отнася за парламентарните избори от 2017 г. Областната администрация е ползвала данните на ГД „ГРАО“. Същият казус е възникнал и в Плевен.Второто и вярно число е подадено от Общинската избирателна комисия по данни от списъците на секционните комисии, уточни Андреев. Верният брой ще бъде публикуван на страницата на ЦИК, а това ще се отрази и на отчитането на избирателната активност в столицата.Общо 196 общински избирателни комисии бяха ангажирани с балотажите в страната, до момента 150 са донесли изборните книжа в ЦИК, чакат се още 46.Андреев посочи, че до вчерашния ден в ЦИК са получени 137 сигнала и 311 жалби за нарушения на изборния процес, а само в деня на втория тур – още 140. Днес продължават да постъпват такива, те ще бъдат разгледани в близките заседания.От щаба на Манолова изразиха недоумение от разликата от над 100 000 души на имащите право на глас в столицата, която се появи през седмицата между двата тура. До момента не е ясно къде и защо са изчезнали тези гласоподаватели, бе посочено на пресконференция. Това е и един от мотивите Манолова да поиска касиране на вота. Поддръжниците на Манолова вчера са подали 10 жалби до ЦИК заради публикуването на данни от екзитполове в изборния ден.", "date": "2019.11.04", "title": "Заради грешка със 100 000 избиратели ЦИК смята пак активността от първия тур"}
{"url": "https://offnews.bg/politika/frenskiat-poslanik-vav-vanshno-dumite-na-prezidenta-makron-sa-izvaden-714758.html", "text": "Посланикът на Франция бе извикана на разговор в МВнР по повод думите на президента Еманюел Макрон, че предпочита легални имигранти от Гвинея и Кот д'Ивоар пред \"украински и български банди\".Посланик Флоранс Робин е разговаряла със заместник-министър Петко Дойков.По време на разговора заместник-министърът изрази недоумение от изказването на френския президент, което е предизвикало възмущение в българското общество, включително сред сънародниците ни във Франция, съобщава пресцентърт на МВнР.От българска страна е подчертано, че няма никакви сериозни основания за подобни твърдения. Отношенията между България и Франция – на приятели, партньори и съюзници, са отлични, българската общност е много добре интегрирана във Франция, а в последно време България не е получавала сигнали от френска страна за сериозни нарушения.Посланик Робин изрази съжаление и заяви, че думите на президента Макрон са извадени от контекста и са погрешно разбрани. „Те в никакъв случай не се отнасят до българското правителство, българските граждани или българските работници, които са добре приети и са доказали своя професионализъм“, каза посланик Робин, цитирана от МВнР.Тя е препотвърдила отличните двустранни отношения и изрази надежда, че те ще продължават да се задълбочават. „Между нашите две страни съществува отлично сътрудничество – в сферите на образованието, културата, икономиката. Франция ще бъде заедно с България и ще продължи да подкрепя нейните усилия в рамките на Европейския съюз“, заяви посланик Робин.Днес посланикът ни в Париж връчва протестна нота до френското министерство на външните работи.", "date": "2019.11.04", "title": "Френският посланик във Външно: Думите на президента Макрон са извадени от контекста"}
{"url": "https://offnews.bg/vitc-na-denia/ti-glasuva-li-vitc-na-denia-714753.html", "text": "-Ти гласува ли?- Не, бе, да им е.. м..... А ти?- Да, бе, да им е.. м......", "date": "2019.11.04", "title": "Ти гласува ли? (виц на деня)"}
{"url": "https://offnews.bg/kultura/spomen-nlo-iavlenieto-se-zavrashta-714755.html", "text": "На 20 декември от 20:00 часа в Зала 1 на НДК ще състои концерт-спектакъл , който ще обедини най-качествените музикални и комедийни произведения на легендарната формация НЛО в актуална драматургична конструкция.Спектакълът е по сценарий на Димитър Стоянович и под режисурата на Лъчезар Аврамов, с музиката на Стефан Димитров и стиховете на Живко Колев и Недялко Йорданов.В спектакъла ще участват Георги Мамалев, Камен Воденичаров, Тончо Токмакчиев, Антон Радичев и други популярни актьори, свързани с историята на известната музикална група, впоследствие и телевизионно предаване.С този проект екипът на  се завръща във времето на качествените и непретенциозни хумористични предавания, с които поколението на 90-те години и техните деца бяха привилегировани да израснат. Общата цел и мисия е да се провокира отново интереса към доброто съдържание и свободните форми на изразяване.Специално за събитието ще бъдат създадени видео импресии - специален акцент и отдаване на почит към покойните членове на екипа Велко Кънев и Петър (Чочо) Попйорданов.Билети за събитието можете да закупите , както и от всички каси на EasyPay както и от Билетен център - НДК.“Спомен НЛО” се провежда с подкрепата на Столична община.", "date": "2019.11.04", "title": "'Спомен НЛО': Явлението се завръща"}
{"url": "https://offnews.bg/obshtestvo/sobstvenite-marki-v-kauzata-za-osiguriavane-na-kachestveni-produkti-za-714756.html", "text": "Българските потребители прекалено дълго и търпеливо се примиряваха с „двойния стандарт“. Преди две години проучване категорично доказа разлики в съдържанието на продукти у нас и в чужбина. Сред примерите са: повече вода в месни произведения, по-малко какао в шоколадови десерти, по-малко кофеин в една и съща марка кафе, повишено количество захар в много продукти и пр. Като най-притеснителни се оказаха съставите на детски пюрета - разликите в процентното съдържание на мазнини и протеин се разминаваха съществено.Усещането за разлика в стандартите на продуктите, дори и сред детските, предизвика инициатива за промяна на европейското законодателство, за недопускане на двоен стандарт в продуктите.Lidl е верига в България, която няма нужда от законови мерки, за да гарантира високо качество и недопускане на двоен стандарт в своите продукти, категорични са от компанията. Инструментът за това са нейните собствените марки, които са с едно и също качеството на продукта във всичките 30 държави, в които веригата оперира.Гарант за качествоИзползването на собствени марки е похват, използван много сфери на бизнеса, не само в хранителния сектор. При разработването на собствените марки, Lidl осъществява пълен контрол върху целия процес и гарантира прецизност в подбора на доставчици и суровини и качеството на крайния продукт.Стремежът на компанията към безкомпромисно качество я превръща във верига с много висок дял собствени марки в асортимента си – от 2500 продукта от постоянния асортимент, 1900 са от собствени марки, а на годишна база, заедно с аукционните продукти, броят на предлаганите артикули надхвърля 5000, голяма част от които също са собствени марки.В контекста на собствените марки, основните приоритети на веригата могат да се обобщят съвсем накратко:• да осигури безкомпромисно качество• да гарантира оптимално съотношение между качество и цена.• да отговори на клиентските очакванияЛюбими продуктиПроведено в началото на годината мащабно проучване валидира собствените марки по отношение на качество и вкус сред потребителите. Изследването обхваща 199 продукта от 24 собствени марки и показва следното:• 86% от тествалите са одобрили вкуса на собствените марки• 82% са потвърдили качеството им• 81% биха ги препоръчали на своите близки.Предварителната селекция само на сертифицирани доставчици на продукти, одитирането на производствения процес, лабораторните анализи и непрекъснатите иновации гарантират на продуктите собствени марки на компанията високо качество.Това е и една от основните причини те да са предпочитани от потребителите, а именно качеството е онова, което превръща един магазин във верига от любими продукти за любими хора.", "date": "2019.11.04", "title": "Собствените марки в каузата за осигуряване на качествени продукти за българския потребител"}
{"url": "https://offnews.bg/medii/iskra-angelova-s-noshtni-ptitci-ne-se-otkazvame-shte-izlachvame-on-714760.html", "text": "Предаването \"Нощни птици\" ще продължи, не се отказваме, обяви пред OFFNews водещата Искра Ангелова, след като получи тазгодишната награда на Съюза на българските журналисти (СБЖ) за специален принос.За мен фактът, че СБЖ организира протест \"Не убивайте журналистиката в България\" и същата вечер ни награждава, без изобщо да очакваме, е потвърждение, че има смисъл в това, което правим\", споделя водещата.Тя и екипът на предаването са решени да продължат да излъчват срещите си с хората на културата онлайн. Вече имат предложения от няколко столични заведения, които искат да са техни домакини. \"Надяваме се да започнем около Нова година, а едновременно с това ще си търсим и телевизия. Според мен най-подходящото място би било bTV - там все още има журналисти, които се чувстват свободни\", добавя Ангелова.По думите ѝ, предаването \"Нощни птици\" без да иска се е превърнало в остров на културата. \"Когато започвахме преди години, имаше много подобни предавания, не беше тая тишина. Никога не сме се изживявали като дисиденти и не сме говорили за политика\", казва тя.", "date": "2019.11.04", "title": "Искра Ангелова: С 'Нощни птици' не се отказваме. Ще излъчваме онлайн, търсим си телевизия"}
{"url": "https://offnews.bg/zdrave/posledno-pokolenie-angiografski-aparat-zaraboti-vav-vma-714734.html", "text": "Един от най-мощните ангиографски апарати от последно поколение вече е на разположение на Клиниката по кардиология във Военномедицинска академия (ВМА), съобщиха от лечебното заведение. Апаратурата е единствена на Балканския полуостров. Апаратът е с изключително качество на изображението с най-висока детективна квантова ефективност, ултрамодерни апликации, като Mac-lab, FFR без нужда от отделен анализатор, вграден монитор с голям дисплей.Притежава повече от 20 усъвършенствани 2 D приложения, които подпомагат автоматизирано определяне на точните граници при позициониране и експандиране на стент по време на сложни съдови интервенции, както и многобройни 3D апликации, позволяващи използването на изображения в реално време чрез специализиран комуникационен интерфейс за бърза връзка (1Gb/сек).Сред предимствата, които изтъкват специалистите, е намаленото по време на изследване облъчване, което е сведено до минимум – както за пациентите, така и за екипа. Апаратът притежава функция след края на манипулацията да се видят кои части от тялото са били подложени на най-голямо въздействие. Изчислява автоматично и много прецизно показва правилната позиция на стента.\"Благодарение тази апаратура ще се повиши качеството и обема на извършената лечебно-диагностична дейност. А осигурената интерактивна среда за комуникация с други образни методики е предпоставка за бъдещ активен процес на обучение в областта на ангиологията, интервенционалната кардиология и кардиостимулацията\", коментира началникът на Клиниката по кардиология полк. проф. Ивайло Даскалов.С пускането в експлоатация на апарата специалистите от ВМА ще могат да извършват голям обем от високоспециализирани дейности в областта на инвазивната кардиология, ангиология, съдова хирургия, образна диагностика, неврология.", "date": "2019.11.04", "title": "Последно поколение ангиографски апарат заработи във ВМА"}
{"url": "https://offnews.bg/sviat/velikata-dama-na-frenskata-saprotiva-pochina-na-103-godini-714748.html", "text": "Ивет Люнди, известен член на Френската съпротива и оцеляла от нацистки концентрационен лагер, е починала на 103-годишна възраст, съобщи Би Би Си. Френските власти обявиха, че Люнди е починала в неделя в северния град Еперней. Дамата доставяла фалшиви документи на евреи и военнопленници, бягащи от принудителния труд по време на нацистката окупация във Франция.През 2017 тя е удостоена с титлата Велик офицер на Ордена на почетния легион, едно от най-високите граждански отличия в страната. Вдъхновител е на герой във френския филм „Коркоро“ от 2009 г., който проследява живота на ромско семейство под заплахата от нацистите.През 1940 година Ивет Люнди започва да помага на хората, като им осигурява фалшиви документи, а след това ги укрива във фермата на брат си. Арестуват я през юни 1944 г., когато е на 28 години, след което е откарана в концлагера Равенсбрук в Германия.Люнди говори открито за дехуманизацията в Равенсбург и затова как е била принуждавана да се съблича пред офицер на СС - паравоенна организация, която е част от нацистката партия в Германия. \"Тялото е празно, а мозъкът изведнъж се разпалва. Ти си като дупка, дупка, пълна с празнота. А ако се огледаш, около теб е още по-голяма празнота\", казва французойката. По-късно бившата учителка е преместена в концентрационния лагер Бухенвалд. Освободена е през април 1945 година.Тя остава безмълвна за своите преживявания почти 15 години. Но през 1959 г. започва да споделя преживяното с френски и немски студенти като послание за помирение.\"И до днес мисля за лагера, най-често вечер, преди да заспя\", споделя тя пред Франс прес през 2017 година. Кметът на Еперней Франк Лирой отправя почитта си към Ивет Люнди в социалните медии, наричайки я \"пример за всички нас\". \"Тя представляваше честта на Франция през най-мрачните часове от нашата история“, допълва той.", "date": "2019.11.04", "title": "Великата дама на Френската съпротива почина на 103 години"}
{"url": "https://offnews.bg/politika/okonchatelno-gerb-vze-9-oblastni-grada-bsp-4-izbrani-sa-i-petima-714724.html", "text": "Осемнайсет областни града избраха кметовете си вчера. ГЕРБ спечели в 9 от тях, БСП в 4, в още пет ще управляват градоначалници от местни партии и коалиции. Това показват данните при 100% обработени протоколи в ЦИК. Новият кмет на Благоевград е независимият кандидат Румен Томов. За него на балотажа са гласували 56.61%. Досегашният кмет Атанас Камбитов от ГЕРБ остана втори с 40.98%. Новият стар кмет на Варна е Иван Портних от ГЕРБ с 60,79%, Костадин Костадинов остана втори с 35,99%.Във Видин Цветан Ценков от Местна коалиция СДС (НДСВ, Нова алтернатива, ЗНС, БЗНС, БДСР) печели изборите с 58.27 на сто. Огнян Ценков от ГЕРБ събра 39.49%. В Добрич Йордан Йорданов от Местна коалиция ДБГ (ДБГ,НДСВ, ССД, ГН) печели изборите с 66.54%, а Надежда Петкова от ГЕРБ получи 31.97%. В Ловеч Корнелия Добрева Маринова от ГЕРБ има 48.45%, Радина Банкова от БСП - 46.45%. В Пазарджик Тодор Попов от местна коалиция Новото време печели изборите с 56.11%, Благо Солов от БСП събра 41.05%В Перник кмет ще е Станислав Владимиров от БСП, след като получи 50.27%, а досегашният градоначалник Вяра Церовска от ГЕРБ събра 47.68%В Плевен: Георг Спартански от Инициативен комитет печели изборите с 50.60% срещу Мирослав Петров от ГЕРБ с 47.24%. В Пловдив: Здравко Димитров от ГЕРБ събра 57.32%, Славчо Атанасов от Местна коалиция „НФСБ (ВМРО-БНД)“ получи 38.10%. В Разград Денчо Бояджиев от БСП печели изборите с 54.32%, Валентин Василев от ГЕРБ събра 42.48%В София Йорданка Фандъкова от ГЕРБ победи с 49.98%, Мая Манолова-Найденова от БСП остана втори с 45.13%.В Русе Пенчо Милков от БСП печели изборите с 60.53%, Диана Иванова от ГЕРБ събра 36.63%. В Силистра Юлиян Найденов от ГЕРБ печели изборите с 52.12%, Момчил Неков от БСП събра 45.63%. В Сливен Стефан Радев от ГЕРБ печели изборите с 64.75%, Кольо Йорданов Милев от БСП събра 32.71%.В Смолян Николай Мелемов от ГЕРБ печели изборите с 56.73%, Стефан Сабрутев от БСП събра 40.52%.В Търговище Дарин Димитров от ГЕРБ печели изборите с 69.41%, Хамди Илиязов от ДПС събра 29.27%.В Шумен Любомир Христов от ГЕРБ печели изборите с 48.57%, Венцислав Венков от БСП събра 48.27%. В Ямбол Валентин Ревански от ПРЯКА ДЕМОКРАЦИЯ печели изборите с 61.92%, Катя Атанасова Георгиева от БСП събра 35.27. ", "date": "2019.11.04", "title": "Окончателно: ГЕРБ взе 9 областни града, БСП - 4, избрани са и петима кметове от местни партии и коалиции"}
{"url": "https://offnews.bg/tenis/grigor-dimitrov-blagodaren-sam-za-padeniata-i-dramatichnite-porazheni-714739.html", "text": "Най-добрият ни тенисист Григор Димитров призна, че изпраща доста емоционална в професионален план година.Българинът сподели в официалния си профил в социалната мрежа Инстаграм чувствата с които изпраща изминаващата година.След слабо начало на сезона той имаше добър завършек и стигна до полуфиналите на US Open и \"Мастърс\" турнира в Париж.\"Това бе един сезон в който израснах наистина извън корта. Трудно ми е да опиша точно това, което чувствам за изпитаните чувства през годината.Смесени са по-скоро. Искам да кажа, че съм толкова благодарен за паденията ми и за драматичните поражения, защото без тях пътешествието нямаше да е същото.Благодаря за подкрепата ви, ще се видим през 2020-а! С обич, Г\", написа българинът.", "date": "2019.11.04", "title": "Григор Димитров: Благодарен съм за паденията и драматичните поражения"}
{"url": "https://offnews.bg/futbol/machovete-s-arda-sa-reshavashti-za-sadbata-na-treniora-na-tcska-714749.html", "text": "Мачовете с Арда ще бъдат истинския тест за треньора на ЦСКА Милош Крушчич, пише \"Меридиан Мач\". На 5 декем­ври \"червените\" ще гостуват пред пълен стадион в Кърджали в 1/8-финал за Купата на България.Това се очертава като ключов мач за ЦСКА през сезона, тъй като при сериозното изоставане в първенството, от­борът не може да си позволи гаф и в другия турнир.Само 3 дни по-къс­но ЦСКА отново ще играе с Арда, но този път на ста­дион Локомотив в Пловдив в 19-ия кръг на Ефбет Ли­га.Договорът на Крушчич с ЦСКА е до Нова година. В този кратък пе­риод той трябва да докаже, че може да вдигне тима на крака и да съкрати разликата до вър­ха, както и да про­дължи задължи­телно напред за Националната купа.Ако това ста­не, амбициозният сърбин ще получи кредит на доверие поне до края на първенството. При колебливи резул­тати обаче, Круш­чич ще си стегне багажа след изиграването на по­следния мач за ка­лендарната година.При това положе­ние ще се търси сериозен треньор през зимата, който да води цялата подготовка и да има думата за но­вите попълнения. Фаворит за поста при такава раз­връзка безспорно ще бъде Стойчо Младенов.", "date": "2019.11.04", "title": "Мачовете с Арда са решаващи за съдбата на треньора на ЦСКА"}
{"url": "https://offnews.bg/politika/koj-pecheli-stolichnite-rajoni-palen-spisak-na-novite-kmetove-714727.html", "text": "В 22 района на София избираха районен кмет на балотаж. Единствено \"Банкя\" и \"Кремиковци\" избраха кметове от раз. В Банкя Рангел Марков от ГЕРБ спечели първия тур, а в \"Кремиковци\" районен кмет стана независимата Лилия Донкова.  Кандидатите на коалицията ГЕРБ-СДС победиха на балотажите за кметските постове в 11 столични района: Савина Савова във Възраждане, Теодор Петков - Витоша, Младен Младенов - Връбница, Иван Чакъров - Красна поляна, Димитър Димов - Надежда, Иван Божилов - Илинден, Ева Митова - Подуяне, Ивайло Цеков - Искър, Даниела Райчева - Нови Искър, Тодор Кръстев - Сердика и Милко Младенов - Люлин.Демократична България спечели балотажите в 8 района: в Лозенец победител е Константин Павлов, в Оборище - Николай Александров, в Овча купел - Ангел Стефанов, в Красно село - Росина Станиславова, в Триадица - Димитър Божилов, в Средец - Трайчо Трайков, в Слатина - Георги Илиев, в Студентски - Петко Горанов.БСП ще има кмет в район Изгрев - Делян Георгиев, в Младост победи независимият Стефан Стефанов, подкрепен от БСП. Като независим спечели и Николай Гюров в Панчарево.РАЙОН ИСКЪР - ГЕРБ- Ивайло Елков Цеков (ГЕРБ-СДС) - 9368 гласа (46.13%);- Борис Цветков Цветков (БСП) - 9254 гласа (45.56%);РАЙОН ПОДУЯНЕ - ГЕРБ- Ева Митова (ГЕРБ-СДС) - 11 678 гласа (53.07%);- Веселин Жечев (БСП) - 8322 (37.82%);РАЙОН ЛОЗЕНЕЦ - ДБ- Константин Павлов (Демократична България) - 11 513 (56.85%);- Любомир Дреков (ГЕРБ-СДС) - 7007 (34.60%);РАЙОН НОВИ ИСКЪР - ГЕРБ- Даниела Райчева (ГЕРБ-СДС)- 5589 (55.97%);- Владислав Владимиров (България на гражданите) - 3954 (39.60%);РАЙОН ВИТОША - ГЕРБ- Теодор Петков (ГЕРБ-СДС) - 10 876 (50.47%);- Христо Вълчанов (ДБ) - 8802 (40.84%);РАЙОН МЛАДОСТ - НЕЗАВИСИМ- Стефан Стефанов (независим) - 19 231 (55.55%);- Мария Илиева (ГЕРБ-СДС) - 13 387 (38.67%);РАЙОН ЛЮЛИН - ГЕРБ- Милко Младенов (ГЕРБ-СДС) - 16 879 (49.51%);- Мая Александрова (БСП) - 14 568 (42.73%);РАЙОН СЕРДИКА - ГЕРБ- Тодор Кръстев (ГЕРБ-СДС) - 7247 (53.24%);- Янко Янков (БСП) - 4982 (36.60%);РАЙОН ОБОРИЩЕ - ДБ- Николай Александров (ДБ) - 5910 (50.92%);- Петър Митев (ГЕРБ-СДС) - 4546 (39.17%);РАЙОН ВЪЗРАЖДАНЕ - ГЕРБ- Савина Савова (ГЕРБ-СДС) - 6068 (46.81%);- Васил Кънев (ДБ) - 5651 (43.60%);РАЙОН КРАСНА ПОЛЯНА - ГЕРБ- Иван Чакъров (ГЕРБ-СДС) - 8291 (47.47%);- Георги Миланов (независим) - 7725 (44.23%);РАЙОН НАДЕЖДА - ГЕРБ- Димитър Димов (ГЕРБ-СДС) - 10 324 (51.63%);- Стоян Цветков (БСП) - 7818 (39.09%);РАЙОН ИЛИНДЕН - ГЕРБ- Иван Божилов (ГЕРБ-СДС) - 5445 (50.22%);- Георги Томов (БСП) - 4485 (41.36%);РАЙОН ПАНЧАРЕВО - НЕЗАВИСИМ- Николай Гюров (независим) - 6048 (62.57%);- Димитър Сичанов (ГЕРБ-СДС) - 3207 (33.18%);РАЙОН ОВЧА КУПЕЛ - ДБ- Ангел Стефанов (ДБ) - 10 345 (55.62%);- Христина Семерджиева (ГЕРБ-СДС) - 6816 (36.65%);РАЙОН КРАСНО СЕЛО - ДБ- Росина Станиславова (ДБ) - 14 829 (50.34%);- Христо Апостолов (ГЕРБ-СДС) - 11 585 (39.33%);РАЙОН СЛАТИНА - ДБ- Георги Илиев (ДБ) - 12 366 (51.62%);- Наталия Стоянова (ГЕРБ-СДС) - 9614 (40.13%);РАЙОН ВРЪБНИЦА - ГЕРБ- Младен Младенов (ГЕРБ-СДС) - 6854 (48.42%);- Владимир Петров (БСП) - 6056 (42.78%);РАЙОН ТРИАДИЦА - ДБ- Димитър Божилов (ДБ) - 13 387 (54.10%);- Николай Терзиев (ГЕРБ-СДС) - 8761 (35.41%);РАЙОН ИЗГРЕВ - БСП- Делян Георгиев (БСП) - 5730 (51.32%);- Цветомир Жеков (ГЕРБ-СДС) - 4440 (39.76%);РАЙОН СТУДЕНТСКИ - ДБ- Петко Горанов (ДБ) - 5602 (50.77%);- Димитър Дилчев (ГЕРБ-СДС) - 4441 (40.24%);РАЙОН СРЕДЕЦ - ДБ- Трайчо Трайков (ДБ) - 6484 (54.21%);- Любомир Ковачев (ГЕРБ-СДС) - 4135 (34.57%);", "date": "2019.11.04", "title": "Кой печели столичните райони (пълен списък на новите кметове)"}
{"url": "https://offnews.bg/politika/goranov-sofia-shteshe-da-e-tiasna-na-manolova-gotveshe-se-da-prevzem-714728.html", "text": "\"София щеше да ѝ е тясна и може би за нея е добре, че не успя, защото нейните амбиции и възможности са много по-големи от столицата. Тя смяташе от тук да превзема държавата\".Така финансовият министър Владислав Горанов коментира в сутрешния блок на  резултата на Мая Манолова на местните избори в столицата.\"София не се подведе по манипулативните внушения на един политик, който излъчва на всички възможни честоти - от крайно ляво до крайно дясно, с една единствена цел – да промени София. А София се променя доста успешно през последните години\", заяви Горанов. Според него внушенията през последната година и половина, че в столицата нищо не се върши, не са успели.Акцентирането върху само един аспект от случващото се може умело да бъде превърнат в манипулация, добави той.Горанов нарече \"либерални анархисти\" хората, които до вчера са се смятали за десни, а са гласували за Мая Манолова. Той описа кандидатката като \"болезнено амбициозна\" жена, която ще продължи напред в опита си да се реализира. Според него участието ѝ в надпреварата за София е \"социален експеримент\", защото Манолова нямала опит в управлението и не проявила \"сериозна ценностна система в политиката\".Пред Йорданка Фандъкова и нейния екип следва нелек мандат с шарени районни кметове и с шарен общински съвет. Начинът на правене на политика става все по-фино изкуство и все по-малко ще трябва да се разчита на лозунги и все повече на прецизност и добре свършена работа, смята финансовият министър.Той отрече и обвиненията на Мая Манолова, че в София ГЕРБ са купували гласове на вота.", "date": "2019.11.04", "title": "Горанов: София щеше да е тясна на Манолова, готвеше се да превземе държавата"}
{"url": "https://offnews.bg/112/21-godishen-shofior-blasna-4-ma-na-spirka-zaspal-na-volana-sled-nosht-714730.html", "text": "Трима души пострадаха при пътен инцидент на бул. Владислав Варненчик в морската столица тази сутрин, съобщи МВР.Те са чакали на автобусна спирка, когато лек автомобил се качва на тротоара и ги блъска. Отведени са в болница.По информация на  пострадалите са две момичета на 14 години, мъж на 27 години и 51-годишна жена. Едното от момичетата е в кома, критично е състоянието на мъжа. Другото момиче в е ортопедия, без опасност за живота, а жената е с комоцио.Инцидентът е станал около 07:40 часа на автобусна спирка \"Тракия\".Водачът, който е на 21 години, е изгубил контрол над автомобила. По данни на  той заспал на волана след нощна смяна. Не е употребявал алкохол или наркотици, Има книжка от три години и до момента няма регистрирани нарушения на пътя.", "date": "2019.11.04", "title": "21-годишен шофьор блъсна 4-ма на спирка, заспал на волана след нощна смяна (обновена)"}
{"url": "https://offnews.bg/politika/isaj-chung-dang-ot-gerb-stana-kmet-na-balgarski-izvor-714761.html", "text": "Исай Чунг Данг от ГЕРБ стана кмет на село Български извор, Тетевенско, показват данните на ЦИК.На балотажа той е преборил кандидата на ДПС Севин Митков Иванов.Исай Чунг Данг е получил 384 гласа, а опонентът му - с 19 гласа по-малко.", "date": "2019.11.04", "title": "Исай Чунг Данг от ГЕРБ стана кмет на Български извор"}
{"url": "https://offnews.bg/politika/1398-110-v-bukovlak-i-romite-v-plevensko-obichat-gerb-714729.html", "text": "Кандидатът за кмет на Плевен от ГЕРБ Мирослав Петров загуби изборите от досегашния кмет демократ Георг Спартански, но разликата между двамата се оказа доста по-малка от очакванията и данните от екзит половете в града.Спартански би само с 1500 гласа разлика - 50,6% : 47,24%, но ако в областта имаше още едно село като Буковлък, нищо чудно герберът Петров да бе излязъл победител на балотажа.Защо случаят с Буковлък е толкова интересен?Селото е голямо и с преобладаващо ромско население, което се оказва, че люби Мирослав Петров още по-силно, отколкото Факултета Фандъкова. В Буковлък има три секции. Резултатът от вчерашния вот там е 1398 гласа за кандидата на ГЕРБ срещу 110 гласа за Спартански.Ето и точните данни:ИЗБИРАТЕЛНА СЕКЦИЯ № 152400204Мирослав Николов Петров ПП ГЕРБ 289Георг Леонидов Спартански Инициативен комитет - ОБЩИНА ПЛЕВЕН 79ИЗБИРАТЕЛНА СЕКЦИЯ № 152400205Мирослав Николов Петров ПП ГЕРБ 643Георг Леонидов Спартански Инициативен комитет - ОБЩИНА ПЛЕВЕН 3ИЗБИРАТЕЛНА СЕКЦИЯ № 152400206Мирослав Николов Петров ПП ГЕРБ 466Георг Леонидов Спартански Инициативен комитет - ОБЩИНА ПЛЕВЕН 28", "date": "2019.11.04", "title": "1398:110 в Буковлък: И ромите в Плевенско обичат ГЕРБ"}
{"url": "https://offnews.bg/112/kamion-ubi-velosipedist-kraj-vidin-714731.html", "text": "45-годишен велосипедист от Ружинци е загинал снощи при катастрофа на главен път Е-79, до разклона за видинското село Гайтанци, съобщи ОД МВР-Видин.Сигналът за пътнотранспортното произшествие постъпил на тел.112 в 19.51 часа.Установено е, че товарна композиция с турска регистрация - влекач „Мерцедес“ с прикачено полуремарке, шофирана от 51-годишен водач, пътувал в посока Димово, на прав участък от пътя настига и блъска движилия се в същата посока велосипедист.Трупът на мъжа е транспортиран за аутопсия.Водачът на товарния автомобил е тестван с дрегер, алкохолната проба е отрицателна.Работата по случая продължава, образувано е досъдебно производство.", "date": "2019.11.04", "title": "Камион уби велосипедист край Видин"}
{"url": "https://offnews.bg/zdrave/morbilito-zalichava-imunnata-pamet-714722.html", "text": "Две независими изследвания доказват, че морбилито уврежда дългосрочно имунната система и прави децата уязвими към други инфекции. Това състояние според специалистите се запазва дълго след възстановяване от болестта.Учени от Харвардското медицинско училище са изследвали образци от кръвта на 77 неваксинирани по религиозни съображения деца в Холандия и проверили състоянието на имунната им система преди да заболеят от морбили и два месеца след като са изкарали болестта по време на бума през 2013 г.Специалистите установили, че вирусът е унищожил между 11 и 73% от защитните антитела на пациентите, излагайки ги на по-голям риск от вирусни и бактериални щамове, към които по-рано са били невъзприемчиви. Данните от проучването са публикувани в Science.„Представете си, че имунитетът ви срещу патогените прилича на албум със снимки на престъпници и някой е пробил куп дупки в него. Би било много по-сложно да разпознаете тези престъпници, ако ги срещнете, особено ако са били надупчени такива важни елементи за разпознаване като очите и устата“, разказва Майкъл Мина, един от авторите на изследването.Учените наблюдавали и деца, които имат поставена ваксина против болестта и не открили снижаване на нивото на антителата.Аналогично изследване на екип от Кембриджския университет публикувано в Science Immunology, изследва В-клетките на имунната система с помощта на генно секвениране (декодиране на генома). В-клетките участват в образуването на антитела. Учените проверили образци от 26 неваксинирани деца и открили, че клетките на имунната система, формирани след определени болести, са изчезнали. Друг тип В-клетки били изтощени и по тази причина имунната система бил върната в незрялото й състояние.„Това е пряка демонстрация на „имунна амнезия“, при която имунната система забравя как да реагира на прекарана по-рано инфекция“, отбелязва имунологът д-р Велислава Петрова*, която оглавява екипа.Годишно морбили поразява 7 млн. души и е причина за над 100 хиляди смъртни случая. Заради пониженото ниво на ваксинациите през 2018 г. заболеваемостта се увеличи с почти 300%.Морбили е силно заразна, разпространява се по въздушно-капков път. Когато се озове в респираторния тракт вирусът прониква в имунните клетки. Вследствие на това организмът е по-малко подготвен да се бори с новите инфекции. Морбилито може да отслаби защитата срещу други заболявания, срещу които има ваксини – грип, туберкулоза, дифтерия и да предизвика бум на заболеваемостта.Тези изследвания дават представа за имунологичния дефицит след боледуване от морбили, който интересуваше учените повече от 100 години.\"Съгласен съм, че получените данни подкрепят аргументите в полза на вакнисирането. Не мисля обаче, че това ще промени нивото на ваксинациите, тъй като хората, които вземат такива решения, действат ирационално\", казва инфекционистът и имунолог Ян. В. Липкин.", "date": "2019.11.04", "title": "Морбилито заличава имунната памет"}
{"url": "https://offnews.bg/politika/edva-111-glasa-opredeliha-pobeditelia-v-dupnitca-714714.html", "text": "Едва 111 гласа определиха победителя в Дупница, показват данните при 100% обработени протоколи.Победител на балотажа е Методи Чимев от ГЕРБ - той получава 8 891 гласа - 49.21%.Първан Дангов, издигнат от БСП ЗА БЪЛГАРИЯ, е получил 8 780 гласа - 48.60%.395 гласоподаватели, тоест 2.19 %, са избрали квадратчето \"Не подкрепям никого\".", "date": "2019.11.04", "title": "Едва 111 гласа определиха победителя в Дупница"}
{"url": "https://offnews.bg/politika/nikolaj-melemov-ot-gerb-zapazva-kmetskia-si-post-v-smolian-714711.html", "text": "Николай Мелемов от ГЕРБ запазва кметския си пост в Смолян, сочат данните при 100% обработени протоколи.На балотажа за Мелемов са гласували 9 113 души - 56.73%.За канидата на БСП Стефан Сабрутев са дали гласа си 6 509 души - 40.52%.441 гласоподаватели, тоест 2.75%, са избрали квадратчето \"Не подкрепям никого\".", "date": "2019.11.04", "title": "Николай Мелемов от ГЕРБ запазва кметския си пост в Смолян"}
{"url": "https://offnews.bg/politika/v-novia-sos-bonev-vmro-i-ataka-svobodni-elektroni-vizhte-koi-stavat-714743.html", "text": "Само Борис Бонев от Спаси София влезе като независим общински съветник в новия СОС, ВМРО и Атака обаче също нямат необходимият брой представители, за да сформират група. Изискваният минимален брой за самостоятелна група в Съвета, в който има общо 61 съветника, е пет души. 27 от тях ще са от ГЕРБ/СДС. Това са проф. д-р Иво Петров, Елен Герджиков, Малина Едрева, арх. Ивайло Петков,  Николай Стойнев, д-р Антон Койчев, проф. д-р Асен Николов, Татяна Георгиева, Екатерина Йорданова, Валя Чилова, Лорита Радева, Силвия Христова, Анна Стойкова, Зафир Зарков, Георги Георгиев, Борислав Бориславов, Ваня Тагарева, Стефан Марков, Христиан Петров, Радослав Влахов, Прошко Прошков, Ботьо Ботев, Симеон Колев, Димитър Вучев, Веселин Милев, Радослав Абрашев и Борис Петров. Втората по големина група е на БСП, която в досегашния СОС имаше 7 съветника, а в новия увеличи повече от двойно броят им. Съставът й е: Калоян Паргов, Милка Христова, Иван Таков, Иван Пешев, Владимир Данев, Диана Тонова, Михаил Ставрев, Альоша Даков, Николай Николов, Васко Тодоров, Иван Мечков, Иван Виделов, Николай Велчев, Албена Кръстева и Петко Димитров Групата на \"Демократична България\" включва Методи Лалов, арх. Борислав Игнатов, Веселин Калановски, Марта Георгиева, Владислав Панев, Иво Божков, Михаил Паргов, Тома Белев, Симеон Ставрев, Любомир Георгиев, Яна Тодоранова и Грети Стефанова. Съветниците от ВМРО ще са Карлос Контрера, Владимир Митов, Димитър Антов и Михаил Петров, защото Ангел Джамбазки най.вероятно ще остане евродепутат. От Атака влизат Волен Сидеров и Борислав Иванов. Лидерът на партията заяви, че ще стане общински съветник, след като парламентът гласува оставката му, но ако промени мнението си, в СОС ще влезе арх. Румен Русев - и.д. кмет на Младост и бивш заместник на Десислава Иванчева, който пое поста след отстраняването й заради присъдата на първа инстанция за подкуп. ", "date": "2019.11.04", "title": "В новия СОС: Бонев, ВМРО и Атака свободни електрони, вижте кои стават общинари"}
{"url": "https://offnews.bg/politika/gerb-pecheli-9-gubi-7-grada-a-v-2-ne-se-stiga-do-balotazh-714712.html", "text": "ГЕРБ печели 9 балотажа в областни градове и губи 7, сочат данните към 1:00 часа.Управляващата партия печели в:50,3 на 45,7 според Алфа рисърч49,7 на 45 според Галъп49,15 на 45,44 според преброените до момента бюлетини55,4 на 39,1 според Алфа рисърч52.77% на 43.19% според преброените до момента бюлетини60.3% на 36.1% според Алфа рисърч61.7% на 33.9% според Галъп60.60% на 36.39% според преброените до момента бюлетини63.55% на 33.71% според преброените до момента бюлетини56.73% на 40.52% при 100% обработени бюлетиниТърговище62.67% на 35.99% според преброените до момента бюлетини52,1 % на 44,4 % според Галъп48.57% на 48.27% при 100% обработени бюлетини52.12% на 45.63% при 100% обработени бюлетини48.45% на 46.45% при 100% обработени бюлетиниГЕРБ губи в:56,8% на 41,2% според Галъп57,58% на 40,00% според преброените до момента бюлетини57,8% на 39.7% според Галъп59,39% на 38,40% според преброените до момента бюлетини66,57% на 31,95% според преброените до момента бюлетини53,1% на 43,8% според Алфа рисърч53.60% на 44.35% според преброените до момента бюлетини54,32% на 42,48% при 100% обработени бюлетини59,7 % на 36,8 % според Алфа рисърч59.80% на 37.36% според преброените до момента бюлетиниГЕРБ не стига до балотаж в Пазарджик и Ямбол.", "date": "2019.11.04", "title": "ГЕРБ печели 9, губи 7 града, а в 2 не се стига до балотаж"}
{"url": "https://offnews.bg/politika/mahalata-pak-obicha-gerb-2914-649-glasa-v-kv-hristo-botev-714718.html", "text": "Ромите обичат ГЕРБ и на втория тур, а кандидатът им за кмет на Слатина постигна рекорд за всички времена като извади 2914 гласа от кв. \"Христо Ботев\".Числата съобщи опонента й Георги Илиев, който във Фейсбук поздрави опонентката си Наталия Стоянова за рекордния резултат. В махалата Илиев взима далеч по-малко 649 гласа.Въпреки изоставането си с близо 2300 гласа в ромския квартал, Георги Илиев печели изборите за район Слатина категорично.Той има 51% (10 974 гласа) срещу  40,8% (8 779 гласа), сочат резултатите до момента. Остават още протоколи, но е почти невъзможно те да стопят разликата.Илиев съобщи и за злоупотреби с протоколите. В една от секциите той печели 198 гласа, а опонентката му - 111 гласа. В протокола обаче като гласове са записани номерата на бюлетините - 68 за ГЕРБ и 66 за кандидата на Демократична България.", "date": "2019.11.04", "title": "Махалата пак обича ГЕРБ: 2914:649 гласа в кв. Христо Ботев"}
{"url": "https://offnews.bg/politika/okonchatelno-fandakova-49-98-manolova-45-13-714719.html", "text": "Само 20 366 гласа е разликата между Йорданка Фандъкова и Мая Манолова на вота в София, показват окончателните резултати от преброяването на 100 процента от протоколите в ЦИК.Досегашният кмет на столицата печели състезанието с 49,98 процента от гласовете срещу 45,13% в полза на опонентката й. Подобни резултати се разминават много сериозно с резултата от екзит половете, който различни медии публикуваха във вчерашния изборен ден. Разлика от 4,85% нямаше в нито едно от допитвания, а почти през целия ден Фандъкова \"водеше\" с 10 - 18%.Късно снощи от щаба на Манолова обявиха, че ще искат касиране на изборите в столицата заради множество нарушения на изборния процес.", "date": "2019.11.04", "title": "Окончателно: Фандъкова - 49,98%, Манолова - 45,13%"}
{"url": "https://offnews.bg/zdrave/bls-i-mz-shte-obsazhdat-promeni-v-osnovnia-paket-meditcinski-dejnosti-714726.html", "text": "Представители на Българския лекарски съюз (БЛС) ще обсъждат днес в Министерството на здравеопазването промените в Наредба 3 за основния пакет дейности, която беше отменена от Върховния административен съд (ВАС).Наредба 3 описва медицинските дейности, за които НЗОК плаща. На базата на този документ НЗОК и Лекарският съюз сключват Национален рамков договор, в който се определят цените на всяка от медицинските дейности. По-рано тази година ВАС отмени наредбата, след жалба на Центъра за защита правата в здравеопазването (ЦЗПЗ) и на Националното сдружение на частните болници. Здравното министерство и НЗОК обжалваха, но ВАС потвърди решението си.Един от мотивите на съда е, че липсва анализ на финансовите средства, необходими за прилагане на наредбата. Не е ясно дали предвидените в бюджета на НЗОК средства за текущата година ще са достатъчни предвид извършените разходи от предходни години и заложения в новата наредба пакет дейности, плащани от НЗОК, и евентуалната промяна в цените. Липсва и анализ на очакваните резултати от прилагането на документа, коментираха по повод решението от центъра.В отговор на решението на ВАС министър Ананиев заяви, че в момента се подготвя нова наредба. Според него няма да се получи вакуум след отмяната на Наредба 3, тъй като новата ще бъде готова, преди идната финансова година да започне.Тази седмица трябва да започнат преговорите на Лекарския съюз с НЗОК по Националния рамков договор (НРД) 2020. От съсловната организация вече обявиха, че ще настояват за увеличаване на цените на клиничните пътеки, без да се повишава обемът извършени дейности, и да се преодолеят диспропорциите във финансирането им. От БЛС настояват и за отпускането на повече средства за извънболнична помощ.30 ноември е крайният срок за публикуването на проекта за НРД 2020. Документът трябва да бъде подписан до края на тази година.", "date": "2019.11.04", "title": "БЛС и МЗ ще обсъждат промени в основния пакет медицински дейности"}
{"url": "https://offnews.bg/politika/shtabat-na-maia-manolova-iska-kasirane-na-izborite-video-714715.html", "text": "След приключване на преброяването ще искаме касиране на изборите за кмет на София, обяви Никола Вапцаров - председателят на Инициативния комитет, издигнал Мая Манолова като граждански кандидат за кмет на София.„Пожелах да има открити и честни избори, така както досега ние водехме кампанията. За съжаление обаче ГЕРБ, в лицето на председателя на ОИК Полина Витанова, реши отново да всее съмнения в честността на изборния процес“, твърди Вапцаров.Той е поискал да влезе в зала „Арена Армеец“, където в момента се броят гласовете от втория тур на изборите в София. Никола Вапцаров е поискал да влезе като \"председател на Инициативния комитет и като представляващ, който упълномощава всички останали представители.\"„Беше ми отказан категорично достъп, като госпожа Витанова заяви, че съм представляващ, а не представител и трябва да упълномощя себе си“, каза председателят на Инициативния комитет на Манолова.„Това, съчетано с десетките сигнали за купуване на гласове и манипулиран вот, както и драстичната разлика на екзит половете с данните на паралелното преброяване, ни дава основание да смятаме, че ГЕРБ манипулират изборния процес“, коментира Вапцаров. Той отбеляза, че това е причината да искат касиране на изборите - след приключване на преброяването.", "date": "2019.11.04", "title": "Щабът на Мая Манолова иска касиране на изборите (видео)"}
{"url": "https://offnews.bg/obshtestvo/dnes-shte-e-vetrovito-no-toplo-do-27-gradusa-714721.html", "text": "Днес ще е ветровито с умерен, а в Източна България и на места северно от планините - силен и поривист юг-югозападен вятър, показва прогнозата за времето на НИМХ. Вечерта вятърът в Западна България ще отслабне и ще се ориентира от запад. Предимно значителна ще е облачността над югозападната половина от страната и главно в планинските райони ще има валежи от дъжд.В Североизточна България ще има повече слънчеви часове. Температурите ще се повишат и максималните ще са предимно между 18 и 23 градуса, на места в Централна Северна България до 25-27 градуса.По Черноморието ще е ветровито с умерен и силен юг-югозападен вятър. Облачността ще е променлива, често намаляваща до слънчево. Валежи не се очакват. Максималните температури ще бъдат между 20 и 22 градуса. Температурата на морската вода ще бъде около 17 градуса. Вълнението на морето ще се усили и ще е 3-4 бала.", "date": "2019.11.04", "title": "Днес ще е ветровито, но топло - до 27 градуса"}
{"url": "https://offnews.bg/politika/mladost-pak-e-sreshtu-gerb-arh-stefanov-pecheli-ubeditelno-714717.html", "text": "Младост пак гласува категорично срещу ГЕРБ, а кандидатката на управляващата партия Мария Илиева претърпя втора унизителна загуба, след като на миналите избори загуби от Десислава Иванчева.Според резултатите към 1:00 часа арх. Стефан Стефанов категорично печели с 55 (11 793  гласа) срещу 38% (8 290 гласа) и е почти невъзможно разликата да бъде стопена.Арх. Стефанов беше главен архитект на района по времето на Десислава Иванчева. На изборите се яви като независим кандидат, а впоследствие беше подкрепен от БСП.", "date": "2019.11.04", "title": "Младост пак е срещу ГЕРБ, арх. Стефанов печели убедително"}
{"url": "https://offnews.bg/obshtestvo/pochitame-prep-joanikij-veliki-714732.html", "text": "Църквата почита днес Преп. Йоаникий Велики.Той бил войник при император Лъв Хазар и бил удостоен с царски почести. Йоаникий обаче заживял като отшелник в пещера на Олимп. Господ го дарил с чудотворна сила, прозорливост и мъдрост.Благочестиви хора идвали при светията, за да получат от него съвет и помощ. Преп. Йоаникий сочел назаблудилите се правия път, изцерявал болните и вършел много чудеса с името на Христа.Починал на 94-годишна възраст.", "date": "2019.11.04", "title": "Почитаме преп.  Йоаникий Велики."}
{"url": "https://offnews.bg/politika/nakazatelna-aktcia-sreshtu-gerb-v-mladost-arh-stefanov-utroi-glasove-714725.html", "text": "На втори поредни местни избори в столичния район Младост леви и десни масово гласуваха срещу ГЕРБ. Независимият кандидат архитект Стефан Кирилов Стефанов, подкрепен от БСП, печели изборите в Младост с 19 231 гласа. Опонентката му Мария Йорданова Илиева, която е депутат от ГЕРБ остава далеч назад в състезанието с 13 387 гласа, показват окончателните данни от преброяването на бюлетините.Най-забавното в случая е, че Илиева губи вече два пъти поред по един и същ сценарий.На първия тур на вота тя водеше убедително с 10 560 гласа или 28.50%, докато арх. Стефанов имаше почти двойно по-малка подкрепа 6 353 гласа или 17.14%.На балотажа обаче независимият кандидат утроява подкрепата си и отвява категорично герберката.Същото се случи на миналите местни избори в Младост през 2016 г. Тогава Мария Илиева пак водеше с много пред Десислава Иванчева, която обаче я разби на балотажа.Бившата кметица вече изрази радостта си от избора на арх. Стефанов за кмет със следната среднощна публикация във фейсбук:  ", "date": "2019.11.04", "title": "Наказателна акция срещу ГЕРБ в Младост, арх. Стефанов утрои гласовете си"}
{"url": "https://offnews.bg/politika/tomislav-donchev-vsichki-igraha-sreshtu-gerb-no-niama-danni-za-oporo-714737.html", "text": "Няма данни за грубо опорочаване на изборния процес. В кампания винаги различните опоненти пускат сигнали. Това е от компетенциите на съда. Но не ни притеснява. Това заяви вицепремиерът Томислав Дончев по повод заявката от щаба Мая Манолова, че ще  на изборите в София, по Нова тв. По думите му ГЕРБ в цялата страна са били в позиция всички да играят срещу тях. На тези избори старата градска десница до голяма степен загуби политическата физиономия, обяви Дончев. Вицепремиерът призна, че управлението предполага „ерозия и изхабяване”. „Един действащ кмет е виновен практически за всичко – за дупката, за бордюра, за плочката. Това носи негативи. Добре познат е при влизането в избори, но носи и негативи. Трябва анализ да се направи – къде сме се представили добре, къде не сме”, каза още вицепремиерът Дончев. Властта е много тежък товар и, ако нямаш здрави плещи, вместо да станеш по-висок, ставаш по-нисък, обясни той. И допълни, че на места ГЕРБ са направили промени в последния момент, което е рисково от политическа гледна точка.„Такъв беше случаят и в Русе, и в Ямбол. Но по-добре е да си съхраним репутацията на национално ниво, отколкото да посочим грешни хора, да спечелят и после това да удря по имиджа ни”, категоричен бе Томислав Дончев. ", "date": "2019.11.04", "title": "Томислав Дончев: Всички играха срещу ГЕРБ, но няма данни за опорочаване на вота"}
{"url": "https://offnews.bg/futbol/tcska-startira-zimnata-selektcia-oshte-predi-kraia-na-2019-godina-714738.html", "text": "В ЦСКА имат намерение да дадат старт на зимната селекция още преди края на 2019 година, пише \"Тема Спорт\". Клубът вече е влязъл в преговори с определени футболисти и има голяма вероятност да подпише договори с тях до средата на декември.Най-вероятно става въпрос за играчи с изтичащи през зимата контракти. Такива се намират основно от американското и скандинавските първенства.ЦСКА има практика да наблюдава млади футболисти от Норвегия и Швеция. Възможно е част от зимните попълнения дори да проведат няколко тренировки с тима преди края на тази година.По сходен начин се действаше с плеймейкъра Роланд Алберг през есента на 2017 година, макар неговото привличане да се оказа неуспешно.", "date": "2019.11.04", "title": "ЦСКА стартира зимната селекция още преди края на 2019 година"}
{"url": "https://offnews.bg/politika/gerb-pecheli-rajon-iskar-sas-103-glasa-714716.html", "text": "ГЕРБ печели в столичния район Искър с 103 гласа, обяви във фейсбук профила си Борис Цветков - кандидатът на БСП за кмет на района.По предварителна информация: за досегашния кмет гласовете са със 103 повече (50,27%), а за мен са 9 264 гласа (49,73%). Невалидните бюлетини са 439, съобщи Борис Цветков.Досегашният кмет Ивайло Цеков, издигнат от местна коалиция ГЕРБ (СДС), запазва поста си.В район Искър за Фандъкова гласуваха 9 997, а за Мая Манолова 9 929 граждани, каза още той.След обявяване на окончателните резултати Районният предизборен щаб в район Искър ще реши какви ще бъдат следващите ни действия, за които своевременно ще Ви уведомим, анонсира Борис Цветков.", "date": "2019.11.04", "title": "ГЕРБ печели район Искър със 103 гласа"}
{"url": "https://offnews.bg/futbol/bajern-pregovaria-s-treniora-na-aiaks-sled-uvolnenieto-na-kovach-714744.html", "text": "Баварският гранд Байерн (Мюнхен) уволни късно снощи треньора Нико Ковач. Хърватинът беше заложен на дузпата от известно време, но окончателно шутът му беше бит след катастрофалната загуба с 1:5 от Айнтрахт (Франкфурт).Според Скай Спорт баварците вече преговарят с треньора на Аякс Ерик Тен Хаг. 49-годишният специалист вече е работил в Мюнхен като треньор на младежките формации в периода 2013-2015 година, когато начело на Байерн беше Джосеп Гуардиола.Впоследствие Тен Хаг пое холандския Утрехт, откъдето беше забелязан от Аякс и направи фурор в миналия сезон в Шампионската лига. Според немските медии Тен Хаг е склонен да приеме офертата на Байерн, но след края на сезона, а не сега.Сред спряганите имена е и бившият наставник на Ювентус Масимилиано Алегри.Ако Алегри поеме тима, то той ще бъде третият италианец, който заема поста в състава на баварците след Джовани Трапатони и Карло Анчелоти.", "date": "2019.11.04", "title": "Байерн преговаря с треньора на Аякс след уволнението на Ковач"}
{"url": "https://offnews.bg/politika/i-mile-kitich-ne-spasi-gerb-v-pernik-stanislav-vladimirov-ot-bsp-e-no-714720.html", "text": "Станислав Владимиров от БСП е новият кмет на Перник. Той печели вота в миньорския град с 50,27% срещу 47,68% за досегашната кметица от ГЕРБ Вяра Церовска. Това показват данните от преброяването на 100% от секционните протоколи.Резултатът в Перник се оказа изключително голяма изненада. В областта традиционно има мащабен контролиран вот и се смяташе и че и сега схемата ще проработи, но не стана. Не помогна и включването на тежката артилерия на кампанията на ГЕРБ - Миле Китич. Въпреки че в навечерието на вота мегазвездата на сръбския турбофолк изнесе безплатен концерт на мегдана в подкрепа на \"приятелката си Церовска\", тя загуби изборите.Гласовете за кандидата на ГЕРБ са с 958 по-малко от тези на Владимиров.", "date": "2019.11.04", "title": "И Миле Китич не спаси ГЕРБ в Перник, Станислав Владимиров от БСП е новият кмет"}
{"url": "https://offnews.bg/politika/andrej-rajchev-tova-ne-e-kraiat-na-manolova-do-2-godini-politicheska-714736.html", "text": "В София започва едно движение, което не сме виждали и което е окончателният разпад на малоумния двуполюсен модел.  – а започне ли в София, ще стане и в България.Tова коментира в интервю за  социологът от „Галъп“ Андрей Райчев.По думите му у нас се появява европейски феномен, което е много добре за страната ни. „Манолова не спечели с бесепарски гласове. Тя взе около 100 хил. гласа повече, отколкото БСП има на тези избори. Откъде идват? Взимаме най-дясната партия в България – традиционните демократи. Таблиците показват, че над 40% от тези хора, които са инстинктивни антикомунисти, са пуснали за Манолова, а малко над 30% за Фандъкова. Даже те допринасят за намаляването на разликата между двете.“В България няма нищо по-мръсно от кметски избори, смята Райчев. Гласовете си продават не само ромите, а и много българи. Изходът за справяне с проблема е повишаване на избирателната активност, подчерта той.Социологът е категоричен, че оттук нататък Мая Манолова със сигурност ще има участие в политиката. \"Това не е краят, а даже е много добро начало\", посочи Райчев. Прогнозата му е, че тя няма да направи партия, а по-скоро ще има мажоритарни участия или ще се върне към грижата за обикновения човек. „Представете си я като лидер на профсъюз например, на фона на нашите заспали профсъюзи. Веднага ще видите, че за 2-3 години тази жена ще има огромна роля в България. Тя има лично мажоритарно бъдеще“, заяви той.Социологът прогнозира още, че до две години ще има друга политическа карта на България, а в момента възниква нова десница.„В дясното текат съществени процеси. ГЕРБ си осигури двете години до края на мандата, но на края на мандата ще има друго дясно, което ще направи друга политическа карта на България. Не че ГЕРБ са паднали, но това е началото на края“, заяви той.По думите му в България, подобно на други страни, има продължителна, силна власт. Той направи паралел с Полша и Унгария, където лидерите са спечелили управлението на държавата, но са загубили столиците. Отчасти паралелът е валиден и с Турция и Москва, коментира Андрей Райчев. \"Това показва, че има бавни, но закономерни, промени в Източна Европа. Тези полудиктатури и диктатури, които се появиха след прехода, започват да се разпадат и то точно в местата, където възникнаха“, заяви той.", "date": "2019.11.04", "title": "Андрей Райчев: Това не е краят на Манолова, до 2 години политическата карта ще е друга"}
{"url": "https://offnews.bg/tenis/grigor-dimitrov-otnovo-e-v-top-20-nadal-ofitcialno-e-1-714741.html", "text": "Григор Димитров се изкачи със седем позиции нагоре в световната ранглиста и вече е 20-а ракета в света с 1747 точки.Прогресът на българина се дължи на чудесното му представяне на Мастърса в Париж, където стигна до полуфиналите. Сърбинът Новак Джокович стана шампион във френската столица, но въпреки това губи лидерската си позиция, а на върха се настанява Рафаел Надал. Испанският левичар има 9585 точки, а Джокович – 8945.Десетката допълват Роджър Федерер, Данийл Медведев, Доминик Тийм, Стефанос Циципас, Александър Зверев, Матео Беретини, Роберто Баутиста Агут и Гаел Монфис.Карен Хачанов пада с девет места и е 17-и. Шаповалов, който стигна до финала в Париж, бележи скок с 13 позиции и е 15-и.Надал за последно бе №1 в мъжкия тенис преди близо година, след което неизменно бе втори.", "date": "2019.11.04", "title": "Григор Димитров отново е в Топ 20, Надал официално е №1"}
{"url": "https://offnews.bg/futbol/levski-se-oglezhda-za-igrachi-ot-rodnia-shampionat-714740.html", "text": "Левски може и да не търси в чужбина нов играч за халфовата си линия, пише \"Меридиан Мач\". Причината за това е, че \"сините\" следят сериозно опциите, които има в България.Една от тях се появи наскоро и е доста добра. В полезрението на треньора Петър Хубчев е попаднал Ибрахима Конте от Берое.До този момент той има 8 мача и 3 гола в нашето първенство, което е добър атестат. На \"Герена\" търсят именно такъв футболист. Те са хвърлили още око и на Уесли Ната от Царско село, който също се представя отлично, откакто дойде у нас.Предимството на Конте обаче е, че има белгийски паспорт, а в Левски на този етап не могат да си позволят играчи извън ЕС. Бройката за такива е запълнена от Миятович, Тиам и Мазурек.", "date": "2019.11.04", "title": "Левски се оглежда за играчи от родния шампионат"}
{"url": "https://offnews.bg/sviat/gorbachov-pred-bbc-svetat-e-v-kolosalna-opasnost-714742.html", "text": "Последният съветски лидер Михаил Горбачов предупреди, че настоящото напрежение между Русия и Запада поставя света в \"колосална опасност\" заради заплахата от ядрени оръжия.В интервю за Стив Розенберг от Би Би Си бившият президент призова всички държави да декларират, че ядреното оръжие трябва да бъде унищожено. Така ще спасим себе си и планетата, смята 88-годишният Горбачов.Отношенията между Русия и Запада днес бившият президент описа като \"мразовита, но все пак война\", правейки препратка към Студената война.\"Вижте какво се случва - на различни места има схватки, престрелки. Изпращат се самолети и кораби къде ли не. Не е ситуацията, която бихме искали да имаме.\"В интервюто той се връща и към момента на падането на Берлинската стена, когато руската страна взема решение да не се намесва. \"Не трябваше да има кръвопролития. Не можехме да допуснем това да се случи в толкова важен момент за германците, за нас, за Европа, за целия свят. Затова декларирахме, че няма да се намесим\", казва той.Попитан за мнението му за Брекзит, Горбачов отговаря, че англичаните са \"умници\" и ще решат сами как да действат. \"Не бих ви давал съвет, вие си решете\", казва той в интервюто.", "date": "2019.11.04", "title": "Горбачов пред BBC: Светът е в колосална опасност"}
{"url": "https://offnews.bg/zdrave/nad-100-hiliadi-balgari-sa-sas-zatrudnenia-v-govora-i-komunikatciata-714733.html", "text": "Над 100 000 са децата и възрастни в България, които имат затруднения в говора и комуникацията по официални данни, цитирани от БГНЕС. Това са хората с детска церебрална парализа, аутизъм, интелектуални затруднения, амиотрофична латерална склероза, мускулни дистрофии, инсулти, Алцхаймер, Паркинсон, синдром на Рет, вродени увреждания на слуха и др. На адекватната политика в работата с хора с такива проблеми е посветена втората международна конференция \"Допълваща и алтернативна комуникация\". Тя ще се проведе от 4 до 6 ноември в столичния парк-хотел \"Москва\".Конференцията е организирана съвместно с Министерството на образованието и науката, УНИЦЕФ България и ISAAC - международната асоциация за допълваща и алтернативна комуникация.Главна цел на форума е да запознае всички заинтересовани със световния опит и съвременните подходи и технологии за допълваща и алтернативна комуникация (ДАК) за деца и възрастни. По време на конференцията ще бъдат изнесени пленарни доклади от водещи експерти от САЩ, Норвегия, Израел и Полша.Ще бъдат организирани дискусии за политиките свързани с ДАК в областта на приобщаващото образование, ранната интервенция и социалното подпомагане. Ще бъде споделен опитът на българските специалисти, работещи с ДАК и личният опит на хора с увреждания, чийто живот е бил променен към по-добро, благодарение на помагащите технологии.Участниците в конференцията ще могат да посетят организираната изложба и демонстрации на най-съвременните средства за ДАК от водещи световни фирми. В конференцията ще участват логопеди, ресурсни учители, специални педагози и психолози, хора с увреждания и техните семейства, както и представители на институциите в България.Хората с проблеми в говора и комуникацията имат нужда от средства за допълващата и алтернативна комуникация, за да водят нормален живот. Тези средства, съчетани с достъп до таблет или компютър дават огромни възможности за комуникация на всички. Това могат да бъдат разпечатани символи, табла за комуникация, софтуер за комуникация, синтезирана реч, контрол с поглед или контрол с мисъл. За да бъдат използвани ефективно, трябва да се познават от хората с увреждания и от специалистите, които работят с тях.", "date": "2019.11.04", "title": "Над 100 хиляди българи са със затруднения в говора и комуникацията"}
{"url": "https://offnews.bg/politika/poslanikat-ni-v-parizh-vrachva-protestna-nota-zaradi-izkazvane-na-makr-714746.html", "text": "Българският посланик в Париж Ангел Чолаков връчва протестна нота във френското външно министерство заради скандално интервю на френския президент Емануел Макрон, в което той обяснява, че предпочита \"легални мигранти от Гвинея и Кот д'Ивоар вместо пристигащи в страната чрез нелегарли украински и български канали\".Вицепремиерът Екатерина Захариева е дала инструкции да бъде поискано обяснение за думите на Макрон, които предизвикаха напрежение между Франция и България.Днес се очаква и среща с френската посланичка у нас Флоранс Робин в българското МВнР.Вчера премиерът Бойко Борисов обясни, че вече е провел разговор с Макрон и отсношенията са изгладени. По думите му френският президент е обяснил, че никога не е критикувал българските граждани, работници или институции.", "date": "2019.11.04", "title": "Посланикът ни в Париж връчва протестна нота заради изказване на Макрон"}
{"url": "https://offnews.bg/112/klient-narani-prodavachka-v-kiustendil-zaradi-zabelezhka-714747.html", "text": "Продавачка в търговски обект в Кюстендил е била наранена от клиент, съобщиха от полицията в града. Поводът за нанесения побой бил, че жената направила забележка на мъж, който влязъл в магазина с цигара.След преглед в кюстендилската болница е установено, че 56-годишната касиерка е със счупени нос и ребро. Полицията в Кюстендил работи по установяване на извършителя. Започнато е досъдебно производство, уведомен е и дежурен прокурор, допълниха от МВР.", "date": "2019.11.04", "title": "Клиент нарани продавачка в Кюстендил заради забележка"}
{"url": "https://offnews.bg/sviat/shefat-na-mcdonald-s-otstranen-zaradi-vrazka-sas-sluzhitelka-714765.html", "text": "Главният изпълнителен директор на McDonald's Стив Ийстърбрук се разделя с поста си заради връзка със служителка на веригата за бързо хранене\", съобщи Си Ен Ен.В изявление на компанията се посочва, че Ийстърбрук е \"демонстрирал лоша преценка, в т.ч. за връзка по взаимно съгласие със служител\".В имейл до работещите във веригата за бързо хранене досегашният мениджър пише, че съжалява за връзката. \"Колкото до моето оттегляне, наскоро започнах да се виждам със служител на компанията по взаимно съгласие, което нарушава политиката на McDonald's\", посочва той. Правилата не позволяват на мениджърите романтично обвързване с подчинени.\"Това бе грешка. Предвид ценностите на компанията, съм съгласен с борда, че е време да продължа в друга посока. Надявам се уважавате желанието ми да запазя личния си живот\", допълва Ийстърбрук.Той бе начело на Ms Donald's от 2015 г. досега. Си Ен Ен посочва, че мениджърът прави смели реформи, които се оказват трудни, но успешни и продажбите на компанията се покачват.", "date": "2019.11.04", "title": "Шефът на McDonald's отстранен заради връзка със служителка"}
{"url": "https://offnews.bg/temida/sadia-pusna-v-rusia-lidera-na-rusofili-tcatcarov-pita-zashto-714763.html", "text": "Главният прокурор Сотир Цацаров сигнализира Инспектората на Висшия съдебен съвет по досъдебното производство срещу председателя на Национално движение „Русофили“ Николай Малинов. Причината за сигнала, адресиран и до административния ръководител на Специализирания наказателен съд, е станал друг сигнал от наблюдаващия прокурор по делото Мария Макрелова. В него тя посочва, че адвокатите на обвиняемия Малинов са поискали да отпадне мярката му за процесуална принуда, която съдържа и забрана той да напуска страната.Повод за искането е мероприятие в Руската федерация, организирано от Фонд \"Руский мир\" и Международния славянски съюз, което се провежда от 1 до 5 ноември. Малинов е бил поканен за участие и връчване на правителствена награда.Съдия Андон Миталов е дал разрешение Николай Малинов да напусне пределите на страната за посочения период. Според главния прокурор обаче съдията е дал разрешение, без да се произнесе по отправеното пред него искане за цялостна отмяна на мярката. към наказателна отговорност по обвинение в шпионаж в началото на септември, а съдът му определи мярка за неотклонение „парична гаранция“ в размер на 50 000 лв.", "date": "2019.11.04", "title": "Съдия пусна в Русия лидера на Русофили. Цацаров пита защо"}
{"url": "https://offnews.bg/obshtestvo/bashtata-namushkal-sina-si-otiva-v-psihiatria-714764.html", "text": "Бащата, опитал се да убие 7-годишния си син, ще бъде настанен в психиатрична клиника, реши Варненският окръжен съд, съобщиха от Апелативната прокуратура във Варна.На 23 октомври 42-годишният , а себе си самонаранил. И двамата бяха настанени в две варненски болници. Седмица по-късно детето бе изписано в добро общо състояние. Обвиняемият е наркозависим и неотдавна е бил включен в метадонова програма. Той ще бъде настанен в Специализираната психиатрична болница в Ловеч за 30 дни, тъй като според психиатрите е опасен за себе си и околните. Там трябва да бъде уточнена и диагнозата му.  ", "date": "2019.11.04", "title": "Бащата, намушкал сина си, отива в психиатрия"}
{"url": "https://offnews.bg/112/otkriha-trup-na-mazh-do-paten-vazel-ribarsko-selishte-714762.html", "text": "Тази сутрин непосредствено преди пътен възел „Рибарско селище” е открит трупа на мъж на видима възраст около 30 години, съобщиха от ОДМВР - Бургас .Районът е отцепен от полицейски служители и е извършен щателен оглед.Тялото на мъжа, чиято самоличност е в процес на изясняване, е откарано за аутопсия в отделение „Съдебна медицина” към УМБАЛ – Бургас за уточняване на причините за настъпилата смърт.По случая е образувано досъдебно производство.", "date": "2019.11.04", "title": "Откриха труп на мъж до пътен възел Рибарско селище"}
{"url": "https://offnews.bg/futbol/bfs-s-kompensatcia-za-biletite-na-fenovete-za-macha-s-chehia-714766.html", "text": "Във връзка с дисциплинарната санкция на УЕФА, заради която българският национален отбор ще изиграе последната си европейска квалификация - срещу Чехия на 17 ноември - пред празни трибуни, Българският футболен съюз информира привържениците, закупили пакетни билети, за възможностите за компенсация:Пакетният билет, включващ мачовете срещу Черна гора, Косово, Англия и Чехия, ще важи за приятелския двубой с Парагвай на 14 ноември, а притежателят му ще получи достъп до трибуните както следва: пропуските за сектор \"А\" ще важат за сектор \"А\", ВИП-пропуските ще важат за ВИП-ложата, а пропуските за сектори \"Б\", \"В\" и \"Г\" ще важат за сектор \"В\" на Националния стадион \"Васил Левски\";Привържениците, които не желаят да се възползват от предложението, имат възможността да получат парична компенсация в размер една четвърт от стойността на закупения билет както следва: за сектор \"А\" - 20 лв., за сектор \"В\" - 15 лв., за сектори \"Б\" и \"Г\" - 6 лв., за ВИП-сектор - 50 лв.Изплащането на компенсациите ще бъде осъществявано между 5 и 14 ноември т.г., в работни дни, от 9:30 до 12:30 и от 13:30 до 16:30 ч. във Финансовия отдел на БФС - кв. Бояна, ул. \"Витошко лале\" 18, ет. 1.При получаване на компенсация билетът ще бъде анулиран и няма да може да бъде използван от притежателя му. Призоваваме зрителите, които ще се възползват от тази алтернатива, да имат готовност да предоставят документ за самоличност, както и пакетен билет, независимо на хартиен или електронен носител.", "date": "2019.11.04", "title": "БФС с компенсация за билетите на феновете за мача с Чехия"}
{"url": "https://offnews.bg/temida/targovtcite-na-glasove-v-gorna-oriahovitca-sa-na-svoboda-714787.html", "text": "Районният съд в Горна Оряховица не уважи искането на прокуратурата за налагане на постоянна мярка за неотклонение \"задържане под стража\" на тримата обвиняеми за купуване на гласове на първия тур на местните избори в общината и ги пусна на свобода, предаде БНР.Тримата мъже бяха арестувани на 1 ноември след журналистическо разследване за изборна търговия в полза на депутата Явор Божанков, кандидат на БСП за кмет на община Горна Оряховица.И тримата обвиняеми - Тодор Тодоров на 38 години от село Първомайци, 65-годишният Мустафа Мустафов от село Петко Каравелово и 56-годишният Абдула Мюмюнов не се признаха за виновни в организирането на купуване на гласове и заявиха, че не познават кандидата за кмет, нито са имали договорка да купуват гласове за него.И тримата са с основно образование. Двама от тях са осъждани за различни престъпления.В съдебната зала Мустафа Мустафов заяви, че е мошеник и измамник, и се е включил в схемата, за да извърши поредната си измама, но не и да прави изборна търговия.Съдът пусна под парична гаранция от 800 лева Тодоров, за Мустафов определи парична гаранция от 1500 лева, а Мюмюнов, който направи диабетична криза в съда и не дочака да чуе съдебното определение, беше пуснат срещу подписка.Определенията подлежат на обжалване пред Окръжния съд.", "date": "2019.11.04", "title": "Търговците на гласове в Горна Оряховица са на свобода"}
{"url": "https://offnews.bg/kultura/bobo-the-gang-s-nov-singal-i-kontcert-na-13-noemvri-v-terminal-1-714754.html", "text": "Първият по рода си Hip-Hop проект с live банда в България - Bobo & The Gang ще представи чисто нов сингъл и цял специален концерт на 13 ноември в клуб “Терминал 1” в София. Освен сингълът, който все още очаква своето заглавие, бандата ще представи за първи път на живо и още три съвсем нови парчета. Те ще са част от предстоящия им нов албум записите, на който текат в момента. Bobo & The Gang са банда с уникален собствен стил и представят издържан авторски hip-hop с текстове изцяло на български език. Групата е с неповторимо, собствено звучене и смесва успешно хип- хоп, фънк, соул, джаз и рок. Членове на бандата са едни от най-изявените и признати музиканти у нас - Борислав “Bobo” Димитров - вокал, Росен Ватев – ударни, Ангелю Дюлгеров – китара, Ивайло “Топсън” Стайков – клавир, Стойко Милев – бас, Борис “Jaka” Спасов – програминг, Владислав Мичев – тромбон, Волен Милчев – бек вокал.Специален гост в събитието на 13-ти ноември ще бъде саксофонистът Димитър Льолев, който участва в записите на новия сингъл. В “Терминал 1” ще има и специално програмирано осветление, за да бъде удоволствието от вечерта - пълно! За ценителите на смислената и добре звучаща качествена, българска музика датата 13 ноември се очертава да е истински празник, а билетите за него вече се продават с пълна сила! Могат да се намерят в системата на eventim.bg, в Билетен център в НДК, Билетна каса на “Арена Срмеец”, бензионастации ОМВ и други. Цената им е 12 лв. – на предварителна продажба и 15 лв. - в деня на събитието и на място.За първи път Bobo & The Gang свирят заедно през 2010 г. и за кратко успяват да се утвърдят като една от най-забележителните групи на българската сцена. През 2012 г. взимат участие във фестивала “Spirit of Burgas”, където свирят на една сцена с Ms. Dinamyte ,Tinie Tempah и Busta Rhymes. Бандата е в ролята на подгряваща в концерта на Jessie J в зала „Арена Армеец” в София. Подгряват също хип-хоп звездата KRS One, а през 2014-та се качват на една сцена и със Stereo MC’s.Първият самостоятелен албум на Bobo & The Gang - „Говори“ излиза през 2017 г. Tой съдържа 10 авторски произведения, аранжирани и поднесени с прецизност и професионализъм, присъщи на звезди от световна величина. Парчетата се приемат изключително позитивно от феновете на групата и не случайно те вече са нетърпеливи да чуят и албум №2. На 13 ноември в “Теринал 1” завесата ще се отвори за него с представянето на новия сингъл и още цели три чисто нови парчета.Последвайте . Билети има .", "date": "2019.11.04", "title": "Bobo & The Gang с нов сингъл и концерт на 13 ноември в 'Терминал 1'"}
{"url": "https://offnews.bg/analizi-i-komentari/makron-da-obuzdae-anti-balgarskata-naludnichava-retorika-v-imeto-na-fr-714789.html", "text": "Преди няколко дни, френският президент Еманюел Макрон каза на френско крайно-дясно списание, че предпочита законни имигранти от Гвинея и Кот д'Ивоар пред незаконни украински или български мрежи.Всеки предпочита почтени хора пред криминални мрежи. Аз предпочитам нормални хора пред престъпници. Това не е новина.Моментът, в който това, което Макрон каза, става проблематично е, когато групира българите с престъпни мрежи, като че ли това е българският миграционен контингент във Франция. Изглежда, че това са българските емигранти във Франция.Може би Макрон не е спал добре и затова е бил нервен. Може би си е ударил главата някъде. Може би просто се слага на френското крайно-дясно. Няма значение. Въпросът е, че трябва да престане с налудничавите приказки.Българите, за разлика от украинците, са граждани на ЕС с равни права, независимо дали на Макрон му харесва или не.След като блокира Северна Македония и Албания от преговорите за присъединяване към ЕС миналата седмица, Макрон се превръща в лошия с френски акцент в балканския екшън филм.Голяма част от холивудските филми се продуцират и снимат в България в последно време. Ротацията на лоши в екшъните е периодична; след руснаците и китайците следващите лоши в Холивуд може да бъдат джихадистите с техния френски акцент. Какво ще кажете за това като културен стереотип?Правилата на ЕС оставят много място за маневри в това как един член на ЕС може да се държи без да нарушава правилата. Не е нужно България да гласува с Франция по важните теми в ЕС. България може да е добър партньор или не. Това зависи от отношението, което срещаме.Франция е номер 2 в ЕС, но всеки номер 2 има нужда от последователи. Една силна държава не е наистина влиятелна без последователи в политическата група от държави, която иска да води.Теорията на конструктивизма в международните отношения вижда действията на държавите като серии от взаимодействия, които надграждат на базата на реакция и контра-реакция. Отношенията между държавите не са статични; те се създават като продукт от повторения от интеракции, базирани на възприятия. Така че българите може да играят с Франция по важните теми или не. Това зависи. А за големите решения, всички ЕС-членки трябва да се съгласят. България има вето точно толкова, колкото Франция.И, разбира се, има ги и тези трънливи теми, за които ЕС няма ясни правила – само добра воля, като темата за връщането на бойци на Ислямска държава обратно в Европа.Като говорим за престъпни мрежи, България няма проблем с домашно отглеждан тероризъм. Франция го има. В борбата с тероризма, обмяната на информация е ключова. Географското местоположение на България като порта към ЕС и най-близка сухоземна входна точка от Близкия Изток означава, че България ще знае и ще разкрива неща за джихадисти на Ислямска Държава с френски паспорти, които се връщат към Европа от огнища на тероризъм в Близкия Изток. Ние ще имаме тази информация първи, преди френските разузнавателни служби.Някои джихадисти на Ислямска Държава ще опитват да се вмъкнат обратно във Франция и ще го правят през България като първа входна точка. Ние също предпочитаме усърдно работещи хора пред френските джихадисти.Вместо да се чудим как да се оправяме с тези джихадисти на Ислямска държава с френска националност с европейски паспорти, България може просто да реши да ги прати обратно вкъщи във Франция, а французите да се чудят какво да ги правят на френска земя. Ако французите си ги искат обратно толкова много.На бас, че Макрон не е помислил за това, когато плямпаше за българите миналата седмица. Ироничното е, че слагайки се на крайното дясно във Франция с прости обиди срещу българите, Макрон застрашава френската национална сигурност по много нажежена тема и дори не осъзна това. Не е ли въпросът за завръщащите се бойци на ИДИЛ много по-важен за Франция от това да се обижда нация? Българското сътрудничество в областта на контра-тероризма не трябва да се приема за даденост. Както вече казах, може да играем, а може и да не. Зависи. Това, което не харесваме, е да ни обиждат.За разлика от някои европейски държави, България като външна граница на ЕС не изпраща бежанци направо към Западна Европа. Никога не е било политика на България да праща мигранти направо към Франция. България може да се придържа към правилата на ЕС, а може и да затваря очи за някои неща. Зависи. Българското съдействие не трябва да се приема за даденост, особено в сферата на миграцията. Няма ли да е иронично, ако обида свързана с мигранти всъщност създаде миграционен проблем за Франция, ако, да речем, България престане да съдейства по този въпрос?Разбирате ме. Ако България реши, че не харесва това френско отношение, може да стане опака по много, много точки, които са всъщност важни за френската сигурност и политика, които французите дори и не очакват. Защото, когато някой съдейства, не се забелязва веднага каква вреда, може да се причини, ако изведнъж спре.В самата България може да се намерят много негативни стереотипи за французите. Това не означава, че българският премиер ще ги изръси пред медиите. Не се прави така.За да работи ЕС, държавите членки трябва да престанат с обидите. Стереотипи и обиди въз основа на националност има множество във всяка държава, но те нямат място в сериозната политика.А да. И искам Макрон да се извини на българите.", "date": "2019.11.04", "title": "Макрон да обуздае анти-българската налудничава реторика в името на френската национална сигурност"}
{"url": "https://offnews.bg/sviat/gartcia-izgoni-252-migranti-odrin-gi-zadarzha-na-tursko-balgarskata-g-714786.html", "text": "В граничещата с Гърция турска провинция Одрин в района на ГКПП Капъ куле са задържани 252 нелегални мигранти, изгонени от гръцката страна.Според Анадолската агенция те са проникнали в Гърция, но тамошните гранични власти са ги отпратили обратно на турска земя по река Марица, което за Анкара е в противоречие с международните договорености.Пред турски журналисти до пункта Капъ куле те съобщили, че гръцките граничари са се отнесли крайно грубо с тях, пребили ги от бой, прибрали им парите, дрехите и телефоните, и тогава ги натоварили на лодките.Турските телевизии излъчват кадри, на които се виждат следите от побоя по телата на мъже по потници.През 2016 г. в Одрин бяха задържани 29 670 нелегални мигранти, през 2017 – 47 731, през 2018 – 74 824 души в опит да се прехвърлят към Европа. За 10-те месеца на тази година броят им надхвърля 100 000 души.През последните 2 години Гърция е върнала в Турция 37 271 нелегални мигранти по сухоземни и морски пътища.Друга голяма група от 202 души, тръгнала към България, е заловена днес в хода на специализирана операция в 4 района на провинция Одрин. Те, както и в другите групи, периодично задържани на турска територия, са мъже от Афганистан, Ирак, Мароко, Пакистан, Палестина, Сомалия и Сирия.Гръцката полиция откри днес 41 мигранти, скрити в хладилен камион, пътуващ по автомагистрала в Северна Гърция, предаде Ройтерс.Мигрантите, повечето от Афганистан, са живи и невредими, съобщи полицейски представител, като добави, че хладилната система на камиона не е била включена.Полицията спряла камиона близо до град Ксанти за рутинна проверка. Шофьорът е арестуван и ще бъде съден за трафик на хора, мигрантите са отведени в близкото полицейско управление за идентификация.", "date": "2019.11.04", "title": "Гърция изгони 252 мигранти, Одрин ги задържа на турско-българската граница"}
{"url": "https://offnews.bg/kultura/kiss-vkliuchiha-balgaria-v-proshtalnoto-si-turne-kontcertat-v-sofia-e-714767.html", "text": "Рок легендите KISS ще свирят пред българска публика за последен път. Групата включи България в своето финално турне, което носи името „End of the Road“.KISS обявиха 75 нови локации, в списъка с дати присъства и такава за България: 18-и юли 2020 г, София. Два дни преди София, KISS ще свирят в Будапеща, а след това ще продължат турнето си в Женева.Същевременно Gene Simmons отговори на появилите се слухове, че оригиналните членове на групата Ace Frehley и Peter Criss ще се завърнат в бандата за обиколката. Ето какво сподели той, цитиран от RockLiveBG:„Ace и Peter имаха 3 шанса. Те бяха уволнени три пъти по различни причини – наркотици, алкохол, лошо поведение, прояви на непрофесионализъм… т.е. понесоха си последствията за това. Така, че краткият отговор на вашия въпрос е, че бихме се радвали, ако те се върнат сега. Но ако не го направят, вината няма да е в нас. Но те така или иначе никога повече няма да свирят в KISS.“", "date": "2019.11.04", "title": "KISS включиха България в прощалното си турне, концертът в София е през юли"}
{"url": "https://offnews.bg/sviat/boris-dzhonsan-spria-doklada-za-veroiatnata-namesa-na-rusia-v-referend-714788.html", "text": "Британската парламентарна комисия по разузнаването и сигурността няма да успее до изборите да публикува своя доклад, в който, както се очаква, ще бъде даден отговор дали Русия се е намесила в референдума за излизането на страната от ЕС и в изборите от 2017 г.Публикуването на доклада е спряно от правителството на Борис Джонсън, съобщава Би Би Си /BBC/.Кога документът ще види бял свят, още не е ясно, но със сигурност ще е след предсрочните избори на 12 декември, пише агенция Блумбърг. Последният работен ден на Камарата на общините в настоящия й състав е вторник, 5 ноември.Повече от година парламентарната комисия по разузнаването и сигурността работи по доклада си с краткото название „Русия“. Членовете й не разкриваха в какво именно е фокусиран този документ, но Би Би Си успя да научи, че експертите опитват да потвърдят факта, че Москва някак е успяла да повлияе на хода на референдума за Брекзит.На 17 октомври готовият доклад е вече на бюрото на премиера Борис Джонсън и в съответствие със закона за правосъдието и сигурността, той трябва да оцени дали в текста няма някаква информация, която в случай на обнародване, би попречила на работата на органите за сигурността и разузнаването.Според експертите, обикновено премиерът успява да свърши това в рамките на 10 дни. Но явно в обкръжението на Борис Джонсън имат други измерения.„Подобни доклади, съдържащи чувствителна информация, трябва да преминат редица административни етапи. Обикновено това отнема няколко седмици“, казва пред Би Би Си неназован представител на Даунинг стрийт.Независимо от това, ръководителят на парламентарната комисия Доминик Грийв е разчитал докладът да бъде обнародван на 28 октомври. Докладът неформално е бил насрочен за 4 ноември с надеждата това време да бъде достатъчно.Да се протака повече е невъзможно – непубликуваният до вторник документ ще трябва да чака своя час до средата на декември, тъй като парламентът е разпуснат заради провеждането на предсрочните избори. А членовете на комисията подчертават, че в доклада има информация, която няма да бъде безинтересна за избирателите.„Парламентът и обществото трябва да получат достъп до този доклад, особено предвид предстоящите избори. И е недопустимо за премиера да изчаква, като отказва достъпа на хората до тази информация“, посочва Доминик Грийв, председател на комисията.По време на работата си по доклада членовете на комисията са разпитали представители на Центъра за правителствените връзки, МИ-5 и МИ-6. Марк Урбан, редактор в Би Би Си и специалист по въпросите на сигурността, счита, че в документа не става дума за някакви действия, съпоставими с намесата на Русия в президентските избори в САЩ.Според него обаче самият факт, че правителството не иска да публикува доклада до изборите, сам по себе си е красноречив много повече от всички изводи, до които е стигнала парламентарната комисия.До момента няма отговор на въпроса какви доказателства са представени в документа. „Такива доказателства вероятон са по-малко, отколкото някои се надяват, но повече, отколкото други очакват“, коментира кореспондентът на Би Би Си по въпросите на сигурността Гордън Корера.Русия последователно отхвърля всички изявления на британските политици и определя обвиненията в намеса в изборите като неоснователни.", "date": "2019.11.04", "title": "Борис Джонсън спря доклада за вероятната намеса на Русия в референдума за Брекзит"}
{"url": "https://offnews.bg/politika/gerb-otcelia-v-dva-ot-balotazhite-sreshtu-db-vze-vazrazhdane-i-vitosh-714723.html", "text": "На два от десетте балотажа в столицата, на които срещу кандидати на ГЕРБ се изправиха срещу опоненти от Демократична България, партията на Бойко Борисов все пак успя да измъкне победа.Това се случи в районите Възраждане и Витоша.В първия от тези квартали битката бе много оспорвана. Васил Василев Кънев от ДБ получи 5 651 гласа, а кмет стана Савина Йорданова Савова с 6 068 гласа.В район Витоша Теодор Богомилов Петков от Местна коалиция ГЕРБ (СДС) печели с 10 876 гласа. Опонентът му Христо Вълчанов Вълчанов от „ДЕМОКРАТИЧНА БЪЛГАРИЯ – ОБЕДИНЕНИЕ“ (ДА България, ДСБ, Зелено движение) остана втори с 8 802 гласа.", "date": "2019.11.04", "title": "ГЕРБ оцеля в два от балотажите срещу ДБ, взе Възраждане и Витоша"}
{"url": "https://offnews.bg/futbol/shefovete-na-arsenal-postaviha-ultimatum-na-unaj-emeri-714745.html", "text": "Мениджърът на Арсенал Унай Емери има на разположение една седмица, в която да покаже, че е подходящ за поста, пише британският \"Mirror\".Шефовете и феновете на \"артилериситите\" са недоволни от лошите резултати на тима в последно време и скандалите с Гранит Джака.По този повод Емери е получил ултиматум лондончани да спечелят следващите два мача - като гост на Витория Гимараеш в Лига Европа в сряда и гостуването на Лестър от Премиършип през уикенда.След тези два мача предстои пауза в първенството за двубоите на националните отбори. Това ще е идеален момент за шефовете на Арсенал да обмислят ситуацията и да преценят дали не е време за смяна на мениджъра.Затова следващите два двубоя може да решат съдбата на Емери. Арсенал изостава на цели 14 точки от лидера Ливърпул и е на пета позиция във временното класиране.", "date": "2019.11.04", "title": "Шефовете на Арсенал поставиха ултиматум на Унай Емери"}
