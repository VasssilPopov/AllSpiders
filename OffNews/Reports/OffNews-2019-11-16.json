{"url": "https://offnews.bg/tenis/mesi-vleze-v-slovesen-konflikt-sas-selektcionera-na-brazilia-video-715600.html", "text": "Селекционерът на бразилския национален отбор по футбол Тите влезе в пререкание със суперзвездата на Аржентина Лионел Меси по време на контролата между двата южноамерикански гранда в Рияд, Саудитска Арабия.Именно Лео донесе успеха на \"гаучосите\", след като стигна до попадение в 13-ата минута. Преди да вкара нападателят изпусна дузпа, но при добавката бе безгрешен.\"Исках от съдията да му покаже жълт картон, какъвто заслужаваше. Меси ми каза да си затварям устата и аз му отговорих същото. Не искам повече да обсъждам това. Такъв мач трябва да се ръководи от добър съдия\", кaза Тите.Tова беше първият му мач за \"гаучосите\" след наказание, което получи заради обиди към футболната федерация на Южна Америка след Копа Америка.Самият Меси не коментира пререканията си с Тите и заяви, че отборът Аржентина е допуснал грешки в проверката си, но изрази задоволство от факта, че тимът може да играе в няколко схеми.На 18 ноември южноамериканците имат още една контрола. Съперник е Уругвай в Тел Авив. Ден по-късно Бразилия пък среща Южна Корея в Абу Даби.", "date": "2019.11.16", "title": "Меси влезе в словесен конфликт със селекционера на Бразилия (видео)"}
{"url": "https://offnews.bg/razsledvane/nov-deputat-se-otarval-ot-firma-s-polovin-milion-dalg-kam-haznata-715605.html", "text": "Нов депутат се закле вчера в парламента. Стоян Божинов зае мястото на подалия оставка Атанас Стоилов. Последният се отказа от депутатската банка и стана кмет на Сандански. Общо 7 са народните избраници, напуснали законодателната си дейност. Един от тях стана общински съветник, останалите седнаха в кметските столове.Освен пресен депутатски имунитет, Стоян Божинов има сложна история с НАП и с банка, разкрива разследване на сайта Биволъ.През юли 2013 г. активистът на ВМРО Стоян Божинов, който сега влиза в Народното събрание на мястото на новоизбрания кмет на Сандански, продава фирмата си “СМРМ Транс” ЕООД на лицето Въчко Въчков. Към този момент фирмата дължи почти половин милион лева на НАП. Повече от година по-рано, през април 2012 г., НАП е издала на фирмата ревизионен акт за 489 254,07 лв. за отказано право за приспадане на данъчен кредит по фактури.Новият собственик оспорва в съда ревизионния акт на НАП, но той е окончателно потвърден от ВАС с Решение 1322 от 2017 г.. Междувременно чрез фирмата Въчко Въчков тегли кредити от ДСК и успява да натрупа задължения за впечатляващите 3,6 милиона лева общо към НАП и Банка ДСК.Новият собственик на фирмата Въчко Въчков има общо 3,6 милиона лв. задължения и запор.С продажбата на фирмата, дължаща близо половин милион на хазната, Стоян Божинов подобрява рекорда на бившия депутат от ГЕРБ Димитър Гамишев. Както разкри Биволъ, през 2016 г. Гамишев успява да се отърве от фирма, която дължи на НАП 200 000 лв, като я продава на “сламен човек”.След развихрилия се скандал Гамишев подаде оставка като депутат, а НАП му заведе дело за възстановяване на сумата. Освен това данъчните поискаха да се обявят за недействителни 134 подобни сделки за прехвърляне на имущество за над 20 млн. лв. (информация на в. Сега)Божинов: “Супер чист съм, но съм прекаран”Биволъ се свърза за коментар със Стоян Божинов през социалната мрежа Facebook. Той беше категоричен, че е “супер чист” и е бил “прекаран” от лошия мениджмънт на фирмата, поверен на друго лице – Мария Митева.Запитан дали все пак той не се чувства отговорен за големия дълг, Божинов доразви обяснението си:Стоян Божинов не се съгласи с напомнянето, че случаят прилича на този на Гамишев. “Задължението не е било окончателно, а после тази фирма е взимала кредити и държавата е могла да си вземе всичко. Не знам защо не го е направила.” – каза той. “А и законодателството е било друго.“Не става ясно обаче как прехвърлянето на задълженията към друго лице, което “да се съди с НАП”, решава репутационния проблем с неплащането на данък в такъв размер и използването на подставени лица.Мария Митева е била разпитвана от Окръжна прокуратура – Варна по наказателно дело за данъчни измами. Досъдебното производство № 330 ЗМ-477/2015 г.е образувано на 25.04.2012 г. след подадено уведомление от ТД на НАП във Варна. Сигналът на НАП е срещу фирмата “Макском 81” ЕООД, а сред фирмите, на които са издавани фактури, фигурира и “СМРМ Транс”. Митева твърди при разпита, че сделката е била реална и разплатена по банков път.Делото е спирано и възобновявано няколко пъти през 2013, 2014, 2015 и 2016 г. НАП обаче постоянства и дори през 2016 г. успява да осъди Прокуратурата да продължи досъдебното производство, след като наблюдаващия прокурор го прекратява за пореден път. Това става с определение номер 47 от 18.03.2016 г. на Окръжен съд – Разград. По-нататъшната съдба на това досъдебно производство не е известна.През 2010 г. транспортният бизнес на семейството на Божинов претърпява неудачи в Гърция. Властите в южната ни съседка конфискуват камиони със стока на фирмата “Сторос” ЕООД, която тогава е собственост на майката на Божинов. Задържани са и шофьорите и започват наказателни дела.“Няма осъдени шофьори. Не е осъдена и фирма Сторос. Там спедиторите бяха правили някакви далавера. Те са осъдени, гръцки спедиторите. Ние сме били добросъвестни, но за съжаление така е в транспорта.” – коментира Божинов този случай.Впоследствие камионите са продадени на търг от гръцката държава на безценица. Божинов разказа, че обмислял да съди гръцката държава, тъй като фирмата му претърпяла щети без да има вина. Но тежките процедури и големият депозит го разубедили да завежда дело в Гърция.", "date": "2019.11.16", "title": "Нов депутат се отървал от фирма с половин милион дълг към хазната"}
{"url": "https://offnews.bg/sviat/universitetat-na-soros-otvori-vrati-vav-viena-715604.html", "text": "Университетът на филaнтрoпа милиардер Джoрдж Coрoc бе официално открит във Виена, след като преди време ВУЗ-ът бе принуден от правителството на Виктор Орбан да напусне Унгария.На церемонията магнатът зaяви, чe ocнoвaното oт нeгo учебно заведение щe пoлучи ceриoзнo увeличeниe нa финaнcирaнeтo и щe влeзe във връзкa c други прoгрecивни инcтитуции пo cвeтa, съобщават световните агенции.В рeчта си при oткривaнeтo нa кaмпуca нa Цeнтрaлнoeврoпeйcкия унивeрcитeт (ЦEУ) в aвcтрийcкaтa cтoлицa aмeрикaнcкият милиaрдeр oт унгaрcки прoизхoд кaзa, чe блaгoтвoритeлнaтa му фoндaция щe прeдocтaви 750 милиoнa eврo зa висшето училище.Coрoc е зaявил и чe ЦEУ ce чувcтвa \"мoрaлнo зaдължeн\" дa зaпaзи приcъcтвиeтo cи в Унгaрия, зa дa пoдкрeпя aкaдeмичнaтa cвoбoдa тaм. Нoвaтa унивeрcитeтcкa мрeжa нa \"Oтвoрeнo oбщecтвo\", cъздaдeнa зaeднo c нaмирaщия ce в CAЩ кoлeж \"Бaрд\", щяла бъдe oтвoрeнa зa eдинoмиcлeщи инcтитуции oт цeлия cвят.", "date": "2019.11.16", "title": "Университетът на Сорос отвори врати във Виена"}
{"url": "https://offnews.bg/obshtestvo/pametnik-na-kapitan-petko-vojvoda-se-izdiga-na-balgaro-gratckata-grani-715608.html", "text": "Край Свиленград на българо-гръцката граница днес бе открит паметник на Капитан Петко войвода. Монументът се издига непосредствено до граничния пункт, който носи името на легендарния герой.Инициативата за поставянето на монумента е на Съюза на тракийските дружества в България със съдействието на Община Свиленград и е по повод 175 години от рождението на войводата. Паметникът е дело на скулптора Стою Тодоров.Специално за откриването до границата с Гърция пристигна вицепрезидентът Илияна Йотова, съобщиха от прессекретариата на държавния глава. Тя благодари на Съюза на тракийските дружества в България, които предават на поколенията спомена както за подвизите на героя на Тракия, така и за тежката съдба на тракийците.„Още няма справедливост за тракийците. Българската държава е в дълг към вас, всячески трябва да подкрепя дейността на Съюза на тракийските бежанци. Каузата ви е достойна за уважение от всички българи. В лицето на президентската институция имате верен съюзник“, увери Илияна Йотова присъстващите.„Всеки, който минава през граничния пункт, ще отправя взор към внушителната фигура на Капитан Петко войвода и ще се пита – достоен ли съм за този герой. Верният отговор ще бъде и отговорът за бъдещето ни“, посочи в приветствието си Йотова.Тя се обърна към множеството присъстващи на церемонията с думите на войводата: .„Тези няколко думи най-точно казват всичко за един от най-големите герои в дългата и славна българска история. Малцина са онези, които могат днес да се подпишат под тези думи“, подчерта Йотова. Тя припомни героичните подвизи на Капитан Петко войвода по дългия път на борбата за освобождение, с които той е заслужил уважението дори на поробителя.„1878 година донесе свободата, но раздели изстрадалия български народ. В очите на Капитан Петко войвода са вашите сълзи, уважаеми тракийци, на бежанците, оставили дом и близки, за да тръгнат назад по пътя към родината. В тези очи е и силният блян за обединението на българския народ. Днес всички ние повече от всякога имаме нужда от единение помежду ни“, посочи вицепрезидентът.„Изоставен и от своите, до края на живота си Капитан Петко войвода остана верен на родината. Любовта към отечеството, свободата, уважението, единението – в тези негови добродетели трябва да възпитаме децата си “, подчерта Илияна Йотова.", "date": "2019.11.16", "title": "Паметник на Капитан Петко войвода се издига на българо-гръцката граница"}
{"url": "https://offnews.bg/drugi/pochina-legendata-v-shtangite-mincho-pashov-715607.html", "text": "На 58-годишна възраст внезапно почина изтъкнатият български състезател по вдигане на тежести Минчо Пашов. Роден е на 7 ноември 1961 г. в Шишманци, Пловдивско. Това се е случило вчера.На олимпийските игри в Москва той извоюва бронзов медал в категория 67.5 кг. Това е и неговото първото участие при мъжете. Започва да тренира през 1972 г. при големия специалист Ганчо Карушков.Завършва ССУ \"В. Левски\". Дебютира в националния отбор на световното първенство за юноши в София през 1977 г., където се класира на трето място. Това е първото му голямо официално състезание в кариерата.Състезава се за Марица (19721981), ЦСКА (19811982) и Левски (19821986). Дипломира се и в НСА. През 1980 и 1981 г. е световен шампион за младежите.Трикратен световен и европейски шампион за мъже в категория 75 кг за 1981, 1982 и 1985 г. На турнира \"Черно море\" във Варна (алтернативен на олимпиадата) през 1984 г. поставя световен рекорд от 212,5 кг в изтласкването.На шампионата на света през 1982 гoдина в Любляна двамата с легендата Янко Русев събарят 4 световни рекорда в категория 75 килограма.Погребението на Минчо Пашов е утре, неделя, 17 ноември 2019 г. Поклонението е от 11:00 часа на Централни гробища в Пловдив.", "date": "2019.11.16", "title": "Почина легендата в щангите Минчо Пашов"}
{"url": "https://offnews.bg/obshtestvo/sled-75-godini-imame-pametnik-na-general-vladimir-vazov-i-geroite-ot-715612.html", "text": "Паметник на Девета пехотна Плевенска дивизия и генерал Владимир Вазов бе открит тържествено на площад „Свобода“ в Плевен днес.Мемориалът е първият от такъв мащаб, издиган през последните 75 години и посветен на една от най-големите победи на Българската армия през Първата световна война – битката при Дойран.В церемонията, започнала на площад „Възраждане“ с демонстрации на представителни армейски части, се включиха висши военни, народни представители, областният управител Мирослав Петров, кметът Георг Спартански, множество граждани и гости на града. Вицепремиерът и министър на отбраната Красимир Каракачанов отряза днес символичната лента при откриването на мемориала.Той представлява архитектурно-художествена композиция от 5 скулптури – на генерал Владимир Вазов и четирима от неговите войници. Изграждането на паметника на Девета пехотна Плевенска дивизия се реализира за около година и половина, след като патрон на Инициативния комитет през март 2018 г. стана министърът на отбраната Красимир Каракачанов. Идеята за него обаче е на близо 100 години. От Инициативния комитет „Героите на Дойран“ благодариха на всички дарители, сред които с лични средства е и министърът на отбраната Красимир Каракачанов. Сред тях са също и Съюзът на ветераните от войните в България, Съюзът на офицерите и сержантите от запаса и резерва, личният състав на гарнизон Плевен, народни представители и много други.„Хиляди наши герои от войните за освобождение и обединение през миналия век останаха в безкръстни гробове в Македония, Добруджа, Поморавието, Тракия. Тук е мястото, където всеки българин може да сложи цвете на признателност в памет на своя дядо, отдал живота си за защитата на България и обединението на българския народ“, заяви Красимир Каракачанов в словото си при откриването на мемориала. „Предимството на генерал Вазов пред неговите противници беше, че те бяха в чужда земя, а той бранеше своята“, подчерта министърът.Централната фигура в паметника на Девета пехотна Плевенска дивизия е на генерал Владимир Вазов, бележит наш командир и военачалник, командир на Девета пехотна Плевенска дивизия в състава на Първа българска армия през Първата световна война.Наред със забележителната му военна кариера, името му се свързва и със случая със „свалянето на бойните знамена“ пред него в Лондон, лично описан в неговите спомени. През 1936 г. ген. Владимир Вазов като член на ръководството и дългогодишен председател на Съюза на запасните офицери посещава Лондон като специален гост на Британския легион – организация на ветераните от Обединеното кралство.При посрещането му на гара Виктория бойните знамена са наведени при преминаването му в знак на почит. Сред посрещачите му там е и фелдмаршал лорд Милн, който командва английските войски, участвали в атаката на Дойран през Първата световна война.", "date": "2019.11.16", "title": "След 75 години: имаме паметник на генерал Владимир Вазов и героите от Дойран в Плевен"}
{"url": "https://offnews.bg/obshtestvo/stroitelite-na-hemus-prichiniavat-ekokatastrofa-na-reka-vit-videa-715579.html", "text": "Строителите на магистрала \"Хемус\" причиняват истинска екокатастрофа с река Вит. За това алармираха от Риболовен клуб \"Балканка\". Въдичарите заснеха видеа с куп безобразия при строителството на аутобана и ги публикуваха във фейсбук. Строителите на участъка копаят баластра директно от коритото на река Вит и са превърнали терена в лунен пейзаж. Съвсем отделен въпрос е, че с речна баластра не могат да се изграждат насипи за магистрали. Освен това риболовците са се натъкнали на сеч на крайбрежна растителност, която е забранена от ПУРБ. Те припомнят, че има забрана за копане на баластра по бреговете на по-малко от 50 метра от речните корита и забрана за гола сеч на по-малко от 500 метра от повърхностните водни обекти, какъвто несъмнено е река Вит.Според тях се извършва брутално нарушение на Закона за водите пред очите на Басейнова дирекция и РИОСВ Плевен. Риболовците съобщават и за меко казано странни действия на контролните органи след като подават сигнал до тях.Участъкът между Боаза и връзката с път I-5 Русе - Велико Търново се изпълнява изцяло със средства от републиканския бюджет от държавното дружество „Автомагистрали“ ЕАД. Трасето е с 15,24 километра дължина.Ето и цялата публикация на Риболовен клуб \"Балканка\":Подробен разказ за случилото се на 14.11.2019 при наша проверка. Станахме свидетели на всичко, което олицетворява краха на държавата: като започнем от най-високо ниво и стигнем до най-обикновения редови гражданин, който отдавна е забравил какви са му приоритетите и смисъсла на своето съществуване. Всичко се случва на място, където минават хиляди хора всеки ден, но явно фирмите на #КОЙ? се ползват с протекция от най-горно ниво.На 14.11.2019г. около 10:00 часа, при проверка на строежа на АМ Хемус, от моста над река Вит при Боаза установихме, че цялото корито на река Вит в близост до строежа на новата магистрала Хемус представлява лунен пейзаж, разоран от тежка строителна механизация и транспортна техника. Поне три багера копаеха речна баластра от терасата на река Вит над моста, по посока на Тетевен.Един багер под моста в посока Торос лениво копаеше разкривка в алувиалните отложения на речната тераса, за да се открие баластрата. Ето, моля, да се запознаете със следното видео, за да видите: В началото видеото показва багера след моста, а в края се виждат един от багерите и камионите над моста.В следващото видео ще видите транспортираната речна баластра в посока на строежа на магистралата:Прикачили сме и снимка на един от камионите, на които ясно се вижда фирмата, собственик на камиона.След показаните констатации се обадихме на зеления телефон на БДДР и РИОСВ Плевен, като описахме ситуацията.И от двете институции бяха така любезни да изпратят техни служители, които да осъществят контрол.Неизвестно защо, обаче, около двайсет минути след подаване на сигнала до БДДР и РИОСВ Плевен, се появиха някакви хора с един джип, които се представиха за охрана на строежа, а цялата механизация започна да се изнася от речната тераса позорно, кой накъдето види. Ето едно видео за да се убедите:Даже един камион гордо върна баластрата, която току що му бяха натоварили, призовавайки на помощ остатъците от достойнството си.Извиняваме се, че не снимахме и самия процес, а само изтеглянето на техниката от бойното поле, но не ни стигна времето, защото докато поддготвяхме дрона, някой свири отбой на строителите и те достойно се изнесоха към магистралата си, първоначално малко наляво надясно, но после целенасочено.И това нещо не могат да го хванат от Басейновата и от РИОСВ, а?Ето и още едно видео, което показва как последният позакъснял булдозер се изнася с мръсна газ от терасата на реката, изчезва и се анихилира:Коментирахме с охраната също така, че не се забелязват необходимите атрибути за обозначаване на строеж - например информационно табло, а и те любезно, но твърдо отказаха да дойдат с нас да снимаме заедно евентуалните нарушения.След като техниката се изнесе, направихме още едно видео от същото място, с което можете да се запознаете от ТУК:Мястото едно време представляваше приоритетно местообитание 91Е0* от мрежата Натура 2000, в рамките на ЗЗ Български извор, но и това е малък проблем.Към 12:00 часа ние изпратихме сигнал и на тел.112, като описахме ситуацията.Стана така, че към 12:30 часа дойдоха от РИОСВ Плевен и от БДДР, както и от МВР Български извор, само за да видят, че вече няма никой в реката. Констатираха нарушенията, но извършителят остана неизвестен за тях.По настояване на МВР събственоръчно описахме видяното от нас, докато се копаеше.Впоследствие, с малко усилия убедихме РИОСВ Плевен и БДДР да дойдат с нас до с.Торос. Между моста над Вит при Боаза и бента на Боаза за ВЕЦ Ракита, установихме отново пълно изсичане на местообитание 91Е0*, приоритетно за опазване в рамките на ЕС, както и разораване на речното легло. Ето видео, за да се убедите:Също така, на това място коритото на реката е засипано с тънък слой подравнен инертен материал, неизвестно защо.Единственото, което обаче представителите на БДДР и РИОСВ-Плевен повтаряха е, че нищо не могат да коментират, че не са запознати какво се случва, че никого не могат да хванат и забележете, че не искат да гледат, защото ние сме ги викнали на сигнал само при моста Боаза. Забавно стана, когато пожелахме да оставим сигнал на зелен телефон и за участъка по-надолу, но служителката на РИОСВ ни заяви, че зеленият телефон се намира в джоба ѝ.По-надолу, при бента на Боаза за ВЕЦ Ракита, заедно със служителите на БДДР и РИОСВ установихме, че в реката под бента се изпускат не повече от 30 л/сек, но това е най-дребното нарушение за деня. Ето Ви видео:Моля да забележите, че и тук имаше малко сеч на върби при сливането на р.Калник и Вит. Описаните дотук видения могат да бъдат потвърдени и от служителите на БДДР и РИОСВ, без тежката механизация, разбира се, понеже тя се изнесе с неподозирана скорост и синхронизирана съвършена организация, с което учуди и нас.По-надолу по течението, над село Торос, ние вече сами установихме още сечи и копане на речното легло, обаче извършителите вече се бяха изнесли. Ето Ви видео:Накрая на проверката ни се върнахме при моста на Боаза - на разклона за Тетевен. Там установихме незаконен риболов в река Вит посредством мрежени уреди, но не сме сигурни дали това нарушение се извършваше от строители на магистралата или от някой друг, въпреки че двама носеха нещо като униформи. Ето Ви видео и за този проблем:И така - Нарушенията накратко:По повод точка 7. уточняваме, че в края на миналата седмица изпратихме сигнал до БДДР и ни беше отговорено, че са отишли на проверка и са видяли нарушенията, Обаче и Тогава Пак Нямало Извършител, което отдавна не учудва никого, най-малко нас!Най-интересното стана накрая, разбира се. Докато снимахме бракониерския набег в реката, се появи нова патрулна кола на МВР и се опита да ни глоби за неправилно спиране покрай пътя? След приятелски разговор с полицаите, които са наши братя рибарчета, те откриха известна необоснованост на вижданията си относно прилагането на ЗДП и правилника към него, и ни се размина глобата, въпреки че ние настояхме да ни глобят, ако открият защо.ОБАЧЕ, те също така неуверено споделиха, че са дошли ЗА НАС по сигнал, че някакъв съмнителен джип обикалял района? Тоест, на всичките показани нарушения, за държавните органи единствените съмнителни в цялата работа, Се Оказахме Ние ли, а? Браво на всички Вас!Не че ние не сме си едни съмнителни типове, де, поне от гледна точка на държавните органи.", "date": "2019.11.16", "title": "Строителите на Хемус причиняват екокатастрофа на река Вит (видеа)"}
{"url": "https://offnews.bg/futbol/tcska-zagubi-ot-shestia-v-gartcia-video-715611.html", "text": "ЦСКА загуби от солунския Арис с 0:2 в приятелска среща, играна на стадион \"Клеантис Викелидис\". Гърците, които в момента се намират на шестото място в местната Супер Лига, вкараха двата гола през първото полувреме - Мансини откри в 19-ата минута, а осем минути преди паузата Тонсо удвои.\"Армейците\" влязоха в контролата без голяма част от титулярите си заради няколко контузии и повиквателни за националния отбор. От състава отсъстваха петимата национали - Витаутас Черниаускас, Петър Занев, Кристиян Малинов, Валентин Антов и Иван Турицов, както и контузените Жанио Бикел, Енрике Рафаел, Томи Юрич и Митко Митков. Заради леки здравословни проблеми Густаво Бусато и Брадли Мазику получиха почивка от треньорския щаб.Като титуляр на вратата започна Кристиян Сотиров, тъй като Бусато получи контузия в дните преди мача, а Черниаускас бе с повиквателна за националния отбор на Литва.Младокът направи добри впечатления с няколко класни спасявания, но нямаше как да се намеси при попаденията преди почивката.През втората част под рамката на вратата застана Илия Шаламанов, който също се представи на ниво, като не допусна трети гол във вратата на ЦСКА.Това беше четвърта контрола за \"червените\" по време на паузите заради националните отбори през сезона. Преди това ЦСКА победи Поморие с 1:0, Пирин с 3:1 и Кариана (Ерден) с 3:1.Състав на ЦСКА: 12. Кристиян Сотиров (в), 24. Нуно Томаш, 25. Раул Албентоса, 28. Пламен Гълъбов, 3. Жеферсон Телес, 6. Рубен Пинто (к), 20. Тиаго Родригес, 8. Греъм Кери, 14. Вив Соломон-Отабор, 10. Евандро, 22. Али СоуРезерви: 1. Илия Шаламанов (в), 9. Тони Уот, 7. Денис Давидов, 27. Мартин Смоленски, 29. Андрей Йорданов, 2. Александър Бучков, 4. Емил Ценов, 15. Даниел Иванов", "date": "2019.11.16", "title": "ЦСКА загуби от шестия в Гърция (видео)"}
{"url": "https://offnews.bg/obshtestvo/po-patia-kam-moreto-utre-trafik-samo-v-ednata-lenta-715614.html", "text": "Утре – 17 ноември, от 8 ч. до 17 ч. движението по АМ „Тракия“ между 18-и и 20-и километър в посока Бургас, ще се осъществява в една лента, предупреждават от Агенция „Пътна инфраструктура“.Поради ремонтни дейности на пътната настилка преминаването по изпреварващата лента ще бъде ограничено, а трафикът ще се пренасочва в активната.Необходимо е шофьорите да карат с повишено внимание и съобразена скорост, като спазват стриктно поставената сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.11.16", "title": "По пътя към морето утре: трафик само в едната лента"}
{"url": "https://offnews.bg/futbol/ivelin-popov-prikliuchva-s-natcionalnia-otbor-po-futbol-715610.html", "text": "Капитанът на българския национален отбор по футбол Ивелин Попов обяви, че утре ще изиграе последния си мач за България. Той обяви решението си на пресконференцията преди последната евроквалификация на \"трикольорите\" срещу Чехия.\"Надявам се утре да играя, тъй като сега обявявам пред вас, че това ще бъде последният ми мач в националния отбор. Класирахме се за плейофите за Евро 2020, значи сме успели да направим нещо.Аз давам път на младите. Аз съм на 32 години и моя път съм го извървял. Бил е доста трънлив, но съм го минал. За нищо не съжалявам.Така съм го почувствал и затова така ще направя. Ще се концентрирам в клубния си отбор и ще бъда най-големият фен на националния отбор.Не съм пропуснал лагер 12 години. При мен няма тука ме боли, там ме боли и да не идвам на лагери. Дано и след мен има такива. С моето оттегляне напрежението ще спадне и момчетата ще покажат истинското си лице.Обмислях това решение след мача с Англия, но чаках да минат двубоите и отборът да е на бараж. Един мъж трябва да си държи на думата, така че няма да се отметна от думите си\", каза Попов.Селекционерът на националите ни Георги Дерменджиев пък обяви, че може Попето да се присъдеини към неговия щаб. Все пак специалистът се надява Ивелин да размисли и да помогне на \"трикольорите\" в мачовете за Лигата на нациите и общият им брой да стане 92.\"\", каза Дерменджиев.", "date": "2019.11.16", "title": "Ивелин Попов приключва с националния отбор по футбол"}
{"url": "https://offnews.bg/sviat/v-turtcia-sa-zaloveni-25-rodnini-na-isliamskia-terorist-bagdadi-715615.html", "text": "В 4 провинции в Турция бяха проведени специализирани операции по издирване и задържане на роднини на лидера на Ислямска държава Абу Бакр ал-Багдади, 25 души са разкрити и са в арестите.Генералната прокуратура на Турция, цитирана от Анадолската агенция, уточнява, че операциите са проведени в рамките на разследването на терористичната дейност на Ислямска държава.В хода на операциите 11 души са задържани в провинция Кършехир, 5 в Самсун, трима в Орду и 6 в Шанлъурфа. Сред тях има и две деца, те и 21 от задържаните ще бъдат отправени в център за екстрадиция. Срещу 4-има има повдигнати обвинения за участие в терористична дейност.Доскоро беше известно, че е задържана сестрата на Багдади, която бе заловена заедно със семейството си.Президентът на САЩ Доналд Тръмп съобщи на 27 октомври, че ал-Багдади е ликвидиран в сирийската провинция Идлиб. Тогава той благодари за съдействието при провеждането на операцията на Русия, Ирак, Сирия и Турция. На 31 октомври членове на терористичната групировка потвърдиха гибелта на Багдади и обявиха назначението на новия си лидер.Багдади беше на върха на Ислямска държава от момента на появата й през 2014 г.В Афганистан 615 ислямски терористи се предадоха на силите за сигурност при операция в района Ачин в провинция Нангархар, съобщи афганското министерство на отбраната. Сред тях има много жени и деца, както и чуждестранни наемници.В Ирак продължават операциите против Ислямска държава.", "date": "2019.11.16", "title": "В Турция са заловени 25 роднини на ислямския терорист Багдади"}
{"url": "https://offnews.bg/futbol/eto-koi-sa-3-ot-eventualnite-sapernitci-na-balgaria-za-evro-2020-715602.html", "text": "Вече са ясни три от евентуалните съперници на българския национален отбор по футболс за полуфиналния мач в турнира Лига на нациите, който ще се играе през март.Това са отборите на Шотландия, Норвегия и Исландия. Трикольорите ще попаднат или в поток \"С\", или в поток \"А\". Шансът да се озовем в поток \"В\" е минимален.Вариант 1:Шотландия, Норвегия, Сърбия - ако Португалия бие Люксембург като гост. Гостуваме на Шотландия, а след това играем на неутрален терен с победителя от Норвегия - Сърбия. Спечелим ли двата двубоя, отиваме на Евро 2020.Вариант 2:Ако Сърбия спечели домакинството си на Украйна, а Португалия не победи Люксембург като гост. Това означава, че Сърбия ще се класира директно за Евро 2020 за сметка на Португалия. Тогава първият ни мач ще е като гост на Шотландия или Норвегия, пише Спортал. Ако го спечелим, ще се изправим срещу победителя от другата двойка Шотландия или Норвегия срещу Израел/ Румъния (б.а. зависи кой от Израел и Румъния ще остане в поток “С” при жребия на 22 ноември).Там има много варианти за съперник. Засега е ясен само един от тях и това е тимът на Исландия. Потенциални противници са ни и Уелс, Словакия, Ейре, Северна Ирландия.", "date": "2019.11.16", "title": "Ето кои са 3 от евентуалните съперници на България за Евро 2020"}
{"url": "https://offnews.bg/sviat/rusia-e-darpala-kontcite-na-separatistite-svalili-malajzijskia-samole-715617.html", "text": "Русия е направлявала бунтовниците, които свалиха малайзийския пътнически самолет Боинг 777 над Източна Украйна, показва международното разследване на инцидента от 17 юли 2014 г.Холандските следователи публикуваха записи на разговори между руснаци и представители на самопровъзгласилата се Донецка народна република /ДНР/ през 2014 г.Експертите констатират, че преговорите са се водили малко преди разбиването на самолета и могат да докажат участието в акта както на представители на ДНР, така и на официална Москва, съобщава \"Коммерсантъ\".Става дума за съветника на руския президент Владислав Сурков и министъра на отбраната Сергей Шойгу.Засечените разговори разкриват задълбочаването на сътрудничеството между Москва, Донецк и Луганск в самото навечерие на катастрофата с пасажерския лайнер, пише „Вашингтон пост“ /The Washington Post/. Това, според изданието, показва, че през лятото на 2014 г., когато бе разбит самолетът, именно Русия е ръководила бойните действия.Вестникът цитира старшия следовател от федералната полиция на Австралия Дейвид Тейлър, който участва в разследването. Той казва, че средствата за връзки, използвани от лидерите на непризнатите републики, са предоставени от руските ФСБ и ГРУ, и са използвани за контактите с висши длъжностни лица в Кремъл.Така в един от разговорите тогавашният ръководител на Донецката република Александър Бородай казва на неустановено още лице, че „изпълнява заповеди и защитава интересите само на една държава – Руската федерация“. Вестникът уточнява, че не е успял лично да потвърди достоверността на тези данни.Британският „Таймс“ /The Times/ пише, че с Бородай е говорил не кой да е, а Владислав Сурков, съветник на президента на русия, който по-късно заради ролята си в конфликта попадна под санкциите на ЕС и САЩ. По данни на вестника, Сурков е обещал на Бородай военна помощ и е бил въвлечен в прякото управление на откъсналите се републики.Изданието посочва, че в записите други официални лица се позовават на одобрението на руския министър на отбраната Сергей Шойгу за провеждането на военна реформа във въоръжените сили на самопровъзгласилите се ЛНР и ДНР, както и на военни доставки от руската ФСБ.В един от записите някакъв чиновник от ДНР казва: „Ние вървим към единно командване. По-нататък трябва да пристигне група с мандат от Шойгу, която ще изгони местните военачалници от частите и ще вземе в свои ръце управлението на армията“. Между ръководствата на ДНР и руските официални лица практически е имало ежедневни телефонни контакти, заключава вестникът.„Гардиън“ /The Guardian/ пише, че специалните средства за връзка и контакти с Русия са се появили в Източна Украйна само с одобрението на шефа на ФСБ Александър Бортников. Според изданието изводът е, че той е координирал и доставките на боеприпаси и прибори за нощно виждане в зоната на бойните действия.Американското издание „Политико“ /Politico/ цитира част от изявлението на холандската разследваща група: „Анализът на свидетелските показания и на друга информация показва, че руското влияние върху ДНР през 2014 г. е надскочило рамките на военната подкрепа“.Тези нови данни бяха коментирани от говорителката на руското Външно Мария Захарова. Според нея решението за разбития Боинг е произнесено отдавна, а всичко останало е манипулация на международния разследващ екип така, че да бъде подкрепена избраната предварително тактика на обвинението, а самото разследване да отговаря на предрешени заключения.", "date": "2019.11.16", "title": "Русия е дърпала конците на сепаратистите, свалили малайзийския самолет в Украйна"}
{"url": "https://offnews.bg/obshtestvo/trafikat-po-uchastak-ot-am-trakia-samo-v-edna-lenta-715572.html", "text": "Днес, 16 ноември, от 8 ч. до 17 ч., движението по АМ „Тракия“ между 30-и и 28-и км, в посока София, ще се осъществява в една лента, предупреждават от АПИ.Поради ремонтни дейности на пътната настилка преминаването по активната лента ще бъде ограничено, а трафикът ще се пренасочва в скоростната.Шофьорите е необходимо да карат с повишено внимание и съобразена скорост, като спазват стриктно поставената сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.11.16", "title": "Трафикът по участък от АМ Тракия само в една лента"}
{"url": "https://offnews.bg/horoskop/horoskop-za-16-22-noemvri-ot-antonia-mechkova-714140.html", "text": "До Въведение Богородично вниманието ви е насочено към по-лични въпроси и партньорства, ала не споделяте проблемите си с околните. Уикендът може да изправи доста Овни пред избор. Каквито и изкусителни предложения да идват, вие дръжте на хората, с които взаимно се допълвате и разбирате. Понеделник и вторник упорствате в дела, но не бива да налагате идеи или да се претоварвате с ангажименти към близки и познати, сряда е по-трудна за вас. Последните 2 дни от периода са напрегнати, рискувате да спорите и с шефовете, и с роднини.Това 7-дневие е белязано от по-сериозни пречки, ако слушате гласа на сърцето няма да им се плашите. През уикенда Телците обграждат с грижи близки, имат нужда от помощ, услуги. В понеделник обаче си изяснявайте възникващите делови въпроси, няма как да поддържате умереното темпо и през следващите дни. В сряда упорствате по служебни и битови задачи, увличате и домашни, и приятели. В сряда дълбаете в детайли, това да не изиграе лоша шега. До петък ще има поводи за спор, търсете съдействие от познати и разбирателство с рода.Чертали сте си подробни планове за започващия период, но е вероятно да се наложат промени в тях. Близнаците да си решат какви, ала да отделят повече време за личните си грижи и проблеми, до понеделник се нагърбват с помощ и за близки, искат да им вдъхнат увереност. Във вторник не споделяйте своите тревоги и особено финансови, в сряда ще намерите съюзници за оправянето им. Само че ще бъде нужно да се държите на заден план, да избягвате разпри с околните, да проучвате нова информация и хора. Оттам идват добри шансове.Трудно 7-дневие, ако не внимавате – ще го усложните и още. Раците не са в силна позиция в екип и между познати, добре е да поискат искрен съвет как да действат занапред поне за по-личните неща. В понеделник се стремите към по-перспективни партньорства, ала не налагайте свои идеи. Във вторник поемате по-тежки служебни задачи, изясняване на проблеми в сряда може да ви докара отегчение, преумора. В четвъртък пречките пред начинанията ви са сериозни, но поне си връщате формата и макар бавно, в петък ще напредвате по плана си.  Влизате в период, който ще проверява самообладанието ви. При група Лъвове се трупат разни пречки и ядове, от уикенда до сряда да уреждат най-прецизно административни и финансови въпроси. Други от понеделник се притесняват за доходите си, макар че се стараят немалко в службата. Във вторник пари и престиж могат да повлекат разправии с хора, които обикновено ви подкрепят, така че до четвъртък проучвайте по-внимателно новите сфери на дейност и поканите за съюзи. В петък си дайте отдих, избягайте у дома, при най-обичани.Наглед спокоен период и все пак засилете бдителността, търпението. От тази събота до сряда Девите искат да ускорят промени в делови и личен план, но да не се окаже, че не са подготвили подобаващо нещата. В понеделник някои от знака има какво да празнуват, да не губят мярата по купони, работата няма да чака. Във вторник идват резултати от предишни ваши усилия, пак може да се съберете с близки на маса, но не подценявайте и грижата за тонизиране. В четвъртък предпочитате самостоятелни дела, в петък си намерете сътрудници.Лични проблеми ще ви накарат да се затворите вкъщи или в себе си този уикенд, упорствате да им намерите добро решение и в понеделник вероятно ще го имате. Вторник е уморителен за повечето Везни, хвърлят много сили в начинанията си, а е разумно да потърсят и партньори, с които ще действат, без да се претоварват със задачи. Четвъртък идва с нежелани изненади, петък ви въвлича в спор с близки, да не „проспите” ненадейни делови шансове, с които е изпъстрен. За някои - любовен избор, може да се окаже наистина щастлив.Влизате в 7-дневие, в което можете да обърнете повече внимание на личните си неща. Не че Скорпионите нямат делови амбиции, но във вторник ще усетят: не е време да споделят нашироко професионалните си замисли, в сряда пък трябва да се съобразяват и за рутинни задължения с мнението на по-влиятелни личности в кръга си. Добре, че от началото на работната седмица поддържате равномерно темпо, за Въведение Богородично имате куп ангажименти и към домашните. С малки услуги ще се справите, а проблеми решавате с отстъпки.Този уикенд очертава различни възможности пред вас, редно е дискретно и по-задълбочено да ги проучите, преди да направите избор. В понеделник повечето от Стрелците да се съобразяват и с мнението на влиятелни хора в кръга си, вторник ги изправя пред пречки, хич няма защо да ги умножават с нетърпение. Сряда ще покаже, че сте на верен път – трудът ви получава достойна награда, в личен план подреждате нещата си умело. Някои трябва да анализират и свои пропуски, ще ги преодолеят в хармонични съюзи и петък е подходящо начало.За вас периодът минава под знака на тревоги за финанси и партньорства. През уикенда доста Козирози не са наясно с детайли на интересуващите ги въпроси, но да не се предават. От понеделник до петък забавяте малко темпото в работата, можете да проучите и обмислите нужната информация. Постепенно стабилизирате настроението си – във вторник се справяте с нежелани промени, в сряда се придържате към строг режим, в четвъртък търсите разни услуги от познати. Ако тревогите са били за любовта, преодолявате всички разногласия.Това 7дневие настройва на философска вълна, май ще си дадете малка пауза, преди да подхванете делови проекти. Водолеите да не се притесняват толкова за финанси през уикенда, а в понеделник да не налагат идеите си на околните. Във вторник-сряда общуването е по-ефективно, показвате завидна дисциплина в работата си, разчиствате изостаналите задачи. На Въведение Богородично изяснявате куп лични въпроси, може да засягат роднините или плановете ви за обвързване. Няма да бързате с разгласяване на решение, но ви е по-радостно...Сигурно сте си правили планове за следващите 7 дни, но ще се наложи да ги промените. През уикенда амбициозните Риби трябва да си дадат отдих, после ще прокарват идеи за начинания, ще събират овации. До вторник ловете своя шанс, от сряда влизате в по-строг режим, задачите ви са много, пречките - сериозни. Може да са свързани с развитие на обстоятелствата, или произтичат и от взаимоотношения в бизнес екип. Сега е хубаво вие да вдъхвате увереност, хъс за изява на околните. В петък изяснете нещата, стабилизирате съюзите си.", "date": "2019.11.16", "title": "Хороскоп за 16 – 22 ноември от Антония Мечкова"}
{"url": "https://offnews.bg/obshtestvo/iskate-vashiat-biznes-da-bade-denonoshtno-dostapen-s-easybook-bg-tova-714860.html", "text": "Присъствието онлайн е задължителен елемент от маркетинг стратегията на всеки бизнес. Въпреки бурното развитие на интернет технологиите, пътят към всеки един потребител обаче остава сложен и уникален процес. От изключителна важност за успешен маркетинг е не само наличието на уеб сайт и присъствие в социалните мрежи, но и оптимизирането и скъсяването на разстоянието между бизнеса и клиентите.Клиентите, от своя страна, са все по-взискателни при формирането на избора си. За последните две години търсенията на продукти и услуги в интернет по критерии „близо до мен“ и „отворено сега“ са се увеличили с 300%. При това тези търсения са регистрирани предимно късно вечер и през почивните дни. Възможно ли е бизнесът да отговори на темпото на своите клиенти, като осигури денонощен инструмент за резервиране на услуги, без допълнителен персонал и извънредни разходи?Оказва се, че е възможно. Онлайн резервирането на услуги по всяко време на денонощието и то чрез мобилен телефон е реализирано чрез новата онлайн платформа . Клиентите избират , защото може да отговори на най-важните им търсения: не само да направят резервация по всяко време на денонощието, но и да локализират най-близката и удобна за тях услуга.Гъвкавостта на платформата предоставя едновременно гаранция за реални клиенти, чрез предварително заплащане на резервираните услуги, а същевременно и възможност за отказ и промяна на деня и/или часа на вече платената резервация. Така и двете страни имат време за реакция и оптимизиране на своето време.С регистрацията си в , търговецът започва веднага продажба на своите услуги или продукти, като продажбите му отговарят на всички изисквания на GDPR, на закона за защита на потребителите, на изискванията на НАП. Всеки търговски обект има собствен профил в платформата с всички детайли, снимки, услуги, групирани в категории, ценова листа, специалисти, актуален график за резервиране на дата и час, google интерактивна карта с локацията.Платформата позволява проследяване на графика, резервациите и плащанията в реално време. Това гарантира едновременно по-голяма продуктивност на бизнеса и все по-добра услуга за клиентите. В  клиентът може да резервира търсената услуга, избирайки предпочитан обект и служител. Плащането е удобно, сигурно и безопасно- чрез безкасовото плащане онлайн от всяка точка и по всяко време чрез ePay или банкови карти.Възможността за присъствие онлайн и директен контакт с клиентите, без влагане на значителни средства е друго важно предимство, което  предоставя на търговците. Това е възможно заради рекламата, която  предоставя на всяка регистрирана в нея фирма, и за която не се заплаща допълнително. Не само финансовата, но и технологичната страна на една онлайн рекламна стратегия често е непосилна за малкия бизнес.Намирането и интегрирането на нови клиенти с  е гарантирано именно, благодарение на интегрираността и интерактивността на платформата. Всеки търговец може без усилие да проследи историята на клиентите си, да реагира спрямо реалните им потребности, както и да оптимизира комуникацията си с тях.Мощен и ефективен инструмент за планиране на време , се развива и усъвършенства непрекъснато, така че да отговори на потребностите и на бизнеса, и на клиентите. Затова като следващата стъпка в развитието на платформата, предстои създаването на отделен модул за фрийлансъри. Така и най-малкият бизнес, и най-смелата идея може да се нареди до най-големите търговци, възползвайки се наравно с тях от най-модерните и интегрирани възможности онлайн.", "date": "2019.11.16", "title": "Искате вашият бизнес да бъде денонощно достъпен? С еasybook.bg това вече е възможно"}
{"url": "https://offnews.bg/obshtestvo/oblachno-i-maglivo-no-sledobed-shte-ima-i-slantce-715589.html", "text": "Времето днес ще е мъгливо и с ниска слоеста облачност в повечето низини, равнини и котловини. В следобедните часове обаче слънцето ще се покаже и ще има разкъсвания на облачността, показва прогнозата на НИМХ. Над планинските райони през деня ще е слънчево, с увеличаваща се от запад висока облачност. Ще духа слаб южен, в Дунавската равнина – североизточен вятър.Минималните температури ще са от 2-3° на места из високите полета на Западна България, до 13-14° по морския бряг. Максималните ще са предимно между 13° и 18°, по-ниски в районите с целодневна мъгла. Над Черноморието ще преобладава слънчево време, в сутрешните часове и вечерта с ниска облачност или мъгла. Вятърът ще е слаб от изток-югоизток, който до вечерта ще се ориентира от изток. Максимални температури на въздуха 17-19°. Температурата на морската вода е 17-18°. Вълнението на морето ще е 1-2 бала.Максималната температура на 1200 метра в планините ще е  около 13°, на 2000 метра – около 8°.", "date": "2019.11.16", "title": "Облачно и мъгливо, но следобед ще има и слънце"}
{"url": "https://offnews.bg/ot-vas/bdzh-prodalzhava-da-povtaria-edni-i-sashti-greshki-715590.html", "text": "На 10-и ноември БДЖ - Пътнически превози обяви обществена поръчка за закупуване на до 30 броя пътнически вагони втора употреба от немските железници за близо 1 милион евро. Тази бройка включва 13 смесени (първа и втора класа) и 17 второкласни вагона, от които някои имат място за превоз на велосипеди.На пръв поглед новината изглежда положителна, защото железниците постоянно се оплакват от недостиг на вагони, а една такава доставка би закърпила положението, но ако се вгледаме по-внимателно ще разберем, че нещата не са толкова розови. Всъщност въпросните вагони, от които немските железници с удоволствие се отървават, са произвеждани в периода 1959 - 1980 г. във ФРГ като т. нар. n-вагони и са същия тип като ex-DB вагоните (определяни от пътниците като конски вагони), които БДЖ закупи през 2010 година. От тях всички пътуващи се оплакват, защото са неудобни и предназначени за регионални пътувания, а националния превозвач има навика да ги използва за дълги разстояния като например София – Видин.По-фрапантното е, че вагоните, които БДЖ смята да закупи, са дори предишния по-стар модел от този, който се експлоатира в България и въпреки че в началото на века са минали лека модернизация, са на повече от 40 години! Това означава, че не след дълго и те ще трябва да бъдат подменени. Тези, така наречени Regio вагони, са неподходящи за пътувания над 1-2 часа, защото са с неудобни седалки и минимално пространство между тях, а също и заради разположението на местата, което пътниците вече познават. Регионалните разстояния у нас се обслужват главно от мотрисите Siеmens, които скоро също предстои да бъдат ремонтирани, и от вече наличните ex-DB и други вагони, което навежда на мисълта, че може би новозакупените вагони ще бъдат експлоатирани на дълги разстояния като София – Бургас. Това би било наистина неподходящо и би довело до отлив на пътници и обратен ефект.Избраните возила са неклиматизирани, с остаряла спирачна система и освен наличните в салоните електронни дисплеи, показващи следващата гара, с нищо не променят създалата се вече за БДЖ представа за неудобни и остарели влакове. Цената, на която държавният превозвач очаква да закупи вагоните наистина е доста ниска, но тук идва въпросът дали си струва да се пести за сметка на качеството и комфорта и дали закупуването на по-малко, но по-подходящи за дълго пътуване вагони, не би било по-добра инвестиция.", "date": "2019.11.16", "title": "БДЖ продължава да повтаря едни и същи грешки"}
{"url": "https://offnews.bg/evropa/prevrashta-li-se-gartcia-v-perachnitca-za-mrasni-pari-715609.html", "text": "Гръцкото правителство на Кириакос Мицотакис прокара в парламента мярка, с която изглежда, че Гърция отстъпва от стриктното прилагане на международните стандарти в областта на борбата с корупцията и прането на пари, пише \"Файненшъл таймс\", цитиран от Pariteni.bg.Допълнение към наказателния кодекс на страната, прието късно вечерта в сряда, предвижда лица, заподозрени в измама и пране на пари, да имат възможност да получат активите си, запорирани от съда, ако не бъдат изправени пред съда в рамките на 18 месеца.В Гърция обикновено един криминален случай се нуждае от 5 години, за да достигне от предварителното следствие до съда, твърдят членове на Атинската адвокатска асоциация. Обжалването може да отнеме още толкова.Поправката, която е част от приетите изменения на гръцкия наказателен кодекс, е в противоречие с международните практики срещу прането на пари, които са приети от Гърция, коментира \"Файненшъл таймс\".Според Групата за финансови действия (Financial Action Task Force - FATF), междуправителствена организация за борба с прането на пари и финансирането на тероризма, и Групата на държавите срещу корупцията (ГРЕКО) на Съвета на Европа, парични средства и имущество, запорирани по време на криминално разследване, трябва да останат замразени, докато бъдат приключени всички правни процедури.Министърът на правосъдието Костас Циарас внесе поправката в сряда сутрин, минути преди началото на последния дебат по законопроекта в парламента, без да даде юридическа обосновка защо Гърция скъсва с досегашната си практика.Според \"Файненшъл таймс\" сред тези, които ще се облагодетелстват от мярката, са десетина корабопритежатели, едри бизнесмени и бивши банкери, разследвани за измами и пране на пари. Техните активи са били запорирани преди две до седем години и досега никой от тях не е бил изправен пред съда.Държавният министър Йоргос Герапетритис заяви в четвъртък, че мярката е приета, за да хармонизира гръцкото законодателство с Европейската конвенция за правата на човека и с Хартата за основните права на ЕС, защото в момента всеки гръцки гражданин може да бъде лишен от имуществото си за неограничен период само с решението на един прокурор.Гръцки юристи обаче са изразили пред изданието опасения, че гласуваната промяна крие репутационни рискове за Гърция и създава риск страната да се придвижи надолу в международните индекси за условията за правене на бизнес.Според поправката ще бъдат съставени специални комисии, които ще разгледат почти 900 случая през следващите три месеца, за да решат за кои от тях има основания запорът да бъде удължен с още 18 месеца.Опозиционният гръцки печат цитира подробно публикацията във \"Файненшъл таймс\".Свързаният със СИРИЗА в.\"Авги\" пише, че правителството превръща Гърция в \"оперативна пералня за мръсни пари\", като иронизира думите на Мицотакис от преди изборите, че ще създаде \"оперативна държава\".\"Ефимерида тон синдактон\" определя промяната като \"мръсна разпоредба за мръсни пари\" и пише, че от нея ще се възползват 1 317 криминални случая, по които са запорирани общо 1,2 милиарда евро.", "date": "2019.11.16", "title": "Превръща ли се Гърция в перачница за мръсни пари"}
{"url": "https://offnews.bg/dw/kazvat-che-pri-zhivkov-beshe-po-dobre-da-vidim-715616.html", "text": "Българите, които вярват, че при Живков е било по-добре, са двойно повече от отричащите това твърдение. Нашият автор Георги А. Ангелов си направи труда да сравни живота тогава и сега в материал за . Без емоция, само чиста статистика.Само 22 на сто от българите смятат, че твърдението \"При Живков беше по-добре\" не е вярно. Така поне излиза от , резултатите от което научихме тази седмица. Въпросното допитване тества отношението на българите към клишетата, загнездили се в колективното съзнание след 1989 година. Или т.нар. “морфичен резонанс” (по Ахмед Доган). От изследването научихме и това: 45 на сто от анкетираните българи смятат, че по време на дългогодишното управление на Тодор Живков в България се е живеело по-добре, а 33% казват, че нямат мнение по този въпрос. И още: 54% смятат, че демокрацията ни е отнела много.За целите на този текст нека да създадем един средностатистически хомункулус и да му вдъхнем живот с данните на Националния статистически институт и на Световната банка. Ще го наречем Стати. Той е едновременно дете, мъж и жена, учащ се, работещ и пенсионер. Тоест, неговият образ е представителен и за хората без собствени доходи.Продължителност на животаПрез 1960 година Стати е доживял 69,25 години, през 1980 - 71,16 години, през 2000-та - 71,66 години, а през 2016 - 74,61 години.Тоест, днес Стати живее с 5 години повече, отколкото когато Живков започва да израства в кариерата си.Доходи и разходиПрез 1962 година Стати е имал годишен доход от 487 лева, от тях - 225 лева от заплата. На година е харчел 461 лева, от които 211 лева за храна. Статистиката не издава никакви детайли за доходите извън заплата и пенсия, но бързо става ясно, че нашият средностатистически българин едва ли е живял много добре, след като почти цялата му заплата отива за храна, за която е чакал на дълги опашки.Към края на “зрелия социализъм” - през 1985 година, нашият герой вече се е позамогнал. Печели 1990 лева на година, от тях 1203 лева са от заплата. Харчи общо 1836 лева, а за да напълни хладилника си “Мраз”, са му необходими 752 лева. След хиперинфлацията по Виденово време и деноминацията на парите при Иван Костов, през 1999 година Стати прави чудеса: има доход от 1502 лева, 629 лева от тях са от заплата, харчи 1301 лева, от които 1112 лева отиват за храна. В наши дни, през 2018 година, общият годишен доход на Стати е 6013 лева. От тях той харчи 5772 лева, като за храна отиват 1714 лева.Казано иначе: от статистическите данни излиза, че българите, според които при Живков е било супер, не са съвсем прави. Даже хич. Разбира се, трябва да направим следното уточнение: както знаем от популярния виц, статистиката е наука, при която ако главата е във фурната, а краката във фризера, температурата на тялото се оказва съвсем нормална. И все пак - ето още интересни данни.Днес българинът пътува в пъти повече1980-та е една от годините по време на соца, през които най-много българи са пътували извън страната - тогава цели 756 631 българи са били зад граница, като можем да се обзаложим, че повечето от тях са ходили в СССР. За сравнение - само през септември 2019 българите, пътували в чужбина по работа или като туристи, са били 653 570, като повече от половината са ходили в страни от ЕС.Лъжливото усещане за сигурностКазват, че по време на соца българинът се чувствал много по-сигурен - за работата си, за бъдещето си, за своя живот и живота на децата си. Но не е било точно така - просто властите са създали такова възприятие. Благодарение на мощната пропаганда и липсата на свободни медии. Едно време новините по единствената телевизия започваха с успехите на партията и на трудовите колективи, а днес слушаме и гледаме кървави подробности за инциденти с човешки жертви. Така се създава впечатление за все по-ожесточена война по пътищата на България. Но и това не е така.Най-черната година по българските пътища е 1990-та. Тогава са загинали 1567 души. Десет години по-рано, през 1970, загиналите на пътя са 1066. А през 2017 година, според официалната статистика на МВР, жертвите на пътя са 682. Като имаме предвид, че в наши дни регистрираните автомобили са около 3,5 милиона, а през 1973-та само 1 милион, можем да направим извода, че при соца смъртността на пътя е била в пъти по-голяма. И още един интересен извод от статистическите данни: със затварянето на индустриалните гиганти се е подобрило и качеството на въздуха.А социалното неравенство?Преходът, който, според усещането на мнозина, сякаш никога няма да свърши, рязко разтвори ножицата на социалното неравенство. Особено ако за база за сравнение служи еднаквата бедност по време на соца. По данни на Евростат, пpeз 2008 гoдинa paзлиĸaтa мeждy дoxoдитe нa нaйбoгaтитe и нaй-бeднитe 20% oт нaceлeниeтo e 6,5 пъти. Πpeз 2017 гoдинa тази paзлиĸa вeчe е 8,2 пъти. За сравнение: сpeднaтa paзлиĸa зa Eвpoпeйcĸия cъюз e 5,2 пъти.Накрая да кажем и това: за усещането, че днес сме много по-зле, вина носи същата тази пропаганда, която никога не си е тръгвала. Друга причина е липсата на знания за процесите и за истинските виновници. Да не забравяме и носталгията по отминалата младост. Според свидетели, дори Живков е казвал, че \"вече нищо не е като едно време, дори шоколадът”. Лошото е, че с тази своя носталгия възрастното поколение очевидно е създало сред младите погрешни представи за живота в НРБ. А тези погрешни представи по всяка вероятност ще окажат влияние върху решенията им в бъдеще. Като например за кого да гласуват.", "date": "2019.11.16", "title": "Казват, че при Живков беше по-добре. Да видим:"}
{"url": "https://offnews.bg/futbol/kamata-plakah-zashtoto-triabvashe-imame-goliamo-uvazhenie-kam-ostan-715603.html", "text": "Мегазвездата на българския футбол Христо Стоичков даде откровено интервю за британския медиен гигант \"Daily Mail\", в което Камата разказа за случая, в който се разчувства по време на ТВ предаване.Припомняме, че причина за това бе , която запали сериозен расистски скандал.По време на мача част от публиката даде основания на рефера Иван Бебек на два пъти да спира играта, докато ситуацията бъде овладяна. Малко преди почивката камерите показаха как компактна група фенове в черно напуска стадиона и след паузата нямаше повече подобни проблеми.\"Сега съм много щастлив, защото съм в моя Маями. Тогава се почувствах много зле, много зле ми беше в онази нощ. Плаках, защото трябваше. Моята държава е добра. Това не е точно така. Играл съм на този стадион много пъти и не съм чувал това никога. Никога, никога, никога.Този проблем не съществуваше. Това е заради някои ши***и хора. Българите са много тихи, много уважаващи. Имаме голямо уважение към останалите страни, когато гостуваме също. Това сме ние\", споделя Стоичков.Запитан за феновете, показващи нацистки поздрави, Камата каза: \"Хората, които правеха това, очевидно са много глупави. Има много хора от модерното време, които са част от проблема. Този проблем не съществуваше преди.Затова съм много ядосан. Гордея се с моята страна, горд съм, че съм играл за нея и че мога да я представям. Много се говореше за инцидентите, може би прекалено дори. Нуждаем се от конкретни действия\", добави легендата.След расисткия скандал Стоичков се извини лично по телефона на английския национал и нападател на Манчестър Сити Рахийм Стърлинг. \"Имам много добри отношения с Чики (Бегиристайн, футболен директор на тима)\".", "date": "2019.11.16", "title": "Камата: Плаках, защото трябваше, имаме голямо уважение към останалите страни"}
{"url": "https://offnews.bg/futbol/problemi-s-vratarskia-post-v-tcska-predi-kontrolata-s-aris-715594.html", "text": "Вратарски проблеми сполетяха ЦСКА преди днешната контрола с Арис (Солун), пише \"Меридиан мач\". Титулярът Густаво Бусато е получил контузия, поради което през цялата седмица му е било забранено да тренира. Така бразилецът няма да вземе участие в спаринга с гърците.Витаутас Черниаускас пък е с националния отбор на Литва. За капак на всичко няма свободни момчета с по-солиден стаж и при юношите. Християн Петров е със селекцията до 19 г, а други вопитни ратари имат контузии.Преди днешния мач Бусато беше в серия от 12 поредни мача като титуляр. Бравилецът пази в 8 последователни срещи в елита (6 сухи мрежи), двубоя с Локомотив (Горна Оряховица) за Купата на България (3:0) и 3 контроли - с Поморие (1:0) и с Пирин (Благоевград) и Кариана (Ерден), завършили 3:1.Заради контузията на Бусато се е наложило спешно да бъде повикан преотстъпеният в Литекс Петър Петров. Именно той се очаква да застане на вратата днес.Петров прави силен сезон във вторидивизионния тим, като в 10 участия е записал 6 сухи мрежи и е допуснал само 4 гола. Той не е преодоляван повече от веднъж в нито една среща. Петров има 41 участия за Литекс във Втора лига и 1 за дубъла на ЦСКА.", "date": "2019.11.16", "title": "Проблеми с вратарския пост в ЦСКА преди контролата с Арис"}
{"url": "https://offnews.bg/bojni/tajsan-fiuri-se-naredi-na-opashkata-za-bitka-s-pobeditelia-ot-dzhoshua-715595.html", "text": "Бившият световен шампион в тежката категория на професионалния бокс Тайсън Фюри обяви, че ако Дионтей Уайлдър загуби предстоящия си реванш от Луис Ортис, британецът ще се насочи към битка с победителя от двойката Антъни Джошуа - Анди Руис младши.Двамата ще се изправят един срещу друг на 7 декември в Саудитска Арабия ще бъдат заложени световните титли на WBO, WBA (супер), IBF и IBO.Уайлдър пък ще защитава колана си на WBC в тежка категория срещу Ортис на 23 ноември в Лас Вегас. Към настоящия момент Фюри и Дионтей имат планиран реванш през февруари 2020 година. Циганския крал обаче няма намерение той да се проведе, ако американецът загуби от Ортис.\"Когато една врата се затвори, друга ще се отвори. Така че, ако Уайлдър загуби, той губи. Дионтей без съмнение ще проведе реванш с Ортис. И ако загуби, ще искам да се изправя срещу победителя от двубоя между Анди Руис - Антъни Джошуа, каза Фюри.", "date": "2019.11.16", "title": "Тайсън Фюри се нареди на опашката за битка с победителя от Джошуа - Руис"}
{"url": "https://offnews.bg/futbol/razgovori-na-4-ochi-v-levski-zaradi-natrupani-zhalti-kartoni-715591.html", "text": "Треньорът на Левски Петър Хубчев е провел индивидуален разговор с централния защитник Нуно Рейш и халфа Хали Тиам. Повод за това е наличието на натрупани по 4 жълти картона в първенството.Специалистът е споделил пред тях, че трябва да бъдат максимално внимателни в следващия двубой срещу Царско село, който е на 24 ноември от 17:45 часа.Хубчев не желае нито един от двамата да липсва в следващия мач от шампионата, когато Левски гостува на Берое в Стара Загора на 30 ноември, както и в предстоящия 1/8-финал за Купата на България срещу Черно море на “Герена” на 4 декември, информира \"Тема спорт\".Друг футболист, който има опасност да пропусне един от следващите мачове на “сините”, е Мартин Райнов. Българският полузащитник е с три официални предупреждения.Докато Тиам няма адекватна алтернатива в средата на терена, то Нуно Рейш може да бъде изместен от Янис Каргас, който в момента се подготвя индивидуално.Още с проблеми в състава са Станислав Костов, Филипе Нашименто, Найджъл Робърта и Франко Мазурек. В момента в лагера на Левски липсват цели 11 футболисти, които са повикани в различните национални гарнитури.", "date": "2019.11.16", "title": "Разговори на 4 очи в Левски заради натрупани жълти картони"}
{"url": "https://offnews.bg/ikonomika/magistrala-ot-chisto-zlato-600-miliona-za-13-km-pat-za-bivshata-agrom-715596.html", "text": "ДЗЗД „АПП ЛОТ 3.2.1“ е определен за изпълнител на 13.2 км участък от АМ „Струма“ през Кресненското дефиле - лот 3.2.1. Председателят на Управителния съвет на Агенция „Пътна инфраструктура“ Георги Терзийски подписа решението за класиране на участниците в процедурата за определянето на изпълнител в обществената поръчка за избор на изпълнител за проектиране и строителство на отсечка от автомагистралата в участъка между Кресна и Крупник, съобщиха от ведомството. Това е платното в посока Кулата - София, което ще преминава източно от Кресненското дефиле по ново трасе.В дружеството „АПП ЛОТ 3.2.1“ участват: \"ГРОМА ХОЛД“ ЕООД, „ЕВРОПЕЙСКИ ПЪТИЩА“ АД, „ВОДНО СТРОИТЕЛСТВО – БЛАГОЕВГРАД“ АД, „ПЪТПРОЕКТ“ ЕООД и „ВАХОСТАВ-СК“ а.с.Грома Холд е новото име на бившата Агромах, а \"Вахостав-СК\" е словашка компания.Любопитното в решението на АПИ е, че избраната оферта е значително по-висока от прогнозната стойност на строителството на пътя в Кресненското дефиле. Заложеният бюджет на проекта бе 444 796 305 лв. без ДДС (533,8 млн. лева с ДДС). Освен това АПИ обаче избира за изпълнител „АПП ЛОТ 3.2.1“, чиято оферта е с 96 милиона лева по-висока. Точната сума, оферирана от \"Грома Холд\" е  599 999 903.90 лв. с ДДС, което означава, че всеки километър от платното ще струва на българските и европейските данъкоплатци по 45,45 милиона лева.Високата цена се обяснява със сложността на проекта.В лот 3.2.1 е участъкът от км 375-ти до 389-ти км и прилежащите пътни връзки. В него ще бъдат построени 3 тунела - „Симитли“ /211 м/, „Ракитна“ /1 135 м/ и „Стара Кресна“ /1 052 м/. Съоръженията ще бъдат със системи за пожароизвестяване, вентилация, електроснабдяване, осветление, управление на движението и т. н. Ще бъдат изградени 10 виадукта с обща дължина 3,5 км, както и 3 надлеза и подлеза. Достъпът до трасето ще бъде осигурено чрез 3 пътни възела:Пътен възел „Полето“ при 379-ти км, който ще осигурява достъпа от посока Кулата до селата Брежани и Полето, както и включване в автомагистралата в посока София.Пътен възел „Мечкул“ при 384-ти км, който ще осигурява достъпа от посока Кулата до селата Мечкул и Брежани, както и включване в автомагистралата в посока София.Пътен възел „Стара Кресна“ при км 387-ми км, който ще осигурява достъпа от посока Кулата до селата Стара Кресна, Ощава, както и включване в автомагистралата в посока София.Срокът за изпълнение на обществената поръчка е 1556 дни и включва времето за проектиране и строителство.Проектът за изграждане на участъка от АМ „Струма“ през Кресненското дефиле се планира да се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“.", "date": "2019.11.16", "title": "Магистрала от чисто злато: 600 милиона за 13 км път за бившата Агромах и словаци"}
{"url": "https://offnews.bg/ikonomika/zelenite-obzhalvat-reshenie-s-koeto-ploshtta-na-park-vitosha-se-namal-715599.html", "text": "Инициативата \"Зелени закони\" на Сдружение за изследователски практики внесе жалба срещу отнемането на 10 декара от територията на Природен парк \"Витоша\". За първи път в историята на парка, създаден през далечната 1934 г., площта му се намалява. Решението е подписано от министъра на околната среда и водите Нено Димов и след административна и съдебна сага, продължила почти две години, е напът да влезе в сила, освен ако не бъде отменено от Върховния административен съд.Решението облагодетелства собствениците на два имота на територията на парка. Според публикации в пресата по-големият от двата имота (7,9 декара) е собственост на певицата Белослава. Интерес за изключването на този имот от границите на парка има от години, но това е било отказвано от всички досегашни министри на околната среда. Нено Димов обаче издава такава заповед, която след протести на природозащитници, отменя. Днес обаче тя отново е на дневен ред, след като съдът не признава оттеглянето на заповедта, съобщават от инициативата \"Зелени закони\".Сред мотивите за жалбата са фактът, че намаляването на площта на Природен парк Витоша не е преминало обществени консултации с гражданите и юридическите лица, както изисква Административнопроцесуалният кодекс. То противоречи и на три европейски директиви и на Закона за защитените територии, категорични са екоактивистите.Съгласно европейските директиви за околната среда, мярката е трябвало да бъде подложена и на екологична оценка, но и това не е направено. Заповедта на министър Димов нарушава и на Закона за защитените територии, който постановява, че опазването на природата в защитените територии има предимство пред другите дейности в тях.Съгласно закона защитена територия би могла да бъде заличена, само ако едновременно са налице три предпоставки, а именно:защитените територии са напълно и необратимо унищожени или увредени,не изпълняват предназначението сине могат да бъдат прекатегоризирани.В същото време, министърът на околната среда и водите посочва следните мотиви за намаляване площта на защитената територия:1. не отговарят на изискванията за защитена територия,2. не представляват продължение на естествени екосистеми,3. нямат характерни ландшафти и обекти на неживата природаВидно е, че в заповедта на министъра не се съдържат предвидените в Закона за защитените територии предпоставки за заличаване. В същото време, освен че не са релевантни към законовите изисквания, мотивите на министъра са и несъстоятелни - и двата имота представляват гора по смисъла на закона и това е установено във всички съдебни спорове, категорични са от \"Зелени закони\".От решение на Върховния административен съд става ясно, че и за двата имота предмет на обжалваната заповед има разработени и приети планове за застрояване и единствено режимът на природен парк Витоша, наложен от Плана за управление с който се забранява ново строителство в парка, не допуска тези планове да бъдат реализирани и имотите – застроени.С издаването на обжалваната заповед, министърът премахва ограниченията, които природният парк налага върху двата имота и се създава възможност те да бъдат застроени, в тях да се добиват полезни изкопаеми по открит способ, да се извършват голи сечи и т.н.Смятаме, че постановеното от министър Нено Димов отнемане на територии от площта на Природен парк Витоша би било опасен прецедент, който ще доведе до натиск и от други собственици на имоти и инвеститори, които ще поискат да \"отхапят\" апетитни парчета от парка с цел изграждане на луксозни имоти в планината, в близост до София. Природен парк Витоша е създаден преди 85 години и никога досега нито едно правителство не си е позволявало да намалява територията на парка. Разчитаме на съда да отмени незаконосъобразната заповед на министър Димов, посочват екоактивистите.", "date": "2019.11.16", "title": "Зелените обжалват решение, с което площта на парк Витоша се намалява"}
{"url": "https://offnews.bg/politika/cherveni-buntovnitci-se-otrekli-ot-podpiskata-sreshtu-ninova-715601.html", "text": "Пресслужбата на БСП разпространи прессъобщение \"Социалисти се отричат от подписка с искане за оставки\", в което липсва каквато и да е конкретика за кои и колко хора от нарочените за съзаклятници срещу лидера Корнелия Нинова иде реч.Текстът е следният:Вчера стана ясно, че 50 социалисти са поискали оставка на лидера на БСП Корнелия Нинова, Изпълнителното бюро на партията и предизборния ѝ щаб заради резултатите на местните избори.", "date": "2019.11.16", "title": "Червени бунтовници се отрекли от подписката срещу Нинова"}
{"url": "https://offnews.bg/futbol/as-na-ludogoretc-poluchi-ritcarsko-zvanie-715593.html", "text": "Футболистът на Лудогорец Абел Анисе получи огромно признание в родната си Мадагаскар. Президентът на страната Андри Ражоелина удостои халфа и още двама играчи на националния тим с най-високата степен рицарски орден за особени заслуги към страната.Официалната церемония се състоя в столицата на островната държава Антананариво. Анисе, който наскоро бе избран за капитан на националния тим, и съотборниците му получиха ордените заради страхотното представяне на Мадагаскар на последните финали на Купата на Африканските нации, която се проведе през лятото в Египет.Както е известно, тимът бе абсолютен дебютант, но стигна четвъртфинал, където отстъпи на Тунис. Повечето играчи на Мадагаскар бяха удостоени със същото отличие веднага след края на надпреварата през юли, но заради ангажименти с Лудогорец Анисе пропусна първата церемония.\"Това признание ме кара да се чувствам горд. Този орден означава мното за мен\", заяви Абел Анисе, който в събота ще изведе Мадагаскар в квалификацията за купата на Африканските нации срещу Етиопия.", "date": "2019.11.16", "title": "Ас на Лудогорец получи рицарско звание"}
{"url": "https://offnews.bg/politika/zam-ministar-darzhavata-ne-otnema-detca-iska-gi-shtastlivi-i-s-obra-715618.html", "text": "„Държавата не само, че не отнема деца от семействата им, тя винаги е търсила начини да ги подкрепя в отглеждането и възпитаването. Няма нищо по-добро от това децата да растат в стабилна семейна среда, щастливи, с осигурено образование, здравеопазване, спорт и да станат пълноценни граждани“.Това заяви зам.-министърът на труда и социалната политика Зорница Русинова, която взе участие в регионалната академия на МГЕРБ в Созопол. Тя оспори няколко тези, които се разпространяват в социалните мрежи и предизвикват фалшиви новини и манипулация на общественото мнение.„Две са всъщност промените в Закона за закрила на детето и допълнителните изменения в Закона за социалните услуги. Първата е да се махне от законодателството дефиницията „дете в риск-дете с увреждане“, която вече е архаизъм. Не всяко дете с увреждане може да бъде дете в риск - има много, които пълноценно се отглеждат от семействата, имат подкрепа и няма риск това дете да бъде изоставено\", посочи тя.\"Втората промяна е координационен механизъм между Министерството на труда и социалната политика, МВР, общините, Спешна помощ и други институции. В случай на насилие или изоставяне на деца да има своевременна координация между страните с отношение по казуса“, поясни Русинова пред младежта на ГЕРБ.Социалната политика с фокус „Младежи“ бе основната тема, представена от Зорница Русинова. Детайлно бе представена информация за равнищата на младежката безработица за 2019 г., включително и за област Бургас, механизми на пазара на труда, услуги предлагани от социалното министерство и Агенцията по заетостта, подготовка за програмен период 2021-2027 г., дейности по съвместяване на професионалния с личния живот сред младите хора.Зорница Русинова коментира и готовността на държавата от началото на следващата година да финансира българи, които ще се завърнат от чужбина и ще работят у нас. Освен информационни услуги за работни места и устройване в конкретен град са предвидени редица мерки.Условието за помощ е човекът да предостави сключен договор с работодател у нас. „Имаме намерение в рамките на една година да покриваме разходите за наем до записване на децата в ясла и в детска градина, докато човекът се установи. В рамките до 4 месеца да поемаме също с детегледач, осигурен от Бюрото по труда, обучение по български език и стипендии за членове на семейството с друго гражданство, ако е необходимо. За да може да стимулираме тези млади хора да не се съсредоточават само в София и в Пловдив, или във Варна, ние ще допълваме заплащането на един човек с размера на половин минимална работна заплата“, каза Русинова.Тя заяви, че данните на социалното министерство от проведени кариерни форуми в страни членки на ЕС, където има големи български общности и от студенти, сочат, че 70% от тях биха се върнали да работят у нас, ако имат условия за това.„Добре е, че имаме млади хора, които получават образованието си в престижни университети в чужбина, те са богатство за страната ни и трябва да положим усилия да ги върнем у нас. Ще се задълбочи тенденцията не хората да търсят работа, а обратното – дължи се на дигитализацията, електронните услуги и други фактори. Още една добра политика, която ще осъществим – от януари 15 млн. лв. от ОП “Развитие на човешките ресурси” ще бъдат насочени от държавния бюджет за обособяването на „Детски кътове“.Русинова обясни, че услугата ще е почасова – до 4 часа, а не целодневна. \"Новата схема е насочена към семействата с малки деца и предвижда да се осъществи в големите градове, където има недостиг на детски ясли и градини, и това пречи на пълноценната реализация на член от семейството. За създаването на детските забавачки на работното място, работодателите ще кандидатстват по проект за финансиране от 50 до 150 хиляди лева“, посочи тя. ", "date": "2019.11.16", "title": "Зам.-министър: Държавата не отнема деца, иска ги щастливи и с образование, и помага за това"}
{"url": "https://offnews.bg/evropa/novi-sblasatci-na-zhaltite-zhiletki-s-politciata-v-parizh-715619.html", "text": "Годишнината от началото на масовите протести на „жълтите жилетки“ бе отбелязана с нови сблъсъци между демонстрантите и полицията в Париж, съобщи Би Би Си /BBC/.Най-ожесточени бяха стълкновенията на Италианския площад в южната част на френската столица. Там демонстранти с маски и в черни дрехи хвърляха камъни по полицаите и пожарникарите, преобръщаха и палиха автомобили.Те разбиха витрините и входа на банка HSBC, а после започнаха да строят барикади. Полицията използва сълзотворен газ и водни струи, за да ги разпръсне. Арестувани са над 60 души.Шефът на парижката полиция осъди участниците в протеста, но отбеляза, че причинените от тях разрушения са с ограничен характер.Все пак по улиците на Париж днес излязоха няколко хиляди демонстранти – доста по-малко, отколкото в първите дни преди година. Движението на „жълтите жилетки“ започна като протест срещу поскъпването на бензина и на цената на живота, а после участниците издигаха все повече нови искания към правителството на президента Еманюел Макрон.Профсъюзите призовават работниците от железопътния и обществения транспорт в Париж, шофьорите на камиони и държавните служители за стачка на 5 декември срещу подготвяната пенсионна реформа. Студенти и участници в движението подкрепят идеята.На стената на сграда на Италианския площад се появи надпис „На 5 декември – Макрон в предсрочна пенсия“.Протестите на „жълтите жилетки“ станаха най-продължителните в историята на Франция. В хода на демонстрациите загинаха 11 души, повече, отколкото по време на майските събития през 1968 г.Те избухнаха на 17 ноември 2018 г., над 80% от населението на Франция ги подкрепяше. По данни на социологическите проучвания днес този показател е около 55 на сто.По-голямата част от французите смятат, че реформите на Макрон облагодетелстват богатите и усложняват живота на хората със средни и ниски доходи.", "date": "2019.11.16", "title": "Нови сблъсъци на жълтите жилетки с полицията в Париж"}
{"url": "https://offnews.bg/sviat/kola-bomba-v-severna-siria-ubi-18-tcivilni-raneni-sa-27-dushi-715620.html", "text": "На автобусна спирка в центъра на сирийския град Ал-Баб избухна автомобил, зареден с взривове, загинаха 18 души, предаде Анадолската агенция.Най-малко 27 са ранените, вероятно броят на убитите ще нараства. Взривът е нанесъл тежки поражения на други автомобили и съседни сгради. Екипи на гражданската отбрана се бориха да угасят пожарите от горящите коли.Този район бе прочистен от терористи по време на турската военна операция „Щит на Ефрат“, отбелязва агенцията.Анкара обвини кюрдските бунтовници от сирийския клон на ПКК /YPG/PKK/ за терористичния акт и подчерта, че тези групировки прилагат методите на Ислямска държава за атаките върху мирното население.", "date": "2019.11.16", "title": "Кола-бомба в Северна Сирия уби 18 цивилни, ранени са 27 души"}
{"url": "https://offnews.bg/112/maskiran-ograbi-gazstantcia-i-rani-zhena-v-stolitcata-715621.html", "text": "Маскиран мъж ограби газстанция на столичния бул. \"Тодор Каблешков\", съобщи БНР. Нападението е станало минути преди 22 ч. тази вечер. Извършителят е влязъл в обекта, порязал е с нощ продавачката в газстанцията, след това взел от нея около 1100 лв и избягал.Газстанцията се намира в столичния квартал \"Манастирски ливади\". Обирът е извършен на кръстовището на бул. \"Тодор Каблешков\" и бул. \"Ген. Стефан Тошев\", уточнява Трафик нюз.Ранената жена е на 53 години, тя е с прободна рана на ръката. Подала е сигнал на телефон 112, че е нападната и обрана. На място са пристигнали екипи на МВР и на Спешната помощ.Нападателят е бил само един, но е успял да избяга. Самоличността му все още не е установена.На газстанцията няма монтирани камери. Няма и свидетели на инцидента.Извършителят се издирва. По случая е образувано досъдебно производство.", "date": "2019.11.16", "title": "Маскиран ограби газстанция и рани жена в столицата"}
{"url": "https://offnews.bg/futbol/shefat-na-real-madrid-stana-prezident-na-svetovnata-futbolna-asotciatc-715597.html", "text": "Босът на Реал Мадрид Флорентино Перес бе избран за президент на Световната футболна асоциация (WFA). Тя се занимава с организацията и провеждането на Световното клубно първенство.Гласуването се проведе в централата на ФИФА в швейцарския град Цюрих. На срещата присъстваха представители на Реал Мадрид, Милан, Бока Хуниорс, Ривър Плейт, Америка от Мексико, Окланд Сити, Гуанджоу Евъргранд и Маземба от ДР Конго.Освен това бяха обсъдени редица въпроси, свързани с Клубното световно първенство, което тази година ще се проведе в Катар през средата на декември.В турнира ще участват Монтерей (Мексико), Есперанс (Тунис), Йенген Спорт (Нова Каледония) и Ал Сад (Катар) и английския шампион Ливърпул.", "date": "2019.11.16", "title": "Шефът на Реал Мадрид стана президент на Световната футболна асоциация"}
{"url": "https://offnews.bg/tehnologii/ne-5g-niama-da-ubie-ptichkite-i-pchelichkite-715557.html", "text": "Живот и здраве догодина по някое време, по-скоро през втората половина или в самия край на 2020 г., у нас ще са факт първите градски 5G мрежи в България. А на тази технология специалистите възлагат огромни очаквания. Новото поколение освен че ще направи по-удобни и бързи мобилните комуникации, се очаква и да разшири възможностите за изцяло нови бизнеси през следващите години.До реалния старт има още доста вода да изтече, трябва да се случат куп неща - законодателни промени, освобождаване на честоти, процедури за отдаване на радиочестотен спектър, доставка и монтаж на оборудване, но колкото повече се приближаваме до момента, в който новите мрежи ще са реалност, ще се множат и фалшивите новини, свързани с 5G. Достатъчно е да напишете на интернет браузъра си \"птици\" и \"5G\" и олеле, малеле! Веднага ще изскочат куп \"сведения\" за вредата от новите мрежи, ще разберете и как в Хага стотици птици са умрели по време на тест на новото оборудване.Елементарната проверка на фактите насочва директно към холандски блогър, търсещ евтина популярност, но \"новината\" вече е обиколила света и е отразена напоително от хиляди медии, които от своя страна вероятно са убедили милиони хора, че 5G-то е нещо много опасно. Те пък са разказали на други и лавината се е спуснала по наклона. Така че за телекомите ще е истинско предизвикателство да убедят хората, че не ги подлагат на здравен риск. Иначе този страх е подхранван от равни дози фалшиви новини, псевдо-наука и чистосърдечно, нормално притеснение от новото и неизвестното. Преди всичко, проблемът се корени в липсата на знание как работят мобилните мрежи, какви излъчвания генерират базовите станции, опасни ли са и какво правят операторите и държавата да защитят гражданите от евентуалните рискове. Сред безспорните факти по темата е, че радиочестотите, на които работят мобилните комуникации, включително 5G, не са йонизиращи, не са с рентгенови лъчи или ядрена радиация и не могат да увредят организма на човек или животно.Това не е просто голословно твърдение, а напълно потвърден факт в резултат на научни изследвания, провеждани през последните 50 години. Според тях няма доказателства за вреда от излъчванията на мобилните мрежи и мобилните телефони. Такава е позицията както на Световната здравна организация, на съответните институции на ЕС и на Международната комисия за защита от нейонизираща радиация (ICNIRP). Именно това е органът, който определя нормите за пределните нива на електромагнитни излъчвания.Всички държави в света се ръководят от препоръките на ICNIRP, когато определят нормите, валидни за операторите на тяхната територия. В повечето случаи те съвпадат със стойностите, които комисията определя. България е от изключенията - у нас въпросните норми са между 45 и 100 пъти по-строги от препоръчваните от ICNIRP.Министерството на здравеопазването пък е органът натоварен с контрола на това дали операторите ги спазват. В случая става дума за двустепенна процедура. Първата проверка е на ниво проект за базова станция, а след това вече на готовия обект се извършват измервания на реалните излъчвания. Базова станция може да бъде въведена в експлоатация само ако всичко е в норма.Разбира се, най-добре би било ако и в България имаше свободно достъпна система за постоянен мониторинг на електромагнитните излъчвания, която да следи не само излъчванията на мобилните мрежи, а също така и на други източници – електропреносна мрежа, граждански и военни радио-съоръжения и др., каквато има например в съседна Румъния. Данните в тази система ясно ще показват какви са излъчванията в даден квартал или град и дали отговарят на нормите, също както правим това със системата за наблюдение на качеството на въздуха в София. Това със сигурност би внесло голяма доза спокойствие сред потребителите и ще повиши информираността им.Важно е да се подчертае и че със старта на 5G мрежите, изискванията за електромагнитните излъчвания, записани в Наредба №9 на Министерството на здравеопазването от далечната 1991 г., няма да се променят и ще останат изключително стриктни. За разлика от 4G, което се появи в България със сериозно закъснение спрямо други държави, сега изглежда че родните оператори са доста по-добре подготвени. В последните месеци и трите големи оператора проведоха 5G тестове, които целяха да изпробват и демонстрират предимствата и възможностите на новата технология. Това стана възможно благодарение на тестовия спектър, който беше отпуснат именно с цел да се изследва потенциала на новата технология.Първи от възможността се възползваха A1, които демонстрираха първата 5G базова станция у нас, а по-късно и възможностите, които технологията разкрива при състезателния гейминг. Теленор подходи с различен мащаб и направи множество 5G демонстрации от различни места в страната и в различни сфери - от дистанционен медицински преглед, през живо излъчване на концерт, до управление от разстояние на производствен процес във фабрика. Макар и последни по време, Виваком действаха ударно и в рамките на едно събитие демонстрираха виртуален видео урок в реално време, съвместен концерт на артисти, които се намираха на различни места както едни от други, така и от публиката, и запис на 360-градусово VR видео от полет на парапланер. Освен възможностите на новата технология, тези публични демонстрации на операторите показват и тяхната готовност да приложат технологията на практика.За повечето потребители, които най-често измерват качеството на една мобилна мрежа със скоростта, 5G може да донесе точно това – възможност да обменят огромни количества данни през мобилната мрежа с изключително висока скорост. Но това е само върхът на „айсберга от възможности“, който технологията обещава, поне на теория. Миниатюрното закъснение (latency) в достъпа до масив от данни или за изпълнение на команда от дадена програма, което 5G предполага, може би няма да впечатли обикновения гражданин, който разглежда какво ново има в социалните мрежи, но пък е супер интересно за производителите на самоуправляващи се автомобили и за специалистите по дистанционна хирургия, например. Създателите на IoT приложения също с нетърпение очакват масовото въвеждане на 5G, а големи компании и правителства вече изследват възможностите да поискат от обслужващия ги оператор да изгради за тях отделна, частна, високоскоростна и добре защитена от хакерски атаки мобилна мрежа, която да действа на територията на даден офис, завод или военна база. Като цяло, може да се каже, че ефектът от въвеждането на 5G ще бъде на пръв поглед доста „невидим“ за отделния човек, но кумулативният ефект от технологията върху цели икономики, макар и все още трудно измерим, има потенциала да бъде огромен. Не са малко изследователите, които смятат, че възможностите, които 5G предлага, са и предпоставка за възникване на нови професии, нови видове услуги, а защо не и на цели нови индустрии.Въпреки серията демонстрации на новата технология обаче до търговския старт има за решаване на сериозни по обем проблеми, които не са чак толкова при телекомите, колкото в полето на държавната политика и регулациите.В основата са темите с наличния радиочестотен спектър и законовата уредба на строителството на телекомуникационни съоръжения. И трите оператори се нуждаят от допълнителен честотен спектър, който да използват, за да развиват своите мрежи. На първо място това означава разрешаване на дългогодишния казус за освобождаването на ключовите честоти на 700 и 800 MHz, които в момента са заети от Министерство на отбраната. Историята с освобождаването на тези части от спектъра е дълга, епична, объркана и лъкатушеща, но за първи път от поне десет години има надежда, че най-сетне ще стигне до позитивна. Освен освобождаване на честоти обаче, операторите искат и ниски цените за допълнителния спектъра, който е необходим за 5G мрежите. От Министерството на транспорта, информационните технологии и съобщенията и от секторния регулатор КРС декларират готовност за решение на проблема, още повече че досега ефирът в честотните диапазони за 5G не са предлагани за търговски цели, което от своя страна все пак би осигурило допълнителен приход и за държавата. Ниските цени за спектъра на практика са задължителни, тъй като самото оборудване за новите мрежи е изключително скъпо и при скъп ресурс услугата би станала нереално скъпа за гражданите и бизнеса Другият ключов проблем, пред който телекомите са изправени са базовите станции. Строителните регулации у нас са такива, че всеки елемент от мобилната мрежа се третира като самостоятелно строителство. Това означава, че за всяка промяна в базовите станции, дори да става дума за елементарна подмяна на антена или ъпгрейд на оборудване, компаниите трябва да преминат през пълния процес за разрешение на строителство и узаконяване. Този процес е еквивалентен на процесите за изцяло нова сграда и може да отнеме между половин и една година, в някои случаи дори повече. В това отношение България изостава от множество европейски страни, включително Румъния и Сърбия, където процесите са значително облекчени и по-бързи.За да се промени тази патова ситуация са нужни промени в Закона за устройство на територията (ЗУТ), които тепърва предстоят, но също като със заетите от военните честоти, и тук изглежда, че е налице подкрепа от страна на ключовите участници от страна на държавата. ", "date": "2019.11.16", "title": "Не, 5G няма да убие птичките и пчеличките"}
{"url": "https://offnews.bg/tenis/federer-shte-brani-chestta-na-zastariavashtoto-pokolenie-na-polufinali-715592.html", "text": "Звездната четворка Доминик Тийм, Роджър Федерер, Стефанос Циципас и Александър Зверев ще решат финалистите на турнира на АТР в Лондон днес. Прави впечатление, че единствен Маестрото ще брани честта на застаряващото поколение срещу новата вълна от млади играчи. Именно той ще вземе участие в първата среща днес, където ще премери сили с Циципас, двубоят ще започне не по-рано от 16:00 часа. Гръцкият талант спечели групата си след въртележка, от която изпадна Рафаел Надал, докато Маестрото остана втори в своята.Това ще бъде четвърти мач между двамата, като швейцарецът води с 2:1 победи. Той е носител на 6 трофея от заключителния турнир, докато Циципас участва за първи път на финалите.Късният мач в програмата е между Доминик Тийм и Александър Зверев. Те ще се изправят един срещу друг не по-рано от 22:00 часа. Австриецът свърши работата си още в първите два мача в групата, надигравайки съответно Роджър Федерер и Новак Джокович - постижение, което за последно в турнира се беше отдало именно на Зверев преди година, когато спечели титлата.От своя страна Саша свърши работата си срещу Данийл Медведев в последния мач, като по този начин изхвърли от турнира Надал, когото победи на старта.", "date": "2019.11.16", "title": "Федерер ще брани честта на застаряващото поколение на полуфиналите в Лондон"}
{"url": "https://offnews.bg/obshtestvo/sv-ap-matej-bil-birnik-danachnite-praznuvat-dnes-715559.html", "text": "Църквата почита св. апостол и евангелист Матей, който пръв написал Евангелие. Имен ден днес празнуват Матей, Матия, Матея, Матьо, Матю и Матеус.Матей бил родом от Капернаум, Галилея, наричали го още Левий. Матей бил митар - събирач на данъци. На брега на Тивериадското езеро край Капернаум, където се събирали данъците, Христос се спрял и го призовал да върви след него. Матей го последвал.От това време Матей бил винаги с Христос в числото на дванадесетте негови ученици. Той написал своето Евангелие по молба на апостолите осем години след възкресението на Спасителя. Той пръв описал събитията от земния живот на Господ.За живота на св. евангелист Матей са запазени малко сведения. Преданието разказва, че той отишъл при един див народ с лоши нрави и обичаи. Там му се явил Господ, дал му жезъл и му заповядал да го забие в земята, като обещал, че тоя жезъл ще принесе плодове, а от корена му ще протече чуден извор. Действително, Матей, като събрал всички жители, посадил жезъла, който цъфнал и пред очите на изумения народ се покрил с чудни плодове. От корена му бликнал бистър извор. Всички се затичали към това дърво, пили вода от появилия се извор и, по внушение на апостола, приемали тук св. Кръщение, след което излизали от водата духовно обновени.Св. евангелист Матей завършил живота си мъченически. Неговите страдания и смърт били ознаменувани с много чудеса. Когато искали да го вземат, за да го подложат на мъчение, лицето му поразило гонителите с чудесна светлина. Те ослепели, но той с молитва им възвърнал зрението. Пламъкът не се докоснал до него при мъченическия му подвиг. И когато накрай той предал богу дух, мъчителите му станали ревностни християни. Понеже Свети апостол Матей бил бирник 16 ноември е определен като професионален празник на всички данъчни служители. ", "date": "2019.11.16", "title": "Св. ап. Матей бил бирник, данъчните празнуват днес"}
