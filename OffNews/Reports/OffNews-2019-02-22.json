{"url": "https://offnews.bg/politika/ot-dnes-dps-shte-se-bori-za-chisti-hrani-chist-vazduh-i-chista-voda-698179.html", "text": "Днес можем да обявим приоритетите на ДПС: чисти храни, чист въздух, чиста вода, чиста зелена енергия, високи технологии и включване на свободните и активни граждани във формирането на политическите решения и в тяхната реализация, заяви пред БНТ председателят на ДПС Мустафа Карадайъ.Това правителство е вредно за страната, позицията ни е от 2 години, още от първия ден на управленската коалиция и на това правителство. Важният въпрос тук е малко по-различен: какво се случва със страната? Кои са приоритетите на страната? В каква посока развиваме страната? Иначе всеки ден да правим предсрочни избори, пак да произвеждаме от същото, дали по-малко или повече, но същото, то е безсмислено упражнение, констатира Карадайъ.Той призова за \"час по-скоро диалог и постигане на консенсус по приоритетите на страната\".С каране и препирни, само с идеята да се очерня опонента - няма как да вървим напред. Този вариант на критикуване, на опониране не е нашият модел за правене на политика, твърди Карадайъ.Близо 2 милиона български граждани, живеещи в САЩ, Канада, Австралия, Турция, а скоро и във Великобритания, са лишени от конституционното си право да могат да избират и да бъдат избирани. Когато имат такъв модел на поведение, няма как да няма напрежение - защото когато се говори едно, а се върши друго, тогава вече е проблем, каза председателят на ДПС.Ние не се боим от преференциите. Къде в Конституцията са записали преференциите като права на българските граждани? Няма ги, но правото да избираш и да бъдеш избиран го има в Конституцията, а вие лишавате близо 2 милиона български граждани от това конституционно право, обърна се към ГЕРБ и БСП Мустафа Карадайъ.", "date": "2019.02.22", "title": "От днес ДПС ще се бори за чисти храни, чист въздух и чиста вода"}
{"url": "https://offnews.bg/sviat/sasht-planirat-mashtabna-provokatcia-na-granitcata-na-venetcuela-utre-698162.html", "text": "Съединените щати планират да извършат на 23 февруари \"мащабна провокация\" на границата на Венецуела с хуманитарната помощ и прехвърлят спецчасти и техника в района за нейната подготовка. Това заяви днес говорителката на руското външно министерство Мария Захарова, цитирана от ТАСС и БТА.\"Развитието на събитията във Венецуела стигна до критична точка. Всички разбират това. За 23 февруари е набелязана опасна мащабна провокация - подстрекавано и ръководено от САЩ пресичане на границата на Венецуела от така наречената хуманитарна автоколона\", каза тя.По думите ѝ това ще доведе до сблъсъци и противници на властта и ще стане \"удобен предлог за силова акция по отстраняването на настоящия легитимен президент на страната\".Захарова подчерта, че е забелязано \"прехвърляне на американски специални части и техника близо до територията на Венецуела.Според нея САЩ и техни съюзници от НАТО обсъждат доставката на оръжия и боеприпаси от \"една източноевропейска държава\" за опозиционните сили във Венецуела. По думите ѝ ставало въпрос за тежки картечници, гранатомети, преносими зенитноракетни комплекси и муниции за стрелково и артилерийско оръжие, което щяло да бъде пратено уж като \"хуманитарна помощ\".", "date": "2019.02.22", "title": "САЩ планират мащабна провокация на границата на Венецуела утре, заяви Захарова"}
{"url": "https://offnews.bg/medii/georgi-domuschiev-shte-poddarzhame-dosegashnata-politika-na-nova-brou-698157.html", "text": "„Инвестицията ни в „Нова Броудкастинг Груп“ е стратегическа за нашия инвестиционен холдинг. Тя ни дава възможност да навлезем в един перспективен и нов за нас индустриален сегмент. Възнамеряваме да продължим успешното развитие на медията, опирайки се на качеството и доказания професионализъм на хората и мениджърите, работещи в групата на „Нова“. Неслучайно медията е водеща в страната. Възнамеряваме да поддържаме досегашната политика на „Нова Броудкастинг Груп“ за обективна публицистика, лоялност към зрителите и партньорите, както и високо качество на съдържанието и програмите. Надяваме се с нашата финансова подкрепа медията да продължи да се развива ускорено и да предлага все по-добър и интересен продукт на зрителите. Не на последно място, ще окажем значителна подкрепа за утвърждаването на „Нова“ като „българската телевизия“ със запазването и включването в програмите на все повече български сериали, филми и развлекателни програми“.Това коментира в съобщение, публикувано на сайта на Нова телевизия, Георги Домусчиев - изпълнителен директор на „Адванс Пропъртис“ ООД. Това е дружеството собственик на фирмата купувач на Нова Броудкастинг Груп - \"Адванс Медиа Груп\" ЕАД.Официалното съобщение на „Адванс Медиа Груп“ ЕАД гласи:„Адванс Медиа Груп“ ЕАД и шведската медийна група Modern Times Group (MTG) подписаха договор за продажба на „Нова Броудкастинг Груп“ АД. Общата стойност на сделката е 185 млн. евро. Споразумението предвижда българската компания да придобие 100% от „Нова телевизия“ и мажоритарен дял в „Нет Инфо“.Прехвърлянето на собствеността подлежи на регулаторно одобрение от страна на Комисията за защита на конкуренцията, а финализирането на сделката се очаква да е факт през второто тримесечие на 2019 г.„Нова Броудкастинг Груп“ АД притежава най-голямата медийна група в България. В портфолиото на компанията влизат 7 телевизионни канала. Компанията е най-големият участник на онлайн пазара в страната, достигайки до около 75% от хората, използващи интернет в България.Приходите от продажби на „Нова Броудкастинг Груп“ АД за 2018 г. се оценяват на 112.5 млн. евро, а оперативната печалба (EBIT) е достигнала 21.8 млн. евро. В компанията работят 650 души.Йорген Линдеман, президент и главен изпълнителен директор на MTG, на свой ред коментира, че сделката е част от стратегическото решение да бъдат намерени нови собственици, които да инвестират в развитието на медийната група в България.", "date": "2019.02.22", "title": "Георги Домусчиев: Ще поддържаме досегашната политика на Нова Броудкастинг Груп"}
{"url": "https://offnews.bg/medii/hell-s-kitchen-dve-dami-v-shvatka-za-odobrenieto-na-shef-angelov-698158.html", "text": "На 26 февруари войната в кухнята започва! Още в първите епизоди от новия сезон на Hell’s Kitchen, кухнята на шеф Ангелов ще се превърне в сцена на мащабни кулинарни двубои. Жегата е с код червено и идва от дамския отбор. Две от участничките се борят ожесточено за лидерското място в Hell’s Kitchen, показвайки нагледно, че битката за сърцето на шеф Ангелов минава през взискателното му небце.На пръв поглед новото меню е лесно за професионалистите, но на втори прочит става ясно, че крие уловки, които да помогнат на шеф Ангелов реално да оцени най-фините умения на готвачите като не им позволи да се скрият зад опита си. Най-голямото предизвикателство е, че над 90% от ястията се приготвят на момента, което поставя на изпитание както професионалните умения, така и силата на характерите им да работят под напрежение и да подчинят егото си на екипната работа.До момента най-големи трудности на шефовете създава Авокадо-сьомга рулото, поднесено с домашна срирача майонеза, микрокълнове и глазирана цикория. Заложените капани са, както технически, така и артистични. Предизвикателство е и Rib Eye стек с качамак, аспеpжи и горчица сос, където уловката е формата на стека и аспержите на фурна, вместо по-познатите методи на приготвянето им, каквита са сотирането и бланширането.2 конвектомата, 24 газови и 16 индукционни котлони, 2 скари, 2 шок фризера вече работят усилено за гостите на ресторанта Hell’s Kitchen18-те готвачи разполагат с 50 шеф ножа и над 100 други ножове, 150 различни видове тигани, 100 касероли и 20 тенджери с вместимост между 100 и 200 л. Всички уреди и прибори са от най-високите професионални марки, което превръща Hell’s Kitchen в една от най-модерните и висококласни кухни в България.Голямото забавление и голямата жега започват на 26 февруари в 21.00 ч. по NOVA. Актуални новини ще откриете на , както и на .", "date": "2019.02.22", "title": "Hell’s Kitchen: Две дами в схватка за одобрението на шеф Ангелов"}
{"url": "https://offnews.bg/temida/pusnaha-pod-domashen-arest-zadarzhanata-kato-posrednik-v-telefonna-izm-698164.html", "text": "Варненският районен съд пусна под домашен арест 79-годишната Веселинка Ралчева, която беше задържана като посредник в схема за телефонна измама, съобщи БНТ. Телефонни измамници опитаха да изнудят за пари варненски прокурор. Възрастната жена беше задържана от полицията на мястото, откъдето трябвало да вземе оставените пари. В съдебната зала Веселинка Ралчева заяви, че е невинна и че два пъти е ставала жертва на телефонни измамници, като е загубила над 50 000 лева.Тя обясни, че миналата година е била принудена да вземе чанта от непознато лице в село Николаевка, а по-късно е установила, че в нея има голяма сума пари.Жената допълни, че не е потърсила помощ от полицията, защото ало-измамниците се представили за криминални инспектори. Освен това по думите ѝ те заплашили, че я следят. Нейният защитник настоя тя да бъде пусната под домашен арест заради липса на доказателства. Прокуратурата пък настоя, че има достатъчно доказателства, потвърждаващи участието на жената в телефонни измами. Според обвинението съществува и опасност извън ареста тя да се включи в нова схема на ало-измамници.", "date": "2019.02.22", "title": "Пуснаха под домашен арест задържаната като посредник в телефонна измама 79-годишна жена"}
{"url": "https://offnews.bg/offtopic/priziv-ne-iskam-pari-pratete-mi-kniga-698155.html", "text": "Необичаен \"зов за помощ\" се появи във вестник на 13 февруари тази година. Николай Петров от Тополовград помоли да му бъдат пратени книги с художествена литература.От поместената във вестника публикация става ясно, че читателят има редица здравословни проблеми, но вместо финансова помощ, той предпочита да получи книги, защото му \"носят радост\".Ето и пълния текст на публикацията:", "date": "2019.02.22", "title": "Призив: Не искам пари, пратете ми книга"}
{"url": "https://offnews.bg/obshtestvo/firmi-poluchiha-falshivi-mejli-ot-sofijskia-universitet-698154.html", "text": "Голям брой фалшиви имейли от името на Софийския университет са били изпратени до фирми от различни браншове, алармираха от учебното заведение.\"Съобщаваме ви, че до голям брой фирми в страната от различни браншове е разпратено електронно писмо от името на г-жа Татяна Цанева от Софийския университет „Св. Климент Охридски“ с предложение за оферта за бюджет 2019 г.Уведомяваме всички, получили такова писмо, че това е подвеждащo електронно съобщение от трета страна. Този вид измама означава, че трето лице иска чрез злонамерена атака на Вашия компютър да извлече някакви ползи.Моля, не отговаряйте на такива писма, не отваряйте прикачените файлове и изтрийте въпросното електронно съобщение\", съобщават от пресцентъра на СУ.", "date": "2019.02.22", "title": "Фирми получиха фалшиви мейли от Софийския университет"}
{"url": "https://offnews.bg/drugi/zapochna-registratciata-za-osmoto-izdanie-na-bajk-i-ran-za-chepan-698159.html", "text": "Регистрацията за осмото издание на “Байк и рън за Чепън” на 20 април 2019 г. в Драгоман вече е отворена на адрес . Eдно от най-големите събития за планинско бягане и колоездене в страната с над 400 участници годишно е организирано от община Драгоман и магазини “Стената”. От 2018 г. то е и част от Българска колоездачна лига (БКЛ).В деня на надпреварата Община Драгоман обещава богата културна и спортна програма на централния площад в града. Тя ще включва голяма сцена с музика и танци, изложби, беседи в Туристически информационен център Драгоман, както и организирани туристически турове в региона.Дистанциите в “Байк и рън за Чепън”, които редовните участници добре познават, са маратон (42 км) и полумаратон (21 км) в двете направления, бягане и колоездене,а категориите при бегачите остават непроменени – мъже и жени на съответните дистанции.Стартът за всички е пред община Драгоман, като състезателите в по-късата дистанция правят една обиколка, а по-издръжливите - още една, преминавайки през билото на Чепън планина и ниските части в района на Драгоман. Теренът е съвкупност от асфалт, горски пътища, пътеки, почвен и каменист път. Цялото трасе има формата на осморка, което означава, че състезателите на 42 км имат удоволствието да се насладят на различни пейзажи на отиване и на връщане към площада пред община Драгоман, където е и финалът.Надпреварата, която се случва в една от най-атрактивните туристически дестинации, само на час път с автомобил от столицата и на границата със западната ни съседка Сърбия, за втора поредна година е условно разделена на две основни категории: XCM и Хоби.XCM “Рейс серии”са отворени за всички регистрирани към Българска колоездачна лига и желаят да участват в годишното класиране, сумиращо точки от всички състезания към БКЛ. В случай, че все още не е част от БКЛ, регистрацията на участника става автоматично. В този случай състезанието се провежда по правилата на БКЛ. Хоби е по-”свободната” надпревара - в нея може да участва всеки, който няма стремеж за придобиване на точки към БКЛ.По традиция, заедно с голямото състезание, на площада пред община Драгоман се провежда и детска надпревара за бягане и колоездене, със свободен достъп за най-малките и със забавна програма, включваща въжена градина, много награди и др. Предстои записванията да започнат съвсем скоро като препоръчително е родителите да запишат децата си предварително.Любима атракция за състезатели и придружители е пътуването от София до Драгоман с пътнически превоз на БДЖ, в който те удобно превозват своите велосипеди и “загряват” за състезанието заедно с приятели. В пътуването ще могат да се включат всички с валидна регистрация и плащане на такса за участие. Регистрацията за вагона до Драгоман предстои да бъде отворена съвсем скоро.Вече 7 години „Байк и рън за Чепън“ събира стотици любители на екстремните преживявания, активния начин на живот и красивата българска природа, а между тях са както самите участници в състезанието, така и дошлите да ги подкрепят близки и приятели. Те са привлечени от богатото биоразнообразие на региона, като Чепън планина предлага невероятна панорама към Сърбия от най-високата си точка връх Петровски кръст, а в една кратка разходка из мостчетата на Драгоманското блато могат да бъдат видени редки видове птици, завръщащи се от своето зимно убежище в южни земи.Фейсбук страница:/Фейсбук събитие:/Страница за регистрация:/", "date": "2019.02.22", "title": "Започна регистрацията за осмото издание на 'Байк и рън за Чепън'"}
{"url": "https://offnews.bg/obshtestvo/293-sotcialni-uslugi-za-detca-i-mladezhi-sa-provereni-ot-dazd-prez-201-698165.html", "text": "През 2018 г. служителите от Главна дирекция „Контрол по правата на детето“ към ДАЗД са извършили общо 293 проверки, от които 145 са в Центрове за настаняване от семеен тип за деца без увреждания (ЦНСТДБУ), 125 са в Центрове за настаняване от семеен тип за деца и младежи с увреждания (ЦНСТДМУ), 8 са в Центрове за настаняване от семеен тип за деца и младежи с увреждания с потребности от постоянни медицински грижи (ЦНСТДМУППМГ) и 15 в Домове за деца, лишени от родителска грижа (ДДЛРГ).Тематичната планова проверка бе извършена на територията на цялата страна, целта на която беше да се изследват грижите, които се полагат за децата, настанени в социални услуги, и закрилата им от насилие. Спазването на правата на децата със специфични нужди, съгласно Конвенцията на ООН за правата на детето и Наредбата за критериите и стандартите за социални услуги за деца са правните основания на проверката. От проверените 293 обекта, при 253 от тях доставчик е съответната община. Лицензирани доставчици от ДАЗД предоставят социални услуги в 40 бр. ЦНСТ, от които 14 бр. за деца и младежи с увреждания.Изследвана бе ефективността в работата на ЦНСТ и ДДЛРГ по предотвратяване на различни видове насилие върху децата, с акценти към установяване: наличието на насилие; преобладаващото по вид насилие; форми на упражнено насилие – върху деца от служители, насилие между деца и насилие върху децата от външни за ЦНСТ и ДДЛРГ лица, неглижиране; превантивни действия на персонала за ограничаване случаите на насилие върху децата; как органът за закрила на детето на местно ниво гарантира правото на тези деца на защита от всички форми на насилие, включително и неглижиране на нужди и потребности; действия и мерки за подкрепа на децата, преживели насилие; сътрудничество с отдел „Закрила на детето” (ОЗД) и с компетентната районна прокуратура за спазване задължението за съдействие, регламентирано в чл. 7 от Закона за закрила на детето; мерки и действия спрямо извършителя на насилие, търсене на отговорност; ефективност на предприетите действия от гледна точка на получени крайни резултати за отпадане на риска от насилие за детето/децата.Освен преглед на задължителната документация, свързана с грижата за децата и с организацията на дейността на специалистите, бяха проведени беседи и анонимно анкетно проучване с персонала на социалните услуги и с настанените деца. Целта бе да се получи информация относно наличието на насилие спрямо децата в социалните услуги, как реагират персоналът и децата при насилие, подкрепата, която се оказва, проблеми и трудности, добрите практики, както и дадените предложения за подобряване работата и ефективността за отпадане на риска от насилие за децата.В проверените обекти, в които са установени пропуски в работата на работещите, на директорите на социалната услуга са дадени задължителни предписания, придружени с методически указания за отстраняването им, разписан е и механизъм за взаимодействие между отговорните институции. Потърсено е и съдействие от кметовете на общините и/или лицензирани организации като доставчици на социалната услуга, с оглед подкрепа при изпълнението на дадените задължителни предписания.След приключване на плановата проверка е изготвен национален анализ, в който са описани резултатите от нея. Същият е изпратен на: министъра на труда и социалната политика, министъра на здравеопазването и изпълнителния директор на Агенцията за социално подпомагане.", "date": "2019.02.22", "title": "293 социални услуги за деца и младежи са проверени от ДАЗД през 2018"}
{"url": "https://offnews.bg/politika/polovinata-ot-balgarite-sa-na-mnenie-che-evroizborite-niama-da-sa-che-698167.html", "text": "52% от българите са на мнение, че предстоящите евроизбори по-скоро няма да са честни, а 37% смятат, че изборите по-скоро ще са честни.Данните са от независим експресен телефонен сондаж на „Галъп интернешънъл“ по панелна методика, която обезпечава представителност. Сондажът е проведен между 19 и 21 февруари сред 800 души в цялата страна. Абсолютното максимално отклонение е ± 3.5 при 50% дялове. 1% от извадката е равен на около 55 хиляди души.Българите автоматично подкрепят всякакви форми на „отваряне“ на изборния процес към гражданите – преференциално гласуване (подкрепено от мнозинство от 70%), машинно гласуване (75%), дори и възможността практически всички българи в чужбина да могат да гласуват (78%).63% не одобряват гласуването на ГЕРБ, ДПС и НФСБ, което на практика обезсили преференциалния вот. 24% го подкрепят, а останалите се колебаят.59% се съгласяват с обвинението, чe като цяло, с промените в изборните правила управляващите се стремят към „служебна победа“, 30% се противопоставят на това мнение, а останалите се колебаят. Зад подозренията спрямо властта застават не само привържениците на парламентарната опозиция, но и хората, които не биха гласували, както и голямата част от другите опозиционно настроени респонденти, твърдят социолозите от „Галъп интернешънъл“.74% подкрепят решението на Борисов за частично преосмисляне на промените в изборните правила, а 17% са „против“. Останалите се затрудняват да формират позиция.55% не одобряват решението на БСП да напусне парламента, а 37% го одобряват, като останалите се колебаят.50% от респондентите са на мнение, че ДПС всъщност е скрит партньор на властта, а 28% са на обратната позиция, при 22% колебаещи се.\"Високото доверие в президентската институция на фона на традиционно по-ниското доверие в парламент и правителство карат мнозинството от запитаните да се солидаризират с позиция за ненамеса във Венецуела – 69% избират тази опция, а 20% предпочитат правителствената позиция по кризата в латиноамериканската страна. Българското масово съзнание традиционно е против намеси и президентската позиция е в синхрон с масовите нагласи\" - твърдят още от „Галъп интернешънъл“.", "date": "2019.02.22", "title": "Половината от българите са на мнение, че евроизборите няма да са честни"}
{"url": "https://offnews.bg/obshtestvo/zapochva-savmestna-balgaro-amerikanska-podgotovka-na-poligon-novo-selo-698169.html", "text": "На Учебен полигон „Ново село“ започва съвместната българо-американска подготовка, която ще продължи до 19 октомври 2019 г.В нея ще участват сили и средства от Министерството на отбраната, структурите на пряко подчинение на министъра на отбраната и Българската армия.За целите на подготовката от днес, 22 февруари, започва предислоциране на до 400 военнослужещи с необходимата екипировка, щатно въоръжение и бойни припаси от Въоръжените сили на САЩ в Европа, както и на бойни машини на пехотата M2A3 „Брадли“, хеликоптери UH-60 „Blackhawk“ и HH-60 „Pave Hawk“, самоходни минохвъргачки М1064, транспортна, спомагателна и ремонтна техника.В рамките на съвместната тренировка ще бъдат провеждани стрелби на Учебен полигон „Ново село“ и тренировъчни полети на военните хеликоптери.", "date": "2019.02.22", "title": "Започва съвместна българо-американска подготовка на полигон Ново село"}
{"url": "https://offnews.bg/politika/stanishev-blagodari-za-aktiva-na-bsp-za-nominatciite-za-evrovota-ocha-698171.html", "text": "Лидерът на Партията на европейските социалисти (ПЕС) Сергей Станишев благодари на членовете на БСП, които издигат номинацията му за евроизборите през май. \"С огромна част от тези хора съм водил много кампании. Те ме познават и знаят, че съм човек на БСП. Винаги съм бил и ще бъда\", каза той на форум в Мадрид. С него ПЕС поставя официално начало на кампанията на кандидата си за председател на Еврокомисията Франс Тимерманс и представя предизборната си платформа, наречена Нов социален договор за Европа. Тя е създадена от всички 34 партии от политическото семейство. \"Изработихме го заедно с амбицията да убедим колкото се може повече европейци да обновим Европа, да я спасим чрез промяна, отбеляза той. \"Всеки кандидат за евродепутат трябва да може да разговаря с хората. Аз имам отношението към хората и последните ми посещения в страната ме убеждават. Мога да чувам дори онези, които не са съгласни с мен\", заяви Сергей Станишев.Лидерът на ПЕС прогнозира, че в много страни, вкл. в България, левите ще завоюват повече мандати за новия Европейски парламент.\"Левицата акцентира на социалната политика и това е нейният отговор на крайните националисти. Виждаме все по-голямо сближаване на ЕНП с крайните националисти - градят мостове към Орбан в Унгария, в Испания народната партия и либералите избелват образа на крайните националисти, да не кажа неофашисти, коментира Станишев.\"Убеден съм, че хората навсякъде искат да видят ЕС, който възстановява справедливостта, бори неравенствата. Мнозина днес казват \"Европа на нациите\". Но това означава големият да мачка слабия, а ние искаме единна Европа - не на скорости. Където всяка страна е уважавана, където се преодоляват различията с младежка или детска гаранция, създаване на работни места\", добави лидерът. Станишев подчерта, че ПЕС няма да води кампания на омразата.На въпрос кои ще бъдат партньорите им в следващия Европарламент, президентът на ПЕС отговори, че работят и ще търсят допирни точки с Европейската обединена левица и със Зелените. Той обаче отбеляза, че европейските социалисти поддържат тезата, че Европа трябва да преминава все повече към зелена икономика и опазване на околната среда, но са единствените, които обвързват тази политика със социални политики и със социална защита. \"Ние сега сме в опозиция на мнозинството в ЕП, което се формира най-вече от ЕНП и националистически партии в много отношения, европейските консерватори и реформатори например. АЛДЕ е част от това статукво в момента\", посочи още той и не отговори категорично дали партията би си партнирала с АЛДЕ след изборите.Лидерът на евролевицата коментира и позицията на партията по въпроса за мигрантите. Според него тя е в интерес на България. \"Ние сме за реформа на Дъблинския регламент и не искаме България, както и другите гранични държави, да се превръща в буфер и лагер на бежанци\", каза той. И обясни, че левицата е за солидарност в ЕС и за Европа със силни граници, а не за континент като разграден двор, в който всеки може да влезе. Ако Европа не иска да внася несигурност, тя трябва да изнася сигурност към страните в криза или с конфликти, смята Станишев. Това може да се случи с инициативи (от типа на плана \"Маршал\") и помощ за тези страни, които да помагат на хората в техните държави на произход.", "date": "2019.02.22", "title": "Станишев благодари за актива на БСП за номинациите за евровота. Очаква повече места в ЕП"}
{"url": "https://offnews.bg/politika/radev-prizova-shvejtcaria-i-balgaria-da-razkrivat-bankovite-si-tajni-698166.html", "text": "България и Швейцария да засилят обмена на информация в борбата с корупцията и разкриване на банковата тайна при укриване на доходи и данъчни престъпления, призова президентът Румен Радев. По покана на своя швейцарски колега българският държавен глава е на официално посещение в Конфедерация Швейцария.Радев подчерта интереса на страната ни за по-тясно взаимодействие между банковия сектор в двете държави и при споделянето на опит и въвеждане на модерни стандарти за банков надзор, с оглед на заявения интерес на България за присъединяване в перспектива към еврозоната.„Ефективната борба с корупцията е задължителна, ако България иска да постигне реален напредък в процеса на своята европейска интеграция“, категоричен беше българският президент.В Берн Радев и Маурер обсъдиха и перспективите за продължаване на Българо-швейцарската програма за сътрудничество. С нея страната ни получава експертна и финансова подкрепа в области като насърчаване на икономическия растеж и подобряване условията на труд, социалната стабилност, обществената сигурност, опазване на околната среда, върховенството на закона и укрепване на гражданското общество.В рамките на програмата досега страната ни е получила 72 млн. швейцарски франка по проекти, които следва да бъдат изпълнени до края на 2019 г. и президентът Радев подчерта стремежа на България да затвърди постигнатите резултати с нейното продължаване.„Особено значими са успехите на тази програма в областта на професионалното дуално обучение, която обхвана хиляди български ученици, множество училища и фирми“, посочи Румен Радев.Професионалното обучение е фактор за намаляване на младежката безработица, за обществена интеграция и насърчаването на много малки и средни компании в различни сфери и през следващия период на програмата повече средства следва да бъдат заделени именно за образование, заяви българският президент.Румен Радев открои интереса на страната ни за създаване на съвместен изследователски център в България в рамките на програмата за провеждането на научни и лабораторни изследвания, от които да се възползват както българските, така и швейцарските компании.“Създаването на такъв център ще бъде от полза за бизнеса, както в Швейцария, така и в България, за да може нашите учени и студенти да остават и да работят у нас, а резултатите от тяхната работа ще бъдат от полза и за двете страни“, посочи президентът.Швейцария ще продължи да работи за намаляване на икономическите и социални различия в разширения Европейски съюз, както и в слаборазвитите райони в България, подчерта от своя страна Ули Маурер.Президентът Ули Маурер открои отличното партньорство между въоръжените сили на двете държави и изрази интереса на Швейцария да участва в процеса на модернизация на Българската армия. Партньорството в справянето с миграцията и реформирането на европейската политика за предоставяне на убежище също бяха сред акцентите на срещата.По-рано през деня българският президент беше посрещнат с официална церемония във военно-въздушна база „Мейринген“.Румен Радев и Ули Маурер наблюдаваха учение „Алфа Скрамбъл“, което представя бърза реакция за излитане със самолети FA18 в случай на нарушение на въздушното пространство на страната.", "date": "2019.02.22", "title": "Радев призова Швейцария и България да разкриват банковите си тайни, когато се разследва укриване на доходи"}
{"url": "https://offnews.bg/112/drogiran-17-godishen-mladezh-blasna-s-taksi-trima-politcai-pri-opit-da-698163.html", "text": "Днес около 14.50 ч. на бул. „Васил Левски“ в София 17-годишен младеж, шофирал такси, блъсна трима полицаи при опит да спрат автомобила.Полицаите са пострадали леко и са откарани са за преглед в болница.На място, след оказана съпротива и опит да избягат, са задържани шофьорът на таксито и двамата му спътници.Шофьорът е 17- годишен, неправоспособен младеж, криминално проявен. Младежът е бил обявен за издирване от баща си, тъй като е напуснал дома за непълнолетни, в който е бил настанен.Извършен му е полеви тест, който е отчел положителна проба за употреба на наркотици.Двамата му спътници са: 20-годишен криминално проявен мъж и жена на 22 години.При последвало претърсване в колата са намерени наркотични вещества и оръжие.Според оперативни данни на полицията, цитирани от БНТ, този таксиметров автомобил е използван предимно за услугата \"доставка на дрога по домовете\". Таксито не е обявено за откраднато, установява се кой е неговият собственик и защо го е дал в ръцете на 17-годишен.", "date": "2019.02.22", "title": "Дрогиран 17-годишен младеж блъсна с такси трима полицаи при опит да спрат колата му (обновена)"}
{"url": "https://offnews.bg/zimni/aleksi-pintiuro-specheli-kombinatciata-kontuzia-beliaza-sastezanieto-698168.html", "text": "Световният шампион Алекси Пинтюро спечели комбинацията в Банско, кръг от Световната купа по ски-алпийски дисциплини, осигурявайки си първото място в крайното класиране за сезона. Французинът спечели победата с общо време 1:55.55 минути. Това бе победа номер 22 в кариерата му и първа през сезона.27-годишният скиор остана трети след първия манш, провел се на писта \"Марк Жирардели\" с време от 1:09.24 минути, а лидер беше Мауро Кавизел от Швейцария, който се справи с трасето за 1:09.08 минути, но в крайна сметка остана шести.Австриецът Марсел Хиршер, който бе на 20-то място след първия манш, успя да стопи пасива си, като завърши с най-добро време в слалома, провел се на писта \"Алберто Томба\" и успя да стигне до второто място в крайното класиране. Времето на Хиршер от 1:56.23 минути бе с едва една стотна по-добро от това на третия Стефан Хадалин от Словения, който е световен вицешампион от Оре по-рано този месец.Българският представител Йоан Тодоров остана на последната 36-та позиция с изоставане от 11.44 секунди спрямо Алекси Пинтюро,Контузия беляза спускането на Марко Шварц, който спечели три медала от Световното в Оре. Австриецът се контузи при приземяването след последния скок преди финала в супергигантския слалом. Все пак той успя да завърши първия манш с десето време, но не успя да вземе участие във втората част от надпреварата.", "date": "2019.02.22", "title": "Алекси Пинтюро спечели комбинацията, контузия беляза състезанието в Банско (видео)"}
{"url": "https://offnews.bg/politika/vmro-stana-chlen-na-aliansa-na-evropejskite-konservatori-i-reformisti-698139.html", "text": "ПП „ВМРО – Българско национално движение\" от днес е част от най-голямото политическо семейство на консерваторите.Това се случи на днешния форум на Алианса на европейските консерватори и реформисти (АКРЕ) в италианската столица Рим, съобщиха от ВМРО. Членството на ВМРО в политическия алианс на консервативните и патриотични сили е без съмнение изключително международно признание за дейността на Организацията, а и в частност на евродепутата Ангел Джамбазки, който вече пет години е част от групата на Европейските консерватори и реформисти в Европейския парламент.Ние считаме, че сега бе най-удачният момент това да се случи след като партията на Ердоган прекрати членството си в Алианса и по този начин изчезна червената линия, която от ВМРО никога не бихме преминали, а именно да сме в една организация заедно с Ердоган, пишат партията на войводите. Членството на ВМРО в АКРЕ идва в навечерието на най-важните европейски избори досега. Избори, които ще променят Европейския съюз. Разпределението на силите в бъдещия ЕП ще бъде съвсем различно от досегашното, а очакванията са консервативните и патриотични сили да получат още по-голямо представителство.ВМРО вижда бъдещата си дейност в ЕП именно в рамките на АКРЕ, което несъмнено е най-голямото консервативно семейство, борещо се през годините за Европа на отечествата, за повече национален суверенитет, за запазване на традициите – семейните и националните, за запазване на културния и християнски характер на Европа, за недопускане на мигранти и др. Ние даваме политическа заявка да сме алтернативата на досегашния либерален диктат в Европа и в бъдещия Европейски парламент на базата на гореспоменатите политически позиции. Ще се противопоставим на либералите, които сринаха доверието на европейските граждани със своите политики, заявяват от ВМРО. Алиансът на европейските консерватори и реформисти ще бъде обединител на всички традиционни и патриотични политически сили в бъдещия Европейски парламент, който ще предложи алтернативната политика на досегашното либерално статукво, а ВМРО, като част от АКРЕ, ще бъде българският глас в Европа. ", "date": "2019.02.22", "title": "ВМРО стана член на Алианса на европейските консерватори и реформисти"}
{"url": "https://offnews.bg/futbol/sevilia-shte-tarsi-revansh-sreshtu-barselona-698161.html", "text": "В дербито на кръга в испанската Ла Лига Севиля ще посрещне Барселона в търсене на реванш за отпадането от Купата на краля. Двубоят на \"Рамон Санчес Писхуан\" е в събота с начален час 17:15 и ще можете да го гледате директно в ефира на .\"Севилци\" се справиха с Лацио през седмицата в турнира Лига Европа, а сега имат \"крещяща\" нужда от точки в битката за местата, даващи право на участие в Шампионската лига. В момента те са четвърти с 37 пункта, но Хетафе и Алавес дишат във врата им с едва 1 точка изоставане. \"Андалусийците\" трябва да прехвърлят формата си от европейската сцена на домашната, тъй като са спечелили едва 2 от последните си 11 двубоя в първенството. Пабло Мачин няма да може да разчита на контузените Нолито и Серхио Ескудеро, а под въпрос са Даниел Карико, Хесус Навас, Максим Гоналон и Йорис Наньон. Травмата на Ескудеро ще даде отново шанс за Куинси Промес на левия фланг на атаката, докато Габриел Меркадо е готов да замести Карико при нужда. Евер Банега се връща след изтърпяно наказание, а в случай, че Навас не е на разположение, Алейш Видал и Гийерме Арана са готови да го заместят.Барселона също не се намира във страхотна форма, макар и да няма загуба в седем последователни срещи във всички турнири, \"Лос кулес\" не успяха да победят Лион, Атлетик Билбао, Реал Мадрид и Валенсия. В шампионата Барса е убедителен лидер с 54 точки на 7 пред втория Атлетико Мадрид след 24 изиграни кръга.Старши треньорът на \"каталунците\" Ернесто Валверде няма да може да разчита на Рафиня, Яспер Силесен и Артур, а единственият футболист под въпрос е бранителят Томас Вермаелен. В отсъствието на Артур в спор за неговото място ще влязат Артуро Видал и Сержи Роберто. Очаква се Валверде да заложи на Нелсон Семедо за десния фланг на защитата, в опит за неутрализиране на бързината на Куинси Промес. Един измежду Филипе Коутиньо и Усман Дембеле ще оформи тризъбеца в атака заедно с Лео Меси и Луис Суарес.Едно нещо е сигурно - тези два отбора ще ни предложат поредното зрелище с марката Ла Лига, която можете да гледате само в ефира на .", "date": "2019.02.22", "title": "Севиля ще търси реванш срещу Барселона"}
{"url": "https://offnews.bg/futbol/sevilia-barselona-i-psv-fejenord-prez-uikenda-po-max-sport-698156.html", "text": " за пореден уикенд ще предложат на феновете футболни емоции от Испания, Италия и Холандия. Кръгът на Ла Лига започва в събота, 23 февруари, с дербито между два от лидерите в класирането Севиля и Барселона. Мачът на стадион „Рамон Санчес Писхуан” е от 17:15 часа и ще се предава пряко по . Двубоят е с пряко значение за местата в челото, като домакините от Севиля ще защитават позицията си в зона Шампионска лига, докато Барселона ще иска да запази комфортния си аванс от 7 точки пред втория Атлетико Мадрид.Реал Мадрид шокиращо загуби с 0:1 на „Бернабеу” срещу Жирона миналия уикенд и сега няма право на грешка при гостуването си на Леванте. Мачът е в неделя от 21:45 часа и също ще се излъчва пряко по Серия А също обещава много емоции на феновете. Неделната програма започва в 13:30 часа с битката между непредвидимия тим на Сампдория и Каляри с Кирил Десподов в състава. Ювентус ще се опита да преодолее шока от загубата от Атлетико Мадрид в Шампионската лига при гостуването си на Болоня от 16:00 часа. Емоциите в неделната вечер са гарантирани с два сблъсъка с участието на тимове от Топ 3. От 19:00 часа Парма посреща втория в класирането Наполи, а от 21:30 часа Фиорентина е домакин на Интер. Всички мачове от поредния кръг на Серия А ще се излъчат директно по .Дербито на холандската Ередивизи между ПСВ Айндховен и Фейенорд предизвиква интереса на феновете не само в Ниската земя, но и в цяла Европа. „Филипсите” влизат като фаворити в двубоя, но през последните години тимът от Ротердам доказа, че играе успешно срещу настоящия шампион. Двубоят ПСВ Айндховен – Фейенорд е на 24 февруари от 15:30 часа и ще се излъчва пряко по .Столицата на Чехия Прага за първи път в историята ще е домакин на главечер от UFC. Топ мачът на бойната вечер ще е в полусредна категория между полската сензация Ян Блахович и солидния нокаутьор от Бразилия Тиаго Сантос. Шоуто UFC Fight Night от Прага ще се излъчи пряко по  на 23 февруари от 21:00 часа.", "date": "2019.02.22", "title": "Севиля – Барселона и ПСВ – Фейенорд през уикенда по MAX Sport"}
{"url": "https://offnews.bg/politika/ninova-koga-bsp-shte-se-varne-v-parlamenta-zavisi-ot-gerb-koga-sht-698175.html", "text": "БСП напусна парламента по три причини - защото управляващото мнозинство грубо наруши законите на България - например за машинното гласуване, за смяна на ЦИК, отне права на граждани - на съдебен контрол, на преференции, и трето - това стана не с диалог, а в див пазарлък по парламентарните стаи посред нощ. Това заяви лидерът на БСП Корнелия Нинова по БНТ. Кога социалистическата партия ще се върне в Народното събрание зависи от ГЕРБ - дали ще възстановят върховенството на закона и правата на хората, дали ще се промени политиката \"ти на мене, аз на тебе\", обясни Нинова. Тя допълни, че досегашните напускания на БСП на парламента са били по конкретни причини, които са били удовлетворени. Първо - отстраняването на председателя на НС Димитър Главчев от поста шеф на Народното събрание, втори път - заради смяната на Валери Симеонов като вицепремиер след скандала с майките на деца с увреждания, припомни Нинова. Тя коментира противоречията между БСП и ПЕС: Да, ние сме против Истанбулската конвенция и няма да отстъпим, каквото и да реши ПЕС или Сергей Станишев. Може да е противоречие с ПЕС, но няма да променим позицията си.11 орагнизации вече са обявили съгласие с БСП, стана ясно още от думите на лидера на БСП. Другата седмица ще имаме среща с европейските посланици, обяви тя. Нашият подход не е нито силов, нито силен - той е принципен, категорична бе тя. Предсрочните избори не могат да бъдат цел, те са средство за промяна на системата, за подобряване живота на хората, обясни Корнелия Нинова. Диагнозата на ДПС за страната е вярна, лечението, което предлагат, според нас - не. Те предлагат програмен кабинет от всички партии. Всички партии във властта, за да са добре, хората - отвън, те остават опозиция. Това за нас е абсолютно неприемливо, категорична бе Корнелия Нинова.  ", "date": "2019.02.22", "title": "Нинова: Кога БСП ще се върне в парламента? Зависи от ГЕРБ - кога ще върне върховенството на закона"}
{"url": "https://offnews.bg/sviat/papa-frantcisk-predstavi-plan-za-borba-sas-seksualnite-posegatelstva-s-698143.html", "text": "Папа Франциск представи план от 21 точки за борба със сексуалните посегателства срещу деца в Католическата църква. Той представи плана си по време на четиридневна среща на върха Среща на върха на Римокатолическата църква във Ватикана, в която участват епископи от цял свят. Мерките включват опростени процедури, чрез които жертвите да докладват за посегателства и включването на външни експерти в църковните разследвания.Пред 130 епископи от целия свят папа Франциск заяви, че Бог и светът очакват действия от тях. \"Моля се на Светия дух да ни подкрепи и да ни помогне, да превърнем това зло в разбиране и пречистване. Нека Дева Мария ни даде светлина, за да излекуваме дълбоките рани, които педофилският скандал нанесе на младите и на вярващите\", каза той.Папата се срещна и с жертви на сексуални посегателства.", "date": "2019.02.22", "title": "Папа Франциск представи план за борба със сексуалните посегателства срещу деца в Църквата"}
{"url": "https://offnews.bg/obshtestvo/manolova-sas-zakon-sreshtu-svrahpravomoshtiata-na-bankite-698144.html", "text": "Омбудсманът Мая Манолова организира обществено обсъждане за „Защита от неравноправни клаузи и свръхправомощията на банките” в понеделник от 11.30 часа в сградата на институцията. На форума общественият защитник ще представи законопроект за ограничаване свръхправомощията на банките с промени в Гражданския процесуален кодекс.  Срещу България има наказателна процедура заради несъответствие с правото на Европейския съюз във връзка с неравноправните клаузи в потребителските договори, за което Европейската комисия даде през януари т.г. на страната ни двумесечен срок за справяне с проблема.Целта на дискусията е да бъде обсъдена промяна в нормативната уредба, която да осигури защита на потребителите, в това число на финансови услуги, предоставяни от банки и други кредитни институции, при снабдяването им с изпълнителен лист по реда на заповедно производство, както и защита от неравноправни клаузи.", "date": "2019.02.22", "title": "Манолова със закон срещу свръхправомощията на банките"}
{"url": "https://offnews.bg/obshtestvo/10-ot-balgarite-imat-telk-obiavi-vatreshniat-ministar-698131.html", "text": "10% от българите имат решения при 2 на сто средно за Евросъюза. Това обяви на изслушване в Народното събрание вътрешният министър Младен Маринов.\"Тук вече се забелязва активна работа от посредници, които търсят кандидати да се явят пред ТЕЛК. Нормалният ред е хора със заболявания да търсят явяване пред ТЕЛК, но тук явно вече става въпрос за престъпна бизнес схема\", допълни Маринов.Последната операция на службите на МВР беше във Варна в началото на седмицата, където се оказа, че са издадени . Съдът обаче , след като установи, че \"няма доказателства за организирана престъпна група\". Изслушването на министър Маринов влезе като допълнителна точка в дневния ред на Народното събрание, след като редовният петъчен парламентарен контрол бе отменен, заради отсъствието на депутатите от БСП. Маринов отговори на въпроси на депутатите от управляващото мнозинство и предостави данни за системата на ТЕЛК и борбата със злоупотребите с нея.Според отчета му само през януари тази година са направени проверки на общо 41 преписки в системата на ТЕЛК. \"През 2019 г. са образувани 29 досъдебни производства, като отново най-много са регистрирани в област Разград. Всички 29 досъдебни производства са на производство и към момента при разследващ полицай\", съобщи още Маринов.Разград е на 4-то място по най-голям процент на лица, ползващи пенсия - 18,31%. Първите три места са заети както следва: Силистра - 28,61%, Враца - 19,29%, Габрово - 19,02 %. Коментирайки борбата на МВР със злоупотребите, той заяви, че \"за целта са проведени 384 беседи, с лица, на които са отпуснати пенсии за инвалидност\".Депутатът от ГЕРБ Маноил Манев постави начало на изслушването, което според него е необходимо, за да се предотвратят \"спекулации и фалшиви новини от БСП\". Главният секретар на МВР Ивайло Иванов пък представи данни за средните суми за заплащане на посредниците в схемата в отговор на въпрос от страна на депутата от \"Обединени патриоти\" Александър Сиди.\"В процеса на работата по тези случаи бяха установени различни суми, които са давани на посредниците. Най-ниската констатирана сума е 200 лв., която е дадена за подкуп. Основните суми варират от 600 до 2500 лв. Сумата е била определяна в зависимост от това колко човека участват в дадената верига и за кого са предназначени сумите\", заяви Иванов.На трибуната излезе и председателят на ПГ на ГЕРБ Цветан Цветанов, който изрази надежда, че \"системният подход\" на МВР срещу фалшивите ТЕЛК-ове \"ще има сериозен превантивен ефект\". Проблемът според Цветанов е, че злоупотребяващите с ТЕЛК решения често започват да го правят и в други аспекти на т.нар. \"социален пакет\", като данъчни облекчения, ползване на енергийни помощ, защита при освобождаване от работа, безплатни винетки и т.н.Той още заяви, че отсяването на фалшивите ТЕЛК-ове ще остави допълнителен ресурс за пенсионната система. \"Това е възможният финансов ресурс, който може да бъде пренасочен при гледането на бюджета за 2020 г.\", допълни Цветанов.Заместник-председателят на ВМРО и депутат от управляващата коалиция Искрен Веселинов припомни, че битката с фалшивите ТЕЛК решения бе ключова за \"Обединени патриоти\" при сключване на коалиционното споразумение с ГЕРБ. Той още заяви, че не е допустимо между 300-500 млн. лв. всяка година да бъдат прахосвани за фалшиви инвалидни пенсии, и допълни, че има нужда от сериозна контролна система.\"Ние трябва да помислим по въпроса НОИ като органа, който плаща да има своите контролни механизми да може да проверява съмнителните решения още в момента на тяхното издаване\", допълни Веселинов.", "date": "2019.02.22", "title": "10% от българите имат ТЕЛК, обяви вътрешният министър"}
{"url": "https://offnews.bg/tehnologii/vivacom-i-endurosat-s-obsht-proekt-za-upravlenie-na-nano-spatnitci-698140.html", "text": "Последно поколение антена за приемане на данни от нано- спътници вече работи на сателитната станция Плана на VIVACOM. Тя е инсталирана от водещата българска компания на нано-сателити Ендуросат. Двете компании сключиха дългосрочно партньорство за съвместна работа в областта на сателитни комуникации с нано-спътници.Нано-сателитите намират все по-голямо приложение за наблюдение на земната повърхност, комуникационни цели, пренос на информация, научни изследвания и обучение. Антената на станция Плана е поредна стъпка на ЕндуроСат към създаването на глобална мрежа за комуникация с подобен тип сателити на компании, научни центрове и университети. Ролята на VIVACOM e да осигури професионална поддръжка в управлението и преноса на данни от нано-спътници. Според Euroconsult, в световен мащаб в следващите 10 години се очаква да бъдат изстреляни над 7 000 нови нано-спътника. „Екипът на ЕндурСат избра сателитна станция Плана на VIVACOM за разполагане на оборудването си, заради отличната инфраструктура, специално подбраното разположение на обекта, осигуряващо възможност за надеждна комуникация с различни видове спътници и най-вече заради сериозния опит на компанията в сателитния бизнес, високото качество и надеждност на услугите, които предоставяме на  нашите клиенти“, заяви Владимир Рангелов - старши мениджър продажби във VIVACOM.", "date": "2019.02.22", "title": "VIVACOM и ЕндуроСат с общ проект за управление на нано-спътници"}
{"url": "https://offnews.bg/obshtestvo/mon-poiska-ot-ek-da-redaktira-anketen-vapros-za-pola-na-uchenitcite-698138.html", "text": "Министерството на образованието и науката (МОН) е изпратило писмо до генералния директор на Главна дирекция „Образование, младеж, култура и спорт“ към ЕК Темис Кристофидо с молба за редакция на анкетата към инструмента за дигитална самооценка SELFIE.Искането е от  или да бъде премахнат целият въпрос, защото в сегашния вариант той е неприемлив. В писмото се посочва, че инструментът SELFIE помага на училищата да внедрят дигиталните технологии в процесите на преподаване, учене и оценяване и затова е необходимо казусът да бъде разрешен възможно най-скоро.В сега предложения вариант на анкетата възможните отговори на въпроса за пола са не два, а четири: \"Момче\", \"Момиче\", \"Друго\", \"Предпочитам да не казвам\".В коментар пред OFFNews вчера от МОН заявиха:\"Министерството на образованието и науката не е участвало в разработването и одобряването на въпросите в анкетата. Целта ѝ не е определянето на половата принадлежност. По информацията, с която разполагаме – причината да има такъв вариант за отговор е, че някои държави са го възприели, включително и нормативно.\"", "date": "2019.02.22", "title": "МОН поиска от ЕК да редактира анкетен въпрос за пола на учениците"}
{"url": "https://offnews.bg/obshtestvo/sdvr-bez-shestvia-za-derbito-v-nedelia-21-fena-sas-zabrana-za-macha-698146.html", "text": "Мачът между Левски и ЦСКА в неделя на Националния стадион е определен като \"рисков\" и СДВР предприема всички необходими мерки за охрана на обществения ред и безопасност на движението в столицата преди, по време и след провеждането на футболната среща. Дербито е от 13.00 часа. В деня на мача няма да бъдат продавани билети на каса, а само онлайн. Привържениците на отбора домакин ПФК „Левски” ще бъдат настанени в сектори „А” и „Б”, а тези на ПФК „ЦСКА – София” - в сектори „В” и „Г”.На изградени контролно-пропускателни пунктове в района на спортното съоръжение полицаи ще извършват щателна проверка на всички посетители на футболния мач. Феновете ще бъдат допускани с документ за самоличност и билет /пропуск/ за футболната среща. Малолетните ще влизат само с пълнолетен придружител и предварително попълнена декларация, която може да бъде изтеглена онлайн или взета от обособени пунктове, подсигурени от организатора, в района на стадиона.Униформените ще следят за недопускане на зрители във видимо нетрезво състояние, както носещи забранени предмети и вещи: огнестрелни оръжия; пиротехнически изделия; ножове; палки; боксове; бутилки, в това число и парфюми; чадъри. Предприети са стриктни мерки за недопускане на 21 футболни фенове, които имат наложена съдебна забрана за посещение на спортни мероприятия.За да бъде избегнато струпване, зрителите да се възползват от по-ранното отваряне на входовете на стадиона. Вратите за посетители ще бъдат отворени в 11:00 часа, уточняват от СДВР. Няма да бъдат допускани шествия на феновете, които да блокират движението, обясни старши комисар Антон Златанов, зам.-директор на СДВР. По думите му мерките ще обхванат цяла София - от крайните квартали до центъра. Ще се охраняват спирките на градския транспорт и метрото, допълни той. Направени са маршрути, по които да се придвижват феновете на двата отбора, за да се избегне евентуално засичане между тях. След края на мача едната агитка ще бъде задържана на стадиона, за да може феновете на другия отбор да се изнесат безпроблемно от стадиона. При равен резултат на стадиона ще бъде задържана агитката на гостуващия отбор. При победа на един от двата отбора на стадиона ще бъде задържана агитката на спечелилия отбор, а феновете на загубилия отбор ще напуснат стадиона\", уточни Златанов.Забранява се престоят и паркирането на пътни превозни средства, с изключение на автомобилите на участниците в мероприятието, както следва:От 08:00 часа днес до 20:00 часа на 24 февруари, неделя - при сектор \"Г\" на Националния стадион \"Васил Левски\";от 08:00 до 15:00 часа на 24 февруари, неделя - на моста пред Национален стадион \"Васил Левски\";от 09:00 до 15:00 часа на 24 февруари, неделя - на ул. \"Ген. Гурко\" между булевардите \"Евлоги и Христо Георгиеви\" и \"Васил Левски\".От 12:00 часа до приключване на футболната среща на 24 февруари, неделя, само при необходимост и по преценка на ръководството на СДВР, ще се забранява влизането на пътни превозни средства в двете посоки, с изключение на автобусите на масовия градски транспорт по:ул. \"Ген. Гурко\" между булевардите \"Васил Левски\" и \"Евлоги и Христо Георгиеви\"; бул. \"Евлоги и Христо Георгиеви\" между пл. \"Орлов мост\" и бул. \"Черни Връх\"; бул. \"Драган Цанков\" между бул. \"Евлоги и Христо Георгиеви\" и бул. \"Пейо К. Яворов\".", "date": "2019.02.22", "title": "СДВР: Без шествия за дербито в неделя, 21 фена със забрана за мача Левски - ЦСКА"}
{"url": "https://offnews.bg/kultura/ministerstvo-na-kulturata-obiavi-konkurs-za-direktor-na-natcionalnata-698141.html", "text": "Министерството на културата обяви конкурс за директор на Националната галерия.Според обявата, кандидатите трябва да представят концепция за развитието на Национална галерия за следващите 5 години. Те трябва да имат имат висше образование в направление \"Изкуства\" , 5 годишен професионален опит и да владеят писмено и говоримо английски език. Крайният срок за подаване на документи е 21 март. Директор на Националната галерия към момента е Ярослава Бубнова. При избирането си на управленския пост, тя обясни концепцията си пред БНР:Обвиненията в конфликт на интереси за това, че все още е ръководител на Института за съвременно изкуство, докато приема поста директор на Националната галерия, тя коментира пред „Площад Славейков\":Към Ярослава Бубнова не бяха спестени и обвинения за , на който върху маси в Националната галерия бяха изваяни човешки тела от шунка и деликатеси.През 2018 Националната галерия получи дарение от 1,84 млн. лв. от българската емигрантка Маргарита Занеф, родена в България и починала през 2016 г. в Австралия. Сумата бе преведена по сметка на Националната галерия през миналия февруари.Пълната обява за конкурса за директор на Националната галерия можете да видите .", "date": "2019.02.22", "title": "Министерство на културата обяви конкурс за директор на Националната галерия"}
{"url": "https://offnews.bg/temida/kalin-terzijski-obzhalva-prisada-za-obida-na-pametta-na-hajtov-698137.html", "text": "Писателят Калин Терзийски обжалва пред Софийския градски съд съдебно решение, с което бе осъден от роднини на покойния Николай Хайтов за обида на паметта му.Първоинстанционният съд се произнесе в полза на двамата сина и дъщерята на Хайтов, които са били засегнати от думи на Терзийски в телевизионното предаване \"Комбина\" по Нова тв. Интервюто бе показано през 2016 г. Там писателят казва, че Николай Хайтов и Йордан Радичков са били \"слуги на един режим, който аз не мога да понасям\" и че \"те са правили ****** на Тодор Живков\".Интервюто е излъчено с встъпително обяснение от водещата Лора Крумова. \"Действително нямахме очакването, че той ще бъде в състоянието, в което е - очевидно нетрезвен\", казва тя. Затова екипът се колебал дали да го излъчи, но решили да пуснат записа, защото \"това е неговият свят и живот в момента\".Засегнати от казаното в ефир, наследниците на Николай Хайтов решават да заведат дело за обида, като първоначално имат морален иск за символична стойност - 1 лев. По-късно предявяват и финансова претенция и съдът отсъжда Терзийски да изплати по 8000 лева на всеки от тримата ищци плюс съдебните разноски.По време на обжалването пред СГС роднините на автора на \"Диви разкази\" не присъстваха в залата, а бяха представлявани само от адвокат.Защитникът на Терзийски, адв. Камен Новиков, обяви в залата, че не приема решението на първата инстанция, тъй като думите на писателя отразяват начин на мислене, различен от общоприетите мнения, но това не предполага носене на наказателна отговорност. Казаното било насочено срещу режима, а не срещу конкретни личности. Впоследствие други лица са вложили в тях смисъл на обективно, а не на оценъчно мнение, посочи юристът. \"Не е ли бил близък до върхушката? Кое е лъжата, клеветничеството и обидата\", попита той. Според него вредата от изказването не е доказана.Адв. Александър Кашъмов също се яви в залата като съдебен защитник на Терзийски. Според него ищците претендират чужди права, а правото на добро име е субективно право на индивида. По думите на Кашъмов е обезпокоително, че се претендира накърняване на доброто име на покойник, който е и публична личност. \"Ако продължим в тази посока, къде ще отидем? Как биха реагирали претендиращите за наследници на Ботев, на хан Крум, на Адам и Ева?\", попита риторично той. Според него, подобен прецедент би означавал драстично ограничаване на свободата на словото. Защитникът припомни, че в цивилизационен план, в процеса на развитие на правните системи у нас и в чужбина, е отпаднало наказанието за богохулство, както и съставите за накърняване на герб, религия и пр.Адв. Кашъмов се позова и на решение на Конституционния съд от 1996 г., в което се посочва, че свободата на словото се отнася не само за \"информация и идеи с благоприятен прием, но също така и за тези, които обиждат, шокират или смущават държавата или която и да е друга част от населението\". \"Когато се коментират действие на един общественик в политическии и обществем план, се изисква максимална степен на търпимост\", заяви защитникът.В съдебната зала Калин Терзийски заяви, че е християнин и в принципите му е никога да не наранява човешка душа. \"Но по отношение на власт, на всяка една власт, която винаги наранява хората (а тази е установена като диктаторска), не мога да не се отнасям без презрение. Ако някой е бил близък и е обслужвал една нехуманна система, аз говоря за това на своя писателски език в целия му спектър - мога да звуча като каруцар или като академик\", заяви той.По думите му, в интервюто той е говорим именно срещу режима, а не срещу хора. \"Ако беше тук, бих се извинил заради наранената душа на човека, но ще продължа да твърдя същото, защото то е истина\", добави писателят.Той заяви още, че е изпитал на гърба си какво означава да говорят и добро, и лошо за теб. \"Знам, че така трябва да бъде, защото аз съм публична личност\".\"Радичков и Хайтов са хора, които са ме учили на писане. Единствено не съм харесвал, че давали възможност на една антихуманна власт да съществува. Тази власт съществува до момента, в който завърши моята младост (...), когато бях в строителни войски. Щяхме именно с такава пропаганда да бъдем изпратени да се избиваме с турските си събратя\", завърши писателят.Предстои СГС да се произнесе по делото.", "date": "2019.02.22", "title": "Калин Терзийски обжалва присъда за обида на паметта на  Хайтов"}
{"url": "https://offnews.bg/obshtestvo/zhalt-kod-v-polovin-balgaria-zimata-se-vrashta-698108.html", "text": "Дъжд, сняг и застудяване след облачната сутрин днес. Жълт код за опасно време е обявен за Плевен, Ловеч, Габрово, Стара Загора, Хасково, Ямбол, Сливен, Велико Търново, Русе, Търговище, Разград, Шумен, Силистра, Добрич, Варна и Бургас.Ще духа умерен и силен вятър. Максималните температури ще бъдат между 6 и 11 градуса, студът обаче идва вечерта от североизток. През нощта в цялата страна ще вали сняг, според прогнозата на НИМХ. Край морето термометрите ще се качат и до 12 градуса, но ще вали дъжд, а силният вятър ще вдигне вълни до 4 бала.Облаци ще захлупят плътно планините, снегът ще натрупа бяла покривка около 15 см. Максималната температура на височина 1200 м ще бъде около 2 градуса, на 2000 м - около минус 4 градуса.Утре валежите спират, вятърът отслабва, но ще е доста студено. Дори през деня термометрите няма да показват над нулата. В неделя минималните температури ще паднат до минус 10 - минус 12 градуса. Синоптиците обаче обещават повече слънце. ", "date": "2019.02.22", "title": "Жълт код в половин България, зимата се връща"}
{"url": "https://offnews.bg/futbol/fifa-nakaza-chelsi-sas-zabrana-za-transferi-do-liatoto-na-2020-godina-698136.html", "text": "От ФИФА наложиха забрана на Челси да прави трансфери през следващите два прозореца. Причина за наказанието е, че \"сините\" от Лондон са признати за виновни по обвиненията в нарушаване на правилата при привличане на няколко футболисти на възраст под 18 години.Клубът е глобен и с 600 000 швейцарски франка, а световната футболна централа е наложила финансова санкция в размер на 520 000 франка и на Футболната асоциация на Англия.Очаква се лондончани да обжалват наказанието, наложено им от ФИФА, пред Апелативния комитет на ФИФА.Това може да отложи санкцията с един трансферен прозорец, което ще позволи на \"сините\" да се подсилят през лятото с нови футболисти.", "date": "2019.02.22", "title": "ФИФА наказа Челси със забрана за трансфери до лятото на 2020 година"}
{"url": "https://offnews.bg/obshtestvo/spasi-sofia-sreshtu-sindikatite-za-noshtnia-transport-i-izvanrednia-tr-698142.html", "text": "Нощният транспорт в столицата скара неправителствената организация Спаси София и транспортните синдикати към КНСБ, КТ \"Подкрепа\" и СТСБ. Синдикалистите поискаха нощните линии на автобуси в София да бъдат закрити като мярка срещу намаляването на часовете извънреден труд на шофьорите. От Спаси София обаче са против и определят позицията им като \"крайно популистка, целяща разделяне на служителите и разрив между общественото мнение и исканията на водачите\". Именно Спаси София повдигна въпроса за крайно лошите условия на труд и извънредните работни часове, давани от водачите в градския транспорт. Подозираме съглашателство между общински съветници и синдикални лидери, твърди Борис Бонев от организацията. По думите му \"шуробаджанащината, оплела синдикатите, трябва да бъде прекратена, за да могат те най-сетне да влязат в ролята си на защитници на правата на работниците. Добре разбираме, че и редовият синдикален служител също е жертва на своето ръководство. Градският транспорт и служителите му имат нужда от истинска грижа, каквато и се очаква, след като всеки месец от заплатите им се отчислява процент за синдикатите”, допълни Борис Бонев от Спаси София. Екатерина Йорданова, шеф на транспортната комисия в СОС, обяви днес, че увеличението на заплатите на служителите от градския транспорт с 10% влиза в сила от 1 февруари. ", "date": "2019.02.22", "title": "Спаси София срещу синдикатите за нощния транспорт и извънредния труд на шофьорите"}
{"url": "https://offnews.bg/obshtestvo/euprotects-kak-da-opazim-prirodata-i-ptitcite-ot-ikonomicheskia-nati-696711.html", "text": "Работата на природозащитниците е свързана с ежедневни усилия за опазване на околната среда, която често е застрашена от икономически интереси, споделя Ирина Матеева - активен природозащитник от . Тя е едно от лицата в кампанията .Дружеството работи още от далечната 1998-а и има зад гърба си над 50 проекта.\"Към момента проектите ни, подкрепени от програма LIFE на ЕК, са ориентирани към опазване на световно застрашени видове като египетския лешояд, червеногушата гъска и малкия креслив орел. Тези проекти съчетават усилия на различни организации у нас и в чужбина и заинтересовани лица\", разказва Матеева. Особено значение се обръща на египетския лешояд, който е силно застрашен от изчезване в целия свят. \"Той също така е емблема на Българското дружество за защита на птиците, така че има момент и на сантимент\", шегува се тя. Проектът за опазване на този вид хищна птица се прави с над десет партньорски организации на три континента - Европа, Африка и Азия, за да се обхване мястото на гнездене на египетския лешояд и местата на миграция на зимуване. Мрежа от хора по целия свят помага и за опазването на червеногушата гъска. Мястото ѝ зимуване е в Крайморска Добруджа, а миграционният ѝ път минава през Казахстан, където тя е чест обект на ловците.Заедно с Изпълнителната агенция по горите Ирина и колегите ѝ полагат грижи и за популяцията на малкия креслив орел. \"Там подходът е друг. Самият вид птица гнезди в горите, храни се в обработваеми земи, но също така в пасища, ливади, където намира храна. Усилията там са насочени към такъв вид лесоустройство, че да се осигури спокойствие на вида, докато гнезди. Да се запазят гнездата на птиците, са нужни приметри на спокойствие. Този подход може да се прилага и за друг вид грабливи птици, които гнездят в горите, като осояда и орела змиеяд.Българското дружество за защита на птиците се финансира предимно от грантови схеми и европейски проекти, които си имат ясни правила и се кандидатства на конкурсен принцип. \"Всеки, който кандидатства, представя какви дейности иска да осъществи и с какви ангажименти. Донорът предоставя средставата и следи за точното изпълнение на това, което е вписано в проекта. Смея да кажа, че сме един от най-големите инвеститори в природозащитата в България след Министерството на околната среда и водите\", казва Ирина Матеева. Средства в организацията постъпват още от членски внос, като членовете наброявят към момента около 1000 души.Според Ирина в момента средата в България е много неустойчива, тъй като има засилен черен пиар срещу неправителствените организации, които се занимават с опазване на природата. \"За съжаление това, което сме градили в природозащитата 20 години с много усилия и дискусии с много експерти и е постигнато общо съгласие, се разрушава с лека ръка. Убедена съм, че това се дължи на икономически интереси\", смята тя.Природозащитничката обаче вярва, че хората са склонни да помагат в опазването на околната среда. Към днешна дата в дружеството за защита на птиците работят около 30 души, а в акциите винаги се включват и доброволци. \"Имаме ежегодни инициативи като бригада \"Картали\", която се провежда в Източни Родопи - царството на лешоядите. Правим и бригада на Атанасовското езеро в края на август. Там доброволците помагат за конкретни природозащитни дейности в самия резерват,за опазване на местообитанията на птиците\", посочва Ирина.", "date": "2019.02.22", "title": "#EUProtects: Как да опазим природата и птиците от икономическия натиск"}
{"url": "https://offnews.bg/analizi-i-komentari/politika-ot-toaletnata-a-kak-se-obidihme-za-klekaloto-na-cherni-698102.html", "text": "Помните ли как се обидихме - без разлика на пол, произход и политически пристрастия, на чешкия скулптор Давид Черни преди десет години? Защото представи България на сатирична изложба в Брюксел като \"турска тоалетна\". Дотолкова се обидихме, че творбата бе скрита с черна драперия. Оказа се, че Черни е бил направо пророк през 2009 г. - поне що се отнася до предизборна тема № 1 в държавата през 2019 г. Та и през 2018, защото последното актуализиране на темата започна с клозета в килията на отстранения кмет на \"Младост\" Десислава Иванчева, която бе 8 месеца в ареста като подсъдима за подкуп. Мая Манолова пусна снимка на клекалото в килията и обяви, че жалбата на арестантката от лошите битови условия е основателна. В колко български домове тоалетните са  Колко български домове нямат течаща вода, реагира правосъдният министър Цецка Цачева.  И обяви, че свиква съвещание заради условията в арестите. На срещата трябваше да присъстват ръководствата на прокуратурата, МВР, Главна дирекция „Изпълнение на наказанията“ и Областна служба „Изпълнение на наказанията“ - София, поканена бе и националният омбудсман Мая Манолова.Дотук. Съвещание не се проведе. Клекалото в арестантските килии си остана необезпокоявано от външния свят, макар доста по-неугледно, меко казано, от онова в инсталацията на Черни. А вече на никой борец за човешки права не му хрумва да се развълнува от тоалетната, която ползва в ареста подсъдимата Евгения Банева например. Хем тя дойде от позлатена в имението си и ще се кандидатира за евродепутат. В интерес на истината само Иванчева не изостави темата за условията в арестите и попита кога все пак ще има съвещание, макар и от домашния си арест. Не й отговориха. Тя на евроизборите няма да играе, а до местните има още съдебни заседания да изяде. Обаче на дневен ред излязоха тоалетните на шофьорите в градския транспорт в София. Първо Спаси София обяви, че  защото нямат време да отидат по нужда на последните спирки, поради извънредния си труд. Знаем за шокиращи истории за липса на тоалетни или на време за използването им, заради кратките почивки и закъсненията, което принуждава част от шофьорите и ватманите да уринират в бутилки. Това е абсолютно недопустимо!, заяви Борис Бонев от неправителствената организация. От БСП-София пък пуснаха снимки от  на последните спирки на градския транспорт. Ден по-късно Спаси София обяви искания на шофьори, които обличат \"жълти жилетки\" и не са спирали протеста си, две от тях - редовно почистване на тоалетните за водачите и изграждане на тоалетни с течаща вода на последните спирки.С недоволните шофьори се срещна и омбудсманът Мая Манолова. Откъм столичните тоалетни има и добри новини - самопочистваща се ще заработи в градината \"Кристал\", част от централната зона 4, когато приключи ремонтът й. ще има в градината между СУ и парламента до Художествената академия и една до сградата на БАН, както и в \"Св. Седмочисленици\". Пак след края на ремонтите, което означава, че тези тоалетни тепърва ще влизат в предизборната битка с лайтмотив \"ремонт на ремонта\". Политика от клозета - първо за евроизборите, после за местните. Въпросът е кой ще изтече, когато избирателите пуснат казанчето. За сравнение: през 2015 г. Китай започна  \"тоалетна революция\" и планира да построи 34 хил. нови обществени тоалетни през годината. През 2017 г. Националната администрация за туризъм на страната съобщи, че почти 93% от поставените цели са изпълнени -  властите изградиха или модернизираха над 50 000 тоалетни. След което Пекин обяви планове за изграждане и модернизиране на 64 000 обществени тоалетни от 2018 до 2020 г. като част от своята \"революция на тоалетните\" за стимулиране на туризма и увеличаване на приноса натози сектор за икономическия растеж. През ноември 2017 г. у нас вицепремиерът Валери Симеонов откри лично нова тоалетна - с термопанели, на ГКПП \"Калотина\". Надеждата е, че доста родни депутати, министри и други политици посещаваха Китай в последните години. Кой знае - може пък да ни предстои революция на клекалото. ", "date": "2019.02.22", "title": "Политика от тоалетната - а как се обидихме за клекалото на Черни!"}
{"url": "https://offnews.bg/politika/todor-bajchev-bsp-mozhem-da-vlezem-v-parlamenta-otnovo-sled-reshenie-698120.html", "text": "Начинът, по който може да бъде наредена една листа от партията, не е задължително да бъде харесан от избирателя. Именно преференциалният вот дава възможност тя да бъде пренаредена вътре в самата партия.Това дава сигнал за всяка партия, каза народният представител от ПГ на \"БСП за България\" Тодор Байчев по БНР. Той обясни, че решението, взето на заседание на парламентарната група на левицата, е депутатите да се откажат от възнаграждението си, като това изключва всякаква компенсация. \"Взели сме решение и да се откажем от ползването на служебни автомобили от парламента, както и командировъчни. Г-жа Нинова е изпратила писмо до председателя на НС, в което заявява, че освен отказа ни, при промяна на правилника на работата на парламента, заедно с предложенията на ГЕРБ, да се имат предвид и нашите- за намаляване и замразяване на депутатските заплати\", посочи депутатът от левицата.На въпрос, дали народните представители от ПГ на \"БСП за България\" ще влязат в пленарна зала, за да защитят своето предложение, Байчев обясни, че вероятно преди това този въпрос ще бъде обсъден.\"На този етап Националният съвет на БСП е взел решение депутатите от левицата да излязат от парламента. Това може да реши Националният съвет, да прецени, дали трябва да се влезе в парламента, било за гласуване на президентското вето, по този, или друг въпрос\", поясни Тодор Байчев. Той заключи, че БСП ще направи своето предложение за представители на новия състав на ЦИК.\"Принципът на избор ще е професионализмът, а не верността към председателя на парламентарната група. Ще изчакаме предложенията и на неправителствени организации, и на професионални гилдии, след това ще се направи селекция\", каза депутатът.", "date": "2019.02.22", "title": "Тодор Байчев, БСП: Можем да влезем в парламента отново след решение на пленум"}
{"url": "https://offnews.bg/politika/parlamentarniat-kontrol-dnes-pod-vapros-deputatite-ot-bsp-se-otkazaha-698115.html", "text": "Редовният петъчен контрол в парламента е под въпрос, заради отсъствието на БСП от пленарна зала. Така депутатите от опозицията, задали въпроси, няма да могат да ги развият и да чуят отговори. Програмата на парламента днес предвижда ратификация на допълнителното споразумение към Меморандума за разбирателство между Министерството на образованието и Европейската организация за ядрени изследвания. Поради отсъствието на социалистите няма яснота дали ще се проведе парламентарен контрол. Председателят на ПГ \"БСП за България\" Корнелия Нинова заяви вчера в писмо до председателя на парламента Цвета Караянчева, че народните представители от левицата няма да ползват командировъчни средства от Народното събрание /НС/, както и служебни автомобили, разходи за гориво и нощувки в избирателните им райони. В писмото се посочва също, че Парламентарната група на \"БСП за България\" няма да получава и възнаграждение за периода на отсъствие от парламента.Ето цялото писмо на Корнелия Нинова:„Уважаема Госпожо Председател, Уведомявам ви, че народните представители от Парламентарната група на „БСП за България“ няма да ползват командировъчни средства от Народното събрание, както и служебни автомобили, разходи за гориво и нощувки в избирателните им райони. Парламентарната група няма да получава и възнаграждение за периода на отсъствие от парламента.Организацията по промени в нормативните актове, регламентиращи възнаграждението на депутатите, е във Вашите правомощия.Моля, когато пристъпите към промени в Правилника за организацията и дейността на Народното събрание, да обедините Вашите предложения с внесения от мен и групата народни представители от „БСП за България“ проект за намаляване и замразяване на заплатите на народните представители (Проект на решението за изменения на Правилника за организацията и дейността на Народното събрание, № 854-02-66/23.11.2018 г.). Необяснимо за мен той не се разглежда вече близо три месеца. Смятам, че е недопустимо в условията на нарастваща бедност и неравенство заплатите на депутатите да се увеличават автоматично на всеки три месеца с ръст на средната заплата на страната“.", "date": "2019.02.22", "title": "Парламентарният контрол днес под въпрос, депутатите от БСП се отказаха от заплати"}
{"url": "https://offnews.bg/kultura/vizhte-izbranite-zaglavia-v-dokumentalnia-konkurs-na-sofia-film-fest-698122.html", "text": "За 11-та поредна година в документалната селекция попадат 12 филма, чертаещи тенденциите в развитието на съвременното световно документално кино.Два от тях са български – „Тайният живот на Вера“ („The Magic Life of V”, Финландия-Дания-България, 2019) на Тонислав Христов, представен премиерно в Сънданс и състезавал се в конкурсната секция „Generation 14 plus” на „Берлинале“ 2019, и „Дворците на народа“ („Palace for the People“, България-Германия-Румъния, 2018) на творческия тандем Борис Мисирков и Георги Богданов – със световна премиера в Лайпциг, селектиран за участие в над 15 фестивала по света, а в програмата на 23-тия София Филм Фест той ще бъде представен премиерно в България.Един от най-награждаваните документални филми „Мълчанието на другите“ („The Silence of Others“, Испания-САЩ-Канада-Франция, 2018) на Робърт Бахар и Алмудена Караседо е разказ за епичната борба на жертвите на 40-годишната диктатура на генерал Франциско Франко в Испания, които продължават да търсят справедливост и до днес. Заснет в продължение на шест години, филмът проследява жертвите и оцелелите, които организират „аржентински съдебен процес“, чиято цел е разобличаване на многобройните престъпления, извършени по време на режима – откраднати деца, близки, убити и погребани незнайно къде, преследвани хора, жертви на мъчения… „Мълчанието на другите“ е като филмов поздрав за малките победи на определени хора… напомня класическите политически трилъри на Коста Гаврас или Франческо Рози...“, пише „Screen Daily“ за документалната творба, продуцирана от Педро и Агустин Алмодовар и Естер Гарсия.Отличеният със специалната награда на журито на фестивала в Торонто Хот Докс ‘18 „Какво иска Уалаа“ („What Walaa Wants“, Канада-Дания, 2018) на канадския режисьор Кристи Гарланд е въздействащ и личен портрет на 15-годишно момиче, израснало в бежанския лагер Балата, докато майка му лежи в затвор в Израел. Мечтата на Уалаа е да работи в Палестинските сили по национална сигурност, и въпреки предизвикателствата, които среща по пътя си, тя упорито следва целите и стремежите си.В „Първото движение на неподвижното“ („The First Motion of the Immovable“, Франция-Италия, 2018), получил наградата за най-добър документален дебют в Амстердам ’18, Себастиано д’Аяла Валва разказва за музиката и света на композитора Джачинто Шелси. Режисьорът е 10-годишен, когато баща му му пуска композиции от своя братовчед. Тогава Себастиано все още не може да разбере смисъла на чутото. Днес обаче смята музиката, създадена от Джачинто Шелси, за необикновена. Композиторът, който умира през 1988 година, прекарвайки живота си в отшелничество, твърди, че тя му е пратена от боговете. Във филма създадените от него композиции оживяват чрез спомените на различни певци и музиканти, както и чрез визуализации, в които важна роля има природата.„Зелената лъжа“ („The Green Lie“, Австрия, 2018) на австрийския режисьор Вернер Буте и екологичния експерт Катрин Хартман, съсценарист на филма, е дързък документален разказ с разкрития за така наречените „зелени продукти“, които нямат връзка с истинската устойчивост в индустрията. Вместо това те замъгляват преценката на хората, унищожават околната среда и подкопават наистина необходимите стъпки, които трябва да бъдат предприети. Създателите на филма тръгват по следите на корпоративните „зелени лъжи“ към местата на най-катастрофалните екологични бедствия като най-големия нефтен разлив в историята на САЩ, следствие от експлозията на борда на „Deepwater Horizon“, пожарите в тропическите гори на Индонезия, предизвикани от корпорациите за добив на палмово масло, и др. Вернер Буте и Катрин Хартман обсъждат връзките между екологията и икономиката и грешките на политиките, които прехвърлят отговорността за справедливо и устойчиво управление на ресурсите върху потребителите с известни експерти като американския философ, лингвист и политически активист професор Ноам Чомски и журналистът, писател и активист в борбата за човешките права Радж Пател.„Хамада“ („Hamada“, Швеция-Германия-Норвегия, 2018) на Елой Домингес Серен е необичаен портрет на трима приятели - Сидахмед, Заара и Тахер, част от народа сахрави, които живеят в бежански лагер в пустинята Сахара. Те прекарват времето си като ремонтират коли, въпреки че няма къде да ги карат. Борят се за политическа промяна и мечтаят за бъдеще, което вероятно никога няма да им се случи.Представен с успех на престижни документални форуми в цял свят, „Америка“ („América“, САЩ, 2018) на режисьорите Ерик Стол и Чейс Уайтсайд е история за трима братя, хванати в капана на пропастта между юношеските копнежи и реалността на възрастните. Камерата проследява живота на тримата мексиканци Диего, Родриго и Бруно в продължение на три години. Тяхната баба Америка не е в състояние да живее сама, а братята се стремят да й осигурят най-добрата грижа според възможностите си. Въпреки че на преден план се появява конфликта в семейството, породен от нелеката логистика в света на работещите, режисьорите успяват да уловят хумора, скрит под повърхността на ежедневието, като представят сложността и дълбочината на семейните отношения…„Трийсет души“ („Thirty Souls“, Испания, 2018), режисиран от Диана Туседо, бе представен с успех в секция „Панорама“ на Берлинале 2018. Един магически портрет на селския живот в отдалечено кътче на Иберийския полуостров е представен през очите на двама тийнейджъри. Алба и Самуил изследват изоставени къщи и търсят изчезнали хора – някои са починали, други са емигрирали. Двамата са привлечени от неизвестното и загадъчното в дивата провинция… Филмът смесва умело реалност и фикция, като преплита сюжети от действителния и въображаем свят в един въздействащ разказ.„Да се разкриеш“ („Out“, Франция, 2018) на режисьора Дени Парот е въздействаща изповед на различни хора с различна полова и сексуална принадлежност. В поредица откровени моменти млади хора с гей ориентация, би- и транссексуални разказват за себе си, като историите са представени чрез емоционални клипове. Какво следва обаче след тези разкрития? Ще успеят ли тези младежи да живеят с неизбежната промяна в личния и социалния им живот?Полският филм „Диагноза“ („Diagnosis“, Полша, 2018) на Ева Подгорска е пътуване в подсъзнанието на един град и неговите жители. Чрез внимателно подбрани въпроси в поредица от терапевтични сеанси, хората се насочват към дълбините на собствените си емоции, провокирани от града като отправна точка. С течение на времето разговорите стават все по-интимни. Сцените от живота, чувствата и спомените се преплитат със субективно възприеманите кадри на града - те се смесват, допълват и взаимодействат помежду си в своеобразна обща съдба.С номинация за „Оскар“ за най-добър документален филм, „За бащите и синовете“ („Of Fathers and Sons“, 2018) на режисора Талал Дерки е копродукция между Германия, Сирия, Либия и Катар. Филмът разказва за завръщането на Дерки като журналист в родината си Северна Сирия, като в продължение на две години получава безпрецедентен достъп до семейството на Абу Осама, член на джихадисткия фронт„Ал-Нусра“, който воюва срещу правителствените сили в Сирия. Осама няма търпение синовете му да пораснат и да ги изпрати на фронта в бой за „правата вяра“. Уникални кадри пресъздават ежедневието на семейството, в което Абу е щастлив, защото молитвите му са били „чути“, един от синовете му е роден на 11 септември, а той самият възпитава децата си в идеология, която жадува за смъртта на всички „неверници“…Представен като проект в 15-ото издание на София Мийтингс 2018, „Тайният живот на Вера“ е копродукция между Финландия („Making Movies“, Каарле Ахо), Дания („Kirstine Barfod Film“) и България („Соул Фууд“, Андреа Станоева/Тонислав Христов), подкрепена от ИА „Национален филмов център“. Филмът беше показан за първи път в документалния конкурс на най-значимия фестивал за независимо кино – „Сънданс“ и бе селектиран в „Generation 14 plus” на 69-ия фестивал в Берлин 2019. Творбата ни запознава с Вера, която е преследвана от детските си травми и се опитва да придобие независимост чрез различни роли, които играе в живота. С течение на времето се оказва, че с игрите Вера се опитва да пребори психически травми в детството си от агресивния си баща, който е алкохолик.„Дворците на народа“ е дело на Борис Мисирков и Георги Богданов. Копродукцията между България, Германия и Румъния е заснета в пет държави от бившия Източен блок на Европа, като оригинален опит да се „простим“ с комунизма чрез един мащабен епос за най-представителните сгради за този политически строй – Двореца на Чаушеску в Румъния, сградата на Московския държавен университет, Националният дворец на културата в София, Палата Федерация в Белград и несъществуващият вече Дворец на републиката в Берлин. „Дворците на народа“ е опит за философско осмисляне на наследството и реалността, в която живеем вече 30 години след 1989…", "date": "2019.02.22", "title": "Вижте избраните заглавия в документалния конкурс на София Филм Фест"}
{"url": "https://offnews.bg/futbol/tcska-se-razdelia-s-rezervnia-si-vratar-698123.html", "text": "След Станислав Манолев и Борис Секулич ЦСКА може да се раздели с още един футболист, пише \"Меридиан Мач\". Според изданието треньорът на \"червените\" Любослав Пенев е обявил, че няма нужда от резервния страж Дане Стипица.Според Ел Голеадор нямало никакъв смисъл в тима му да има скъпоплатен чужденец за вратар, който от началото на сезона е изиграл едва 2 или 3 мача.Поради този факт, точно по искане на Любо, от Литекс бе върнат Слави Петров, който трябва да бъде алтернатива на Витаутас Черниаускас.Очаква се Стипица да разтрогне с ЦСКА в най-скоро време, за да може да си намери тим преди затварянето на зимния трансферен прозорец.Бившият футболист на Хайдук Сплит дори не попадна в разширения състав на \"червените\" за първите два мача от пролетта в Първа лига.", "date": "2019.02.22", "title": "ЦСКА се разделя с резервния си вратар"}
{"url": "https://offnews.bg/obshtestvo/32-sa-sluchaite-na-morbili-posledniat-e-na-16-godishno-momche-ot-sofi-698127.html", "text": "Нов случай на морбили е регистриран при пациент от столичния квартал „Надежда”. Заболяло е 16-годишно момче, обяви в сутрешния блок на  директорът на Националния център за заразни и паразитни болести проф. Тодор Кантарджиев.Общо заболелите в страната са 32-ма, повечето са деца. Очаква се потвърждение за 4-месечно бебе в Хасково.По различни причини децата не са били имунизирани.Според проф. Кантарджиев родителите антиваксъри у нас не са толкова голям брой, но са \"много шумни\". Сега обаче дори хора с такива нагласи са започнали да ваксинират децата си.По данни на Националния център по обществено здраве и анализи, извършените имунизации за 2018 г., включително за морбили, е 92,9 % - за деца на 13 месеца за първа имунизация. За да е ефективно покритието, е нужно 95% от децата да бъдат ваксинирани.", "date": "2019.02.22", "title": "32 са случаите на морбили, последният е на 16-годишно момче от София"}
{"url": "https://offnews.bg/obshtestvo/sarchadzhieva-sled-smartta-na-laskin-dashteria-ni-pita-sega-koj-shte-698121.html", "text": "Ще премина сама през цялата тази болка и целия този ад. Това каза актрисата Александра Сърчаджиева, която говори за първи път публично след смъртта на съпруга си Иван Ласкин пред Мон Дьо по Нова тв. Тя сподели, че се чувства изгубена. \"Не знам какво да правя, това е кошмар, от който искам да се събудя и той да е до мен\", каза Сърчаджиева.  И призна, че има моменти, в които стои вкъщи, гледа в една точка и \"една чиния не искам да помръдна\". Дъщеря й им я питала сега кой ще я пази. \"И ти казваш: \"Аз ще те пазя\", а то ти казва: \"Не, ти не си тати\", споделя актрисата. Питам се каква съм била в предишния си живот, урод ли съм била, че трябва да премина през цялата тази болка?, казва още Алекс Сърчаджиева. ", "date": "2019.02.22", "title": "Сърчаджиева след смъртта на Ласкин: Дъщеря ни пита сега кой ще я пази, ще мина сама през болката"}
{"url": "https://offnews.bg/obshtestvo/bez-voda-v-chasti-ot-orlandovtci-i-dragalevtci-698057.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Изграждане на сградно водопроводно отклонение на ул.“Локорска“ в кв. „Орландовци“ налага спиране на водоподаването от 09:00 до 17:00 часа на ул. „Съзнание“ от ул. „София“ до ул. „Локорска“. Монтаж на водомерен възел на ул.“Еловица“ в кв. „Драгалевци“, се налага спиране на водоподаването от 10:00 до 15:00 часа на ул. „Кимчовец“, ул. „Казаните“,по ул. „Момино венче“ от ул. „Казаните“ до ул. „Кимчовец“", "date": "2019.02.22", "title": "Без вода в части от Орландовци и Драгалевци"}
{"url": "https://offnews.bg/politika/prezidentat-ot-bern-ekipat-mi-raboti-za-veto-na-promenite-v-ik-snimk-698119.html", "text": "Екипът на президента Румен Радев работи върху мотивите за налагане на вето върху промените в Изборния кодекс. Това е изключително важен закон, от него зависят устоите на нашата демокрация, коментира Румен Радев след среща в Берн с  представители на българската общност в Швейцария. Президентът подчерта, че решението му по направените промени в Изборния кодекс ще бъде в интерес на обществото. Убеден съм, че рано или късно България ще се превърне в място, където нашите млади поколения да искат да учат, работят и да живеят. В днешния глобален свят, за да успеем да създадем висок стандарт и условия на живот за следващите поколения са нужни общи усилия, каза още Румен Радев. Президентът открои изграждането на ефективни институции, прозрачната и справедлива обществена и бизнес среда, както и сплотеното и солидарно общество като необходими условия за реалното приобщаване на България към успелите държави. По думите на държавния глава много българи работят в международни организации, в банковия сектор, медицинските услуги, сферите на компютърните технологии, културата, изкуството и науката в Швейцария и тяхната помощ е от съществено значение за развитието на българо-швейцарските отношения.„С вашия ценен опит за развитието на технологиите, науката и изкуството можете да бъдете изключително полезни. Знайте, че разчитаме на вас“, подчерта Румен Радев.“Благодаря ви, че не забравяте корените си, както и за запазената връзка с родината, съхраненото национално самосъзнание и чувство за общност. намерили израз в откриването на български училища в редица швейцарски градове“ заяви още президентът и открои ролята на българските църковни общини „Св. Георги Победоносец“, „Рождество Христово“ и други граждански сдружения, съхраняващи фолклорните ни традиции.По време на срещата представителите на българската общност в Берн поставиха редица въпроси за възможността страната ни да насърчава развитието на информационните технологии, за съхраняването на връзките с българските общности зад граница и улесняване на изучаването на български език в чужбина. ", "date": "2019.02.22", "title": "Президентът от Берн: Екипът ми работи за вето на промените в ИК (снимки)"}
{"url": "https://offnews.bg/politika/stanishev-pes-predlaga-nov-sotcialen-dogovor-za-evropa-698128.html", "text": "Обичам разговорите с хората в БСП. Заради искреността им. На последния конгрес на партията десетки наши членове ме питаха притеснено: какво ще я правим Европата? „Ще я спасявяме!“, отговарях им аз. И тогава се изпречи още един въпрос. Зададе ми го бай Георги, сигурно сред най-възрастните ни делегати. На тръгване от НДК, в асансьора. „Другарю Станишев, защо тук никой не дебатира опасността от война? Аз помня какво беше след нея. За един живот една война стига!“. Заради неговия въпрос написах тази статия.Война в Европа днес? Ще кажете, че е невъзможна. Но истината е, че обществата ни все още плащат социалната цена на икономическата криза от 2008 г., а по всичко личи, че се задава и следваща. Точно тези, които предизвикаха кризата, прегръщайки господството на пазара, сега изправят Стария континент на прага на социална война – никога преди недоволството и липсата на перспектива не са били толкова осезаеми.Точно както след Втората световна война, мисията на европейската левица е да не допусне разделение, а да спаси ЕС с Нов социален договор за Европа. Такъв Нов договор ще приемем на предстоящия през този уикенд конгрес на ПЕС в Мадрид. Там, заедно с Франс Тимерманс, всички леви премиери, комисари и лидери на партии ще очертаем червените социални линии за оцеляването и бъдещето на Европа.Преди по-малко от един човешки живот Старият континент бе в руини. Войната беше опустошила съдби, бъдеще, доверие – между човеци и държави.И точно тогава – Европа избра мира, избра Обединението. Тя тръгна от идеята никога повече да няма война. А за да няма, първата най-важна задача беше – ликвидиране на фашистките и нацистки идеологии, винаги водещи до насилие, произвол и войни. Впоследствие тя се разви по посоката на взаимна помощ и благоденствие на всички страни-членки на ЕС. Обединена Европа, която да бъде уютен, светъл дом за своите обитатели.И Европа стана такъв дом. Няколко поколения хранеха надеждата, че войната е забравена, че децата занапред ще живеят много по-добре от родителите си, че мирът, носещ просперитет и бъдеще, е единственият възможен начин на живеене мажду Ламанша и Черно море.Ние, социалистите, изградихме обединена Европа в следвоенните десетилетия. Неслучайно историците формулираха концепцията за „социалдемократическия консенсус“. Ние я създадохме, стъпвайки върху нашите базисни ценности, формулирани от френските революционери: Свобода, Равенство, Братство.Известно време десницата беше наш партньор в този градеж. Тя прие социалдемокретическия консенсус и това послужи за основа на успешното развитие на Европа.В последните десетилетия обаче класическата десница се обърна срещу него, избра господството на пазара и започна да разрушава:• Десницата подмени Свободата с подчинението на човека на „изискванията на финансовите пазари”. Според десницата, не икономиката съществува, за да обслужва човека, а точно обратното – човекът съществува, за да обслужва, дори не икономиката, а финансовата сфера. Това гарантира, че всяко следващо поколение ще живее по-зле от родителите си. Не приемаме тази подмяна.• Десницата подмени Равенството с възстановяване на феодални отношения на неравенство. Разликата в доходите е нечувана, поне от края на 19-ти век насам. Свръх-богатите не връщат нищо в общността, защото им е дадена възможността да не плащат данъци изобщо, криейки се зад офшорни фирми. Същите тези свръх-богати са превзели големи територии от политиката и така изработват закони и политики единствено в своя полза.• Десницата зачеркна Братството. Именно чувството за братство породи политиките на солидарност, довели до онова благополучие на гражданите на Европа, което беше пречупено от десните политики на затягане на коланите. Докато обаче гражданите послушно затягаха, свръх-богатите съвсем развързаха своите. Именно ликвидирането на Братството доведе до световната криза отпреди десет години; и в момента подготвя следващата.Зейнаха огромни неравенства. Миналата седмица Световната банка обяви, че пропастта между бедни и богати в ЕС е нараснала за 15 години с над 70 процента: 10 % от най-бедните граждани на Европа са обеднели с още 7 %, а 10-те % най-заможни са станали с 66 % по-богати.Тези неравенства породиха протести и стачки в целия ЕС. От Брюксел до София исканията на работещите са едни и същи: достойно заплащане, равни права, по-високи пенсии.На този фон обаче има държави, които оглавяват класациите в негативна посока. България е държавата-членка на ЕС с най-голямо и най-бързо растящо социално неравенство. По данни на Евростат през 2017 г. разликата между доходите на най-богатите 20% от българите и най-бедните 20% е 8.2 пъти. За сравнение, разликата през 2008 г. е била 6.6 пъти – това е най-голямото увеличение на социалните неравенства в ЕС. Средната разлика за ЕС е 5.2 пъти.По данни на организацията Оксфам, занимаваща се с проблемите на бедността, разликата между бедни и богати расте бързо в целия свят – 42-те най-богати семейства разполагат с ресурси, каквито притежават общо 3.7-те милиарда най-бедни хора на планетата. 1% от хората по света държат 82% от световното богатство.Пуснатият от клетката капитализъм превърна икономиката в господство на пазара. Европейските институции, доминирани десетилетия от ЕНП, се подчиниха на финансовия капитал, големите компании и парите, и загубиха доверието на европейците. Европа забуксува на скорости, без перспектива и без лидерство.Великобритания подаде молба за развод, французите облякоха жълти жилетки, за милиони европейци ЕС вече не е хапче срещу бедността и нищетата, а младежите в Европа са най-многобройната армия от безработни.Стигна се до тук. Идеята за Европа наистина е в опасност.Ние, от левицата, също имаме своите грешки. Когато имахме мнозинство в Европейския съвет, не успяхме да пренесем социалния модел от национално на европейско ниво. Последните десетилетия под диктата на ЕНП изгубихме Социална Европа. Борихме се за социални политики, но не успяхме да постигнем достатъчно. Затова и напуснахме голямата коалиция в ЕП.Досега десницата държеше на карта и успя да срине благоденствието на европейските граждани. Сега на рулетката е самата идея за Обединена Европа. Заради странен залог – оцеляването на европейската десница.След десетилетия царуване на статуквото, няма как Вебер и ЕНП да пропагандират промяната. Новото при тях е коалициятаЗа да да остане в управлението на Европа, десницата прегърна национализма. Те вече са едно и също – ЕНП отглежда лидерите на модерното робство като Орбан, гради мостове към Салвини, а според председателя на ЕП Антонио Таяни, Далмация е част от Италия.Развързана и позиционирана, крайната десница вече се прицелва в сърцето на европейската идея. Вместо общ дом, националистите предлагат разпадането на обединена Европа на национални държави, гледащи се изпод вежди през граници, опасани със стени и телени мрежи.Целта на десните и на крайнодесните е ясна: не възстановяване на Европа, а победата над левите и социалистите, с цената на разрушаване на Европа.Ние, социалистите, изградихме онази мирна и благоденстваща Европа, която днешната десница счупи. Наша е отговорността да не допуснем разпадането, а да започнем възстановяването на нашата Европа. Постиженията, с които толкова се гордеем днес – осемчасовият работен ден, свободата на медиите, стачките, всеобщото право на глас, безплатното образование и т.н. – не са дар от Бога, нито от просветената десница. Постигнати са в резултат на дългогодишните борби на леви партии и движения.Ние, европейските социалисти, най-автентично можем да водим тази битка на страната на гражданите. Както в Европа, така и в България, трябва да останем обединени от ценностите си. От едната страна на барикадата сме – с идеята за Европа, с желанията и правата на гражданите й, със справедливостта, солидарността и надеждата. От другата страна са онези, които работят за разгръщане на национания егоизъм, разделението и популизма, разчитащ на лесните решения, лъжите и страховете.Влезем ли на полето на идеите с ясни, мощни послания, ценности и политики, ние няма да допуснем да се случи широко рекламираният предстоящ триумф на национализма. Ще можем да победим на изборите, ако отново започнем да назоваваме нещата със собствените им имена. Експлоатацията да бъде наречена експлоатация, войнолюбието – войнолюбие, омразата – омраза, бедността – бедност, безаконието – беззаконие.Задълго сърцето на политиката – идеите – беше спряло да бие. Липсата на идеи и изтласкването на гражданите вън от политиката доведе до недоверието към управляващите елити. Свърши ерата на „де-идеологизацията”; наблюдаваме бурното възраждане на идеологическото мислене. Хората искат идеи за бъдещето и най-вече – за своето бъдеще.Върнем ли се там, откъдето тръгнахме преди столетие и половина – на територията на идеите – напълно е възможно в следващия ЕП прогресивно мнозинство около левицата да излъчи следващия председател на ЕК и той да се нарича Франс Тимерманс.ПЕС работи отдавна по Новия социален договор за Европа. Партиите-членки участваха в дискусията и дадоха своя принос. В резолюциите от конгреса в Лисабон през декември 2018 г., бяха записани основните червени линии за по-добър живот на европейските граждани.През януари проведохме социологическо изследване, за да тестваме как българите приемат идеите на европейската левица. Резултатите са повече от показателни.Според 81.5% от запитаните, мъжете и жените трябва да получават едно и също възнаграждение за еднакъв труд. А 64.2% одобряват идеята на европейските социалисти всяка година разликата в заплащането между мъжете и жените да бъде намалявана с 2%. Предложението на ПЕС за въвеждането на минимална работна заплата като % от БВП за целия ЕС се подкрепя от 58.7%, а за минимален необлагаем доход – от 56%. Огромното мнозинство от 93% от запитаните смятат, че не е направено достатъчно от управляващите за преодоляването на различията в стандарта на живот между ЕС и България.Затова в предизборния Манифест на ПЕС записахме, че имаме задължение да защитаваме хората, ако се разболеят, загубят работата си, страдат от увреждания или изпаднат в трудно положение. Хората от всички възрасти имат право да работят и да живеят достойно. Справянето с безработицата и социалното изключване трябва да става колективно, а не по отделно, като отделни слаби страни. Необходимо е да се спазва принципът за равно заплащане за равен труд на едно и също място. Всички работници да имат еднакви права: да няма работа без договор, да няма работа без справедливо възнаграждение, а договорите за нулеви часове и фиктивна самонаетост да се забранят. Ще се борим за достойни минимални заплати в цяла Европа. Ние искаме силен Европейски орган по труда, оправомощен да се бори със социалния дъмпинг и да осигурява справедлива трудова мобилност в целия ЕС. Неравенството трябва да бъде драстично намалено, а концентрацията на блага и имущества в ръцете на малцина привилигировани – да бъде спряна.По данни на НСИ всяко трето дете у нас живее в риск от бедност и социално изкючване. Това са над 41% или над 550 000 българчета. Основните причини за това са безработни, необразовани и болни родители.За да може всяко дете в бедност да има достъп до безплатно здравеопазване, безплатно образование, безплатни грижи, достойни жилищни условия и адекватно хранене, социалистите в ЕП извоювахме 6 млрд. евро като предложение към ЕК за следващия програмен период за Детската гаранция.Партиите започнаха да се готвят за вота. Вече чуваме за мобилизация, ядра, периферии. У нас дори управляващите ги превърнаха в първи тур на местните избори.Искам да споделя моето виждане за предстоящите евроизбори като лидер на европейските социалисти: на върха на копието този път е оцеляването на Европа и запазването на човешкото достойнство и социалните права на всеки от нас. Европа или ще е единна, или няма да я бъде изобщо.Кампанията ще е трудна. Както и в България, управляващата десница в Европа ще впрегне целия си ресурс, за да запази властта си. В прегръдка с националистите, ЕНП ще се изправи срещу прогресивните сили в Европа.Левицата винаги печели, когато е водена от кауза! А каква по-голяма кауза от тази, да кажем на децата си, че и за тях Европа е възможна. И, че не искаме дори спомена за една война в живота им! Пък бил той покрит и с най-светещия ореол на национал-популизма!", "date": "2019.02.22", "title": "Станишев: ПЕС предлага Нов социален договор за Европа"}
{"url": "https://offnews.bg/politika/govoriteliat-na-tcik-v-sastava-na-komisiata-vinagi-ima-priemstvenost-698118.html", "text": "През последните години в състава на Централната избирателна комисия (ЦИК) има приемственост, предполагам, че и в следващия състав ще е така. Това обяви Камелия Нейкова, един от говорителите на комисията, по повод стартиралата процедура за избор на нова ЦИК, по бТВ. 5-годишният мандат на настоящата комисия изтича на 21 март, два месеца преди изборите за Европейски парламент. Управляващите искаха да удължат мандата ѝ, но от БСП настояваха да се спази законът. В крайна сметка парламентът прие правилата, според които ще се промени съставът на Централната избирателна комисия. Решението в крайна сметка беше гласувано в отсъствието на депутатите от БСП.Когато се спазват разписаните правила, следващият състав ще се справи, но не всички правила са приети – не са обнародвани промените в Изборния кодекс, коментира Нейкова. По думите ѝ ЦИК не за първи път ще се справя с промени в изборното законодателство, приети в последния момент.Нейкова уточни, че промени в процедурата за избор на членове на ЦИК не са предвидени и няма ограничение за броя на мандатите на членовете на комисията.", "date": "2019.02.22", "title": "Говорителят на ЦИК: В състава на комисията винаги има приемственост"}
{"url": "https://offnews.bg/politika/karaiancheva-do-ninova-niama-ne-iskam-deputatite-shte-poluchat-zapla-698130.html", "text": "Неполучените лично заплати от народни представители се депонират, ако не е подадена банкова сметка, на която да се превеждат парите. Това ставя ясно от писмо, изпратено от председателя парламента Цвета Караянчева до лидера на БСП Корнелия Нинова. То е в отговор на вчерашното , че депутатите от левицата се отказват от всички възнаграждения за времето, в което не участват в работата на парламента. Пред журналисти Караянчева съобщи още, че въпреки нареждането на Нинова да не се получават пари от Народното събрание, 16 депутати от левицата са взели пътни, а 19 - дневни командировъчни. \"Няма как да огранича това тяхно право, което им е дадено по правилник\", допълни Караянчева. Тя потвърди , че във вторник са обсъждани промени в правилника на Народното събрание във връзка с отсъствията на народни представители. \"Разменихме такива мисли, но няма нищо конкретно от тяхна страна внесено в деловодството на НС\", допълни тя.Заради отсъствието на депутатите от БСП редовният петъчен парламентарен контрол бе отменен. Караянчева отрече това да е провал, тъй като предвидените устни въпроси са били трансформирани в писмени и или отложени, или отменени. \"Над 100 въпроса има качени в сайта на Народното събрание\", допълни тя.В писмото на Цвета Караянчева, публикувано в профила й във фейсбук, се казва: Във връзка с Ваше писмо № АД 952-00-11 от 21.02.2019 г. Ви информирам следното: Право на всеки народен представител е да прецени дали да отчита разходи по чл. 10 от Финансовите правила по бюджета на Народното събрание – Приложение към Правилника за организацията и дейността на Народното събрание (ПОДНС), да използва служебни автомобили или да ползва командировъчни средства при пътуване в чужбина. В случай, че такива разходи не се реализират и предявяват от народните представители, те съответно няма да бъдат изплащани.Съгласно чл. 73 от Конституцията на Република България организацията и дейността на Народното събрание се осъществява въз основа на Конституцията и на правилник, приет от него. Правилникът за организацията и дейността на Народното събрание (ПОДНС) може да бъде изменян не само по предложение на председателя на Народното събрание, а и по искане на народен представител. Удръжките от възнагражденията за неоправдани отсъствия са уредени изчерпателно в чл. 13 от Финансовите правила по бюджета на Народното събрание. Възнагражденията на народните представители са законово дължими и ще бъдат начислявани при спазване на Правилника за организацията и дейността на Народното събрание“, пише още председателят на парламента.\"Народните представители се осигуряват за всички осигурителни случаи и от начислените им възнаграждения се правят удръжки за осигурителни вноски по Кодекса за социално осигуряване, Закона за здравно осигуряване, за данък съгласно Закона за данъците върху доходите на физическите лица, за други удръжки, определени със закон, както и удръжките по чл. 13 ПОДНС. Начинът на получаване на възнагражденията - в брой или по банков път, както и разпореждането с тях е личен избор на всеки народен представител. Всеки народен представител може да заяви в писмена форма в дирекция \"Парламентарен бюджет и финанси\" , отдел \"Заплати\", начина на получаване навъзнаграждението по банков път и да посочи съответната банкова сметка.В случай, че липсва заявление за получаване по банков път, възнаграждението се плаща в брой, в касата на Народното събрание. При неполучаването му същото се депонира, завършва писмото си Цвета Караянчева. ", "date": "2019.02.22", "title": "Караянчева до Нинова: Няма не искам, депутатите ще получат заплати"}
{"url": "https://offnews.bg/obshtestvo/protest-pred-parlamenta-iska-spravedlivost-i-ostavki-698114.html", "text": "Протест пред Народното събрание е под мотото \"Референдум за справедливост\" е обявен за днес във фейсбук. Организаторите му искат \"честни избори, спиране грабежа, извършван от политици и олигарси, и достойни заплати и пенсии\".Те настояват и за оставки на правителството, главния прокурор, председателите на Върховния касационен съд и Върховния административен съд, както и членовете на Висшия съдебен съвет от парламентарната квота, членовете на ЦИК, ръководството на КЕВР, на КЗК и др. В събитието, насрочено за 11 часа, към което до тази сутрин интерес са проявили 251 души в социалната мрежа, са обявени и искания за законодателни промени. Сред тях са още \"мажоритарна избирателна система и отзоваване на депутати и кметове\", намаляване броя на депутатите на 160, както и фиксирането на заплатата им на три минимални на месец. За народа се предвижда 800 лв. необлагаем минимум за всички работещи, 300 лв. минимална пенсия и 35 % увеличение на всички пенсии. На 24 февруари пак от 11 часа ще се проведе и протестно шествие, твърдят организаторите във фейсбук. ", "date": "2019.02.22", "title": "Протест пред парламента иска справедливост и оставки"}
{"url": "https://offnews.bg/tenis/agasi-vse-oshte-ne-sme-vidiali-naj-dobroto-ot-igrata-na-grigor-698126.html", "text": "Легендата в мъжкия тенис Андре Агаси коментира сравненията между Григор Димитров и Роджър Федерер. Американецът смята, че играта на Гришо тепърва ще се развива. \"За всеки би било трудно да го сравняват с Федерер. Може би той е послужил като модел за изграждането на стила му, но Фед използва много повече китката си, а Григор удря по-плоско.Вярвам, че не сме видяли най-доброто от неговата игра. Записа някои чудесни резултати, но все още ми се струва, че не е изградил нужната основа, която да го води в правилната посока не само в тениса, но и в цялостния му ежедневен подход.Григор се поставя под голямо напрежение всеки ден заради своите очаквания към себе си. Това е нож с две остриета. Това, което умее с топката, е забележително.Ако говорим за физическото му състояние, то той е впечатляващ колкото и Новак Джокович. Новак обаче е изключително опасен дори и в защита - от двете страни на корта.Това прави разликата. Най-доброто от Григор предстои, що се отнася до движението по корта и разнообразието в играта,\" каза Агаси пред изданието \"Timesofindia\".", "date": "2019.02.22", "title": "Агаси: Все още не сме видяли най-доброто от играта на Григор"}
{"url": "https://offnews.bg/obshtestvo/tcarkvata-pochita-bezimenni-machenitci-za-viarata-postradali-v-evgeni-698020.html", "text": "Църквата отбелязва днес Намиране на светите мощи на мъчениците, пострадали в Евгения. Във време на гоненията против християнската вяра християните с опасност за живота си отнасяли телата на мъчениците и благоговейно ги погребвали в скрити места. По-късно чудесни изцерения указвали на местата, където били погребани останките на светите Божи служители.Така се случило и в град Евгения: в царуването на император Аркадий (395-408 г.) и светителстването на цариградския патриарх Тома тук били намерени мощите на много мъченици, чиито имена са неизвестни на Църквата.Предполага се, че между тях се намирали телата на св. апостол Андроник и съпругата му Юния, за които споменава св. ап. Павел в Посланието до Римляни и които той нарича свои сродници.", "date": "2019.02.22", "title": "Църквата почита безименни мъченици за вярата, пострадали в Евгения"}
{"url": "https://offnews.bg/futbol/holmar-ejolfson-zapochna-begovi-uprazhnenia-video-698134.html", "text": "Защитникът на Левски Холмар Ейолфсон обнадежди \"сините\" привърженици. Бранителят започна бегови упражнения.Това стана ясно, след като исландският национал качи видео в социалните мрежи, на което се подготвя на пътека. Към него е написал: \"Първото ми тичане от октомври насам\".Това означава, че възстановяването му върви по-бързо от очакваното, но едва ли ще се завърне към нормалните тренировки преди началото на лятната подготовка.Холмар скъса коленни връзки по време на 1/8-финалния мач за Купата на Българи с Черно море, който Левски загуби след дузпи.", "date": "2019.02.22", "title": "Холмар Ейолфсон започна бегови упражнения (видео)"}
{"url": "https://offnews.bg/sviat/sasht-izvarshvat-nabliudatelen-polet-nad-rusia-otceniavat-dejnostta-n-698132.html", "text": "Пентагонът съобщи, че извършва наблюдателен полет над Русия, за да направи оценка на състоянието и на дейностите на руските въоръжени сили, съобщи Франс прес, цитирана от БТА.Наблюдателният полет се извършва съгласно международния договор за \"Открито небе\", подписан пред 1992 г. в Хелзински и влязъл в сила през 2002 г.Договорът позволява на всяка от 34-те страни по него да извършва наблюдателни полети над териториите на останалите, за да събира информация за въоръжените сили и контрола на въоръженията.Това е първият такъв полет на САЩ над територията на Русия от ноември 2017 г., съобщи говорител на американското министерство на отбраната.На борда на американския самолет има шестима руски наблюдатели.", "date": "2019.02.22", "title": "САЩ извършват наблюдателен полет над Русия, оценяват дейността на руските въоръжени сили"}
{"url": "https://offnews.bg/sviat/kontcerten-duel-mezhdu-maduro-i-guajdo-avtorat-na-despasito-pee-za-698125.html", "text": "Схватката във Венецуела между опозиционера Хуан Гуайдо и президента Николас Мадуро ще продължи днес под необичайна форма - концертен дуел, съобщи Франс прес, цитирана от БТА.Двата концерта ще се състоят на колумбийската граница на около 300 метра един от друг, от двете страни на моста \"Тиендитас\", свързващ колумбийския град Кукута и венецуелския Уреня и блокиран от две седмици от венецуелски военни.Концертът в Кукута е организиран от британския милиардер Ричард Брансън с призив да бъде допусната хуманитарна помощ във Венецуела. Надеждите са на него да дойдат 250 000 зрители и да бъдат събрани 100 милиона долара дарения за населението на Венецуела. В Кукута е складирана по-голямата част от американската хуманитарна помощ, която Гуайдо е обещал да вкара в страната въпреки отказа на правителството, което се бои от американска военна интервенция.В проявата ще вземат участие венецуелски и чуждестранни звезди, включително Хуанес и Луис Фонси - изпълнителят на \"Деспасито\". Колумбийският президент Иван Дуке и колегите му от Чили и Парагвай ще отидат на концерта, който ще бъде охраняван от 1500 полицаи и военни.От венецуелската страна на границата от днес до неделя правителството организира концерт под надслов \"Долу ръцете от Венецуела\". \"Артистите, които ще имат изпълнения в Колумбия, трябва да знаят, че извършват престъпление, дават съгласието си за военна интервенция\", предупреди Мадуро.", "date": "2019.02.22", "title": "Концертен дуел между Мадуро и Гуайдо, авторът на \"Деспасито\" пее за новия лидер"}
{"url": "https://offnews.bg/tehnologii/bg-firma-sazdade-naj-malkia-kasov-aparat-v-sveta-tezhi-samo-300-grama-698124.html", "text": "Българската технологична компания Daisy Tech фирма създаде най-малкият касов апарат в света.Устройството Daisy Compact S лесно се побира в джоб. То е разработено изцяло от екипа на българската компания. Размерите му са едва 84x167x60 мм, а теглото - само 300 грама.Въпреки малките си размери моделът разполага с голям светещ операторски дисплей, клиентски дисплей, подсветка на клавиатурата, линеен термален принтер и вградена батерия, която го прави независим при липса на ток и електрически контакти.Daisy Compact S има и възможност за връзка чрез Bluetooth, WiFi и USB. Това го прави много удобен при разносна търговия, куриерски услуги, офиси, магазини, барове и дискотеки. Освен разнообразните и удобни комуникационни възможности за връзка с компютър, таблет и други мобилни устройства, апаратът притежава интуитивно меню за работа, висока скорост на печат на бележките, операторски и клиентски дисплеи.Иновативните касови апарати от серията Compact могат да се зареждат и с кабела на смартфона или компютъра им и притежават изумително бърз адаптер и принтер. Устройствата на Daisy Tech издържат по цяла седмица работа само на батерия, чието зареждане отнема не повече от час.Друго удобство при работата с тях е, че с малкото джобно устройство забравяте и за кабелите за връзка с баркод четец. Благодарение на вградения Bluetooth, моделът Compact S може да се свързва и работи безжично както с четеца, така и с търговския софтуер за продажба. Комуникацията между устройството, на който е базиран софтуерът, и касовия апарат също може да се извършва директно безжично.Новите касови апарати на Daisy Tech (www.daisy.bg) са изцяло съобразени и сертифицирани според последните изменения в Наредба Н-18 от 28.09.2018 г. на Министерство на финансите, които трябва да бъдат приложени до 31 март от всички регистрирани по ДДС и до края на юни – от останалите бизнесмени и търговци.Българската компания е пазарен лидер не само у нас, а и в много други държави от Европа, Азия, Африка и Южна Америка. Касовите апарати на фирма Daisy Tech са сред най-популярните и надеждни устройства в Австрия, Италия, Чехия, Румъния, Македония, Молдова, Грузия, Словения и още над 40 държави по цял свят.Daisy Tech е производител №1 не само в България, но и в цяла Европа, като от създаването си до днес е продала над 2 000 000 фискални устройства по цял свят.", "date": "2019.02.22", "title": "БГ фирма създаде най-малкия касов апарат в света, тежи само 300 грама (видео)"}
{"url": "https://offnews.bg/kultura/lilia-abadzhieva-i-tedi-moskov-nominirani-za-zlaten-kukerikon-2019-698149.html", "text": "Театралните награди за хумор и сатира „Златен кукерикон“ ще бъдат връчени за трети път на 7 април в Сатиричния театър „Алеко Константинов“. Водещи на церемонията ще бъдат Александра Сърчаджиева и Калин Сърменов.Наградата за цялостно творчество „Георги Калоянчев“ ще бъде присъдена на Татяна Лолова.Сред номинираните представления са ,  „Коя гад изяде кашкавала“ и  на Теди Москов.Ето и пълния списък на номинациите за „Златен кукерикон 2019“:Млада надеждаКаталин Старейшинска – за ролята на Белинда в „Аз обичам, ти обичаш, тя обича“ от Теди Москов и Симон Шварц, вдъхновени от филма на Еторе Скола „Обичахме се толкова много“, Малък градски театър „Зад канала“Стелиан Радев – за ролята на Алмавива в „Един безумен ден“ от Бомарше, Народен театър „Иван Вазов“Христина Джурова – за ролята на Айна в „Семеен съвет“ от Кристина Клементе, Театър 199 „Валентин Стойчев“Женска роляИрини Жамбонас – за ролята на Елизе (дъщеря на мафиота) в „Аз обичам, ти обичаш, тя обича“ от Теди Москов и Симон Шварц, вдъхновени от филма на Еторе Скола „Обичахме се толкова много“, Малък градски театър „Зад канала“Параскева Джукелова за ролята на Марселина в „Един безумен ден“ от Бомарше, Народен театър „Иван Вазов“София Бобчева за ролята на Олга Книпер в „Ясна поляна“ от Миро Гавран, Театър 199 „Валентин Стойчев“Мъжка роляВалентин Танев – за ролята на Мусолинто в „Коя гад изяде кашкавала“, спектакъл на Теди Москов в съавторство със Симон Шварц и актьорите от постановката, вдъхновен от филма на Еторе Скола „Грозни, мръсни, зли“, Драматичен театър „Сава Огнянов“ – РусеМалин Кръстев за ролята на Алесандро в „Аз обичам, ти обичаш, тя обича“ от Теди Москов и Симон Шварц, вдъхновени от филма на Еторе Скола „Обичахме се толкова много“, Малък градски театър „Зад канала“Тончо Токмакчиев –за ролята на Хаджията в „Мрак“ от А. Страшимиров, ДТ “А. Будевска“– БургасРежисураЛилия Абаджиева за постановката „Защото на мама така ѝ харесва“ от Жолт Пожгаи, Театър „Възраждане“Николай Урумов за постановката „Двама съвсем голи мъже“ от Себастиен Тиери, Драматичен „Сава Огнянов“ – РусеСтефан Москов за постановката „Аз обичам, ти обичаш, тя обича“ от Теди Москов и Симон Шварц, Малък градски театър „Зад канала“Спектакъл„Защото на мама така ѝ харесва“ от Жолт Пожгаи, режисьор Лилия Абаджиева, Театър „Възраждане“„Камъни в джобовете“ от Мари Джоунс, режисьор Венцислав Асенов, Сдружение „Арт Перспектива“„Двама съвсем голи мъже“ от Себастиен Тиери, режисьор Николай Урумов, Драматичен „Сава Огнянов“ – РусеИзвънредна награда за индивидуално театрално постижениеИва Тодорова за авторския ѝ моноспектакъл „Приятно ми е, Ива“ в Театър 199 „Валентин СтойчевНаграда за цялостно творчество „Георги Калоянчев“Татяна Лолова", "date": "2019.02.22", "title": "Лилия Абаджиева и Теди Москов номинирани за 'Златен кукерикон 2019', Татяна Лолова - с награда 'Георги Калоянчев'"}
{"url": "https://offnews.bg/obshtestvo/razoranata-diuna-na-smokinia-e-bezvazvratno-povredena-698152.html", "text": "Разораната с багер дюна на плажа до къмпинг „Смокиня” е безвъзвратно унищожена.Това е заключението от извършената от Регионалната екоинспекция проверка, съобщи .Дюната представлява 1% от цялата защитена местност „Каваци” с обща площ 240 декара.Прокуратурата вече повдигна обвинения на двама от задържаните за унищожаването на дюните до къмпинг „Смокиня” - на смятания за поръчител и за наетия да заравни терена багерист.Междувременно от Министерството на туризма са проверили общо 237 плажа, 43 от които с дюни. Проверяващите не са установили други унищожени дюни. ", "date": "2019.02.22", "title": "Разораната дюна на 'Смокиня' е безвъзвратно повредена"}
{"url": "https://offnews.bg/zvezdi/mihaela-fileva-ne-poznavam-lichno-grigor-dimitrov-698153.html", "text": "Певицата Михаела Филева не познава лично Григор Димитров. Това написа поп звездата във фейсбук по повод предположения за връзка между двамата. \"Тъй като през последните няколко дни телефонът ми не спира да звъни, се чувствам длъжна да споделя официалната си позиция по темата. Като българка съм горда с успехите на тенисиста Григор Димитров.Това е всичко, което мога да кажа за него, тъй като не го познавам лично, написа Михаела Филева. ", "date": "2019.02.22", "title": "Михаела Филева: Не познавам лично Григор Димитров"}
{"url": "https://offnews.bg/futbol/ottegliha-iskane-za-nesastoiatelnost-na-levski-698147.html", "text": "Мениджърът Николай Жейнов сподели в предаването \"От дузпа в тъч\" на Спортал е оттеглил иска си за обявяване на несъстоятелност на Левски.Агентът разкри, че е постигнал споразумение с изпълнителния директор на 26-кратните шампиони Павел Колев само с няколко думи.\"Постигнахме споразумение с Левски, с което се прекратява делото за несъстоятелност. Вчера го подписахме и мисля, че в началото на другата седмица ще бъде внесено в съда, така че мога да успокоя всички.Разбрахме се за по-малко от 45 секунди. Още с встъпването си в длъжност Павел Колев ми се обади и решихме казуса веднага. Договорихме неща, които те предложиха и аз приех\", каза Жейнов.", "date": "2019.02.22", "title": "Оттеглиха искане за несъстоятелност на Левски"}
{"url": "https://offnews.bg/politika/tcvetanov-komfortno-ni-e-bez-bsp-v-parlamenta-no-politika-ne-se-prav-698177.html", "text": "От егоистична гледна точка тази седмица - без БСП в парламента, за нас беше доста комфортна. Но да говорим сериозно: опозицията трябва да отстоява парламентаризма. Те правят трети опит за излизане от НС, но не излизат, а просто не работят, заяви председателят на парламентарната група на ГЕРБ Цветан Цветанов пред БНТ. В България действа пропорционална избирателна система. За първи път преференциите се въвеждат от БСП през 2007 г. - с 15% праг. ГЕРБ направи прагът 7%, за да има възможност за реално пренареждане на листите, обясни Цветанов.Той подчерта, че в 10 страни членки на ЕС няма преференции, а в други 5 те важат за националните избори.Нека да спрем всякакви спекулации, че сме отнели избирателни права. На никого не сме нарушили конституционното право да избира. Да, действително променихме позицията си, но не смятам, че това трябва да е укоримо. Ревизирахме позицията си за гласуването на второ четене. В политиката не може да правиш законодателство на инат. Това е позицията на БСП и те го доказаха с решението си да излязат от Народното събрание, каза още Цветанов. На въпрос дали наистина съдбата на правителството зависи от ДПС, той отговори, че тя зависи от всички парламентарни групи. ", "date": "2019.02.22", "title": "Цветанов: Комфортно ни е без БСП в парламента, но политика не се прави на инат"}
{"url": "https://offnews.bg/zimni/startira-svetovnata-kupa-v-bansko-698148.html", "text": "Днес започна най-голямото зимно спортно събитие в България за 2019 година, Световната купа по ски в Банско, която ще продължи до 24 февруари. След това курортът ще приюти друг голям спортен форум, когато между 1 и 10 март ще се състои и Световното първенство по алпийски ски до 20 години.В Банско ще стане ясен носителя на Световната купа в алпийската комбинация. Лидерът в класирането Марко Шварц (Ав) получи контузия по време на супергигантския слалом в Банско и отпадна от сметките.България ще се представи на Световната купа в Банско с трима състезатели - Алберт Попов, Камен Златков и Йоан Тодоров, които са амбицирани да представят дойстойно страната ни.По традиция на \"Бъндеришка поляна\" ще има огромна Фен зона, която ще позволи на зрителите да се забавляват преди и след стартовете.Концерти по време на трите състезателни дни в Банско ще изнесат: Михаела Филева, Павел и Венци Венц, Дара, 100 кила. Ути Бъчваров ще приготвя вкуснотии на площада в Банско на 22 е 23-и. Официалното откриване на Световната купа ще е на 22 февруари от 18,00 ч на централния площад в Банско.Световната купа ще бъде излъчена пряко в 50 държави от Канада до Китай. Трите старта в Банско ще бъдат отразявани от 150 журналисти. Най-голяма е българската група. Сред пратениците в Банско са журналисти от Австрия, Германия, Северна Македония, Сърбия, Русия и Италия. Гост коментатори са Мария Хьофл-Рийш (АRD) и Ханс Кнаус (ORF).Петък, 22.02.2019Супер комбинация мъже10:30 - Супер G / старт от междинна станция на лифтовете Бъндерица 1 и 214:00 - Слалом / старт от \"Томба\" около разклона с 9AСъбота, 23.02.201912:45 - Супер G мъже / старт от междинна станция на лифтовете Бъндерица 1 и 2Неделя, 24.02.2019Гигантски слалом мъже / старт от средата на \"Тодорка\" (6)- около байпаса към \"Балканиада\" (4) 10:30 - Манш 1 13:30 - Манш 2", "date": "2019.02.22", "title": "Стартира Световната купа в Банско"}
{"url": "https://offnews.bg/ikonomika/ima-sdelka-domuschievi-kupuvat-nova-tv-za-185-mln-evro-obnovena-698129.html", "text": "Шведският собственик на Нова телевизия Modern Times Group (MTG) официално потвърди, че фирмата „Адванс медия груп“ на братята Кирил и Георги Домусчиеви купува Нова телевизия.Двете компании са сключили споразумение за продажбата на 95% от акциите на  Nova Broadcasting Group при оценка на 100% от дружеството от 185 милиона евро. Това е точно толкова, колкото предлагаше и чешкият милиардер Петр Келнер, който обаче не получи разрешение от българския антимонополен орган за финализиране на сделка.Очаква се сделката да бъде финализирана през второто тримесечие на 2019 г. след одобрение на сделката от страна на КЗК.Nova Broadcasting Group има общо 7 телевизионни канала и допълнителен голям онлайн медиен бизнес - \"Нетинфо\". Медиите в нея достигат средно до 74% от населението на България всеки месец. За медийната структура работят 650 души.Георги Домусчиев, изпълнителен директор на „Адванс Пропъртис“ ООД: „Инвестицията ни в „Нова Броудкастинг Груп“ е стратегическа за нашия инвестиционен холдинг. Възнамеряваме да продължим успешното развитие на медията, опирайки се на качеството и доказания професионализъм на хората и мениджърите, работещи в групата на „Нова“. Неслучайно медията е водеща в страната. Възнамеряваме да поддържаме досегашната политика на „Нова Броудкастинг Груп“ за обективна публицистика, лоялност към зрителите и партньорите, както и високо качество на съдържанието и програмите“.Йорген Линдеман, президент и главен изпълнителен директор на MTG коментира, че сделката е част от стратегическото решение да бъдат намерени нови собственици, които да инвестират в развитието на медийната група в България.Официалното съобщение на „Адванс Медиа Груп“ ЕАД гласи:„Адванс Медиа Груп“ ЕАД и шведската медийна група Modern Times Group (MTG) подписаха договор за продажба на „Нова Броудкастинг Груп“ АД. Общата стойност на сделката е 185 млн. евро. Споразумението предвижда българската компания да придобие 100% от „Нова телевизия“ и мажоритарен дял в „Нет Инфо“.Прехвърлянето на собствеността подлежи на регулаторно одобрение от страна на Комисията за защита на конкуренцията, а финализирането на сделката се очаква да е факт през второто тримесечие на 2019 г.„Нова Броудкастинг Груп“ АД притежава най-голямата медийна група в България. В портфолиото на компанията влизат 7 телевизионни канала. Компанията е най-големият участник на онлайн пазара в страната, достигайки до около 75% от хората, използващи интернет в България.Приходите от продажби на „Нова Броудкастинг Груп“ АД за 2018 г. се оценяват на 112.5 млн. евро, а оперативната печалба (EBIT) е достигнала 21.8 млн. евро. В компанията работят 650 души.„Инвестицията ни в „Нова Броудкастинг Груп“ е стратегическа за нашия инвестиционен холдинг. Тя ни дава възможност да навлезем в един перспективен и нов за нас индустриален сегмент. Възнамеряваме да продължим успешното развитие на медията, опирайки се на качеството и доказания професионализъм на хората и мениджърите, работещи в групата на „Нова“. Неслучайно медията е водеща в страната. Възнамеряваме да поддържаме досегашната политика на „Нова Броудкастинг Груп“ за обективна публицистика, лоялност към зрителите и партньорите, както и високо качество на съдържанието и програмите. Надяваме се с нашата финансова подкрепа медията да продължи да се развива ускорено и да предлага все по-добър и интересен продукт на зрителите. Не на последно място, ще окажем значителна подкрепа за утвърждаването на „Нова“ като „българската телевизия“ със запазването и включването в програмите на все повече български сериали, филми и развлекателни програми“.", "date": "2019.02.22", "title": "Има сделка: Домусчиеви купуват Нова тв за 185 млн. евро (обновена)"}
{"url": "https://offnews.bg/politika/karadaja-v-stranata-ima-politicheska-kriza-gerb-ne-izdarzha-testa-na-698151.html", "text": "Две месеца преди евроизборите в страната има политическа криза и отговорността за това е на ГЕРБ. Предложените от ДПС промени в Изборния кодекс бяха тест за ГЕРБ, който те не издържаха. Това заяви председателят на ДПС Мустафа Карадайъ след заседание на ръководството на партията.Централният съвет реши да се сформира Централен изборен щаб, а кандидати за евродепутати ще се номинират до края на март. ДПС ще се яви самостоятелно на предстоящите евроизбори, реши още Централният съвет на движението на днешното си заседание. ДПС очерта и критериите за евродепутати. Те трябва задълбочено да познават европейските политики, да имат добри комуникационни умения и добре да работят с екип. Трябва да изповядват и ценностите на либерализма, както и да владеят поне един от работните езици в ЕС - английски, немски или френски, уточни Карадайъ. ", "date": "2019.02.22", "title": "Карадайъ: В страната има политическа криза, ГЕРБ не издържа теста на ДПС"}
{"url": "https://offnews.bg/kultura/itco-hazarta-s-nova-pesen-otnovo-bezkompromisno-dobra-video-698135.html", "text": "Пет години след хита \"Хип-хоп\" Ицо Хазарта извади нова песен и няма изненада - безкомпромисно добра е.Автор на текста на \"Браво\" е именно той, а музиката и аранжимента са на Бат Венци.Режисьор на клипа е Валери Милев.Ицо Хазарта пише първия си хит \"Нон-стоп\", когато е на 18 години. Оттогава до днес има десетки хитове, хиляди концерти и четири супер успешни албума заедно с \"Ъпсурт\". През 2019 г. ще излезе първият му самостоятелен албум.За броени часове гледанията на парчето прехвърлиха четвърт милион в YouTube.", "date": "2019.02.22", "title": "Ицо Хазарта с нова песен, отново - безкомпромисно добра (видео)"}
{"url": "https://offnews.bg/zvezdi/arestuvaha-aktior-instceniral-rasistko-i-homofobsko-napadenie-sreshtu-698145.html", "text": "Арестуваха актьор, инсценирал расистко и хомофобско нападение срещу себе си, защото не бил доволен от заплащането, което получавал за участието си в сериала \"Империя\". Джуси Смолет написал на двама братя чек за 3500 долара. Освен това той им дал и 100 долара, за да купят въже, маски за ски, ръкавици и червени бейзболни шапки, като тези от предизборната кампания на Тръмп, съобщи шефът на полицията в Чикаго Еди Джонсън, цитиран от Ройтерс.Самото \"нападение\" станало на 29 януари. За него Смолет обяви, че двама мъже са го удряли и са сложили на врата му примка, като междувременно са крещяли \"Да направим Америка велика отново\" - основният слоган на Тръмп. Актьорът твърдеше и че е залят от нападателите с течност, чийто произход не може да се определи.Смолет беше арестуван в четвъртък и е обвинен в измамване на полицията за предполагаемото нападение. Полицията не разкрива какво е заплащането, което Смолет е получавал за работата си в \"Империя\". Не е ясно и по какъв начин актьорът се е надявал мнимото нападение да повиши заплатата му.\"Смолет се възползва от болката и гнева към расизма, за да промотира кариерата си\", каза Джонсън и призова актьора да се извини публично за постъпката си. \"Притеснявам се, че сега престъпленията от омраза ще бъдат приемани от обществото със силен скептицизъм\", коментира той и допълни: \"Надявам се семействата, които са жертви на насилие с огнестрелно оръжие в този град, да получаваха толкова внимание\".Ако Джуси Смолет бъде осъден, той е застрашен от между една и три години затвор. 20th Century Fox, чиято продукция е сериалът, в който играе Смолет, обявиха, че актьорът се е върнал на снимачната площадка, но те внимателно разглеждат случая и обмислят действията си.", "date": "2019.02.22", "title": "Арестуваха актьор, инсценирал расистко и хомофобско нападение срещу себе си"}
{"url": "https://offnews.bg/futbol/sadat-v-plovdiv-opravda-lidera-na-fenovete-na-tcska-698150.html", "text": "Съдът в Пловдив оправда лидера на Сектор \"Г\" Иван Велчев- Кюстендилеца. Тарторът на \"червената\" агитка се яви пред Темида по делото заради ексцесиите по време на мача Локомотив (Пловдив) - ЦСКА през 2017 година.Велчев бе обвинен в престъпление по чл. 325 ал. 5, вр. ал. 1, вр. чл. 29 ал. 1 б.\"а\" и б.\"б\" от НК, за това, че на 26 ноември 2017 година в Пловдив е извършил непристойни действия, грубо нарушаващи обществения ред и изразяващи явно неуважение към обществото по време на мача между Локомотив (Пловдив) и ЦСКА.Тогава срещата беше прекъсната за няколко минути заради сбиване между двете агитки.Според обвинението Кюстендилеца е бил от първите лица, слезли на пистата от трибуната, като държал в ръцете си колан.Велчев обаче бе оправдан, а самият той отпразнува добрия за него край на делото в компанията на своята съпруга и капитана на ЦСКА Николай Бодуров. Защитникът беше един от свидетелите1 който защити Кюстендилеца в съдебната зала.", "date": "2019.02.22", "title": "Съдът в Пловдив оправда лидера на феновете на ЦСКА"}
{"url": "https://offnews.bg/sviat/vav-venetcuela-ubiha-sapruzi-opitali-da-osvobodiat-patia-za-humanitar-698172.html", "text": "Двама души бяха убити и най-малко 15 са ранени днес в сблъсъци между венецуелската армия и демонстранти в югоизточната част на Венецуела. Протестиращите се опитаха да попречат на военните да блокират път, за да бъде възпрепятствано внасянето на хуманитарна помощ в страната, предаде Франс прес, като се позова на неправителствената организация Капе Капе.Жертвите са съпрузи. Те и ранените са от индианската общност Пемон. До сблъсъците се е стигнало в община Гран Сабана, близо до границата на Венецуела с Бразилия.Същевременно бразилски военен самолет, натоварен с хранителни продукти и други провизии, кацна днес във военновъздушната база Боа Виста в бразилския щат Рорайма. Щатът се намира на границата с Венецуела, затворена по нареждане на венецуелския президент Николас Мадуро от вчера.Самолетът излетя от бразилската столица с 23 тона мляко на прах и 500 комплекта продукти за оказване на първа помощ. Вчера друг самолет докара в Боа Виста 51 тона ориз и захар.Представители на американската Агенция за международно развитие присъстваха на кацането на самолета днес. Продуктите, докарани с него - общо 138 тона, ще бъдат складирани в базата до края на деня.После те ще бъдат откарани в Паракаима, граничен град на 215 километра от Боа Виста. Оттам продуктите ще влязат във Венецуела с венецуелски камиони с венецуелски шофьори, каза говорителят на бразилското президентство Отавио Рего Барос.Същевременно холандският остров Кюрасао предупреди днес, че няма да позволи на хуманитарна помощ за Венецуела да напусне територията му без съгласието на властите в Каракас, предаде Франс прес.Островът се намира на около 60 километра от венецуелските брегове. Самолет с 50 тона провизии и медикаменти, пратен от венецуелците в САЩ, кацна вчера там.Венцуелският режим преустанови въздушните връзки с Кюрасао и разпореди затварянето на морската граница.", "date": "2019.02.22", "title": "Във Венецуела убиха съпрузи, опитали да освободят пътя за хуманитарна помощ"}
