{"url": "https://offnews.bg/sviat/4-te-zlatni-pravila-na-iaponskite-dalgoletnitci-ot-ostrov-okinava-718023.html", "text": "Японският остров Окинава е известен с дълголетниците си и големия брой столетници въпреки недостига на медицински кадри в района.Там се намира село Китанакагусуки, чиито жителки държат рекорда в Япония по дълголетие.Местните хора ги наричат \"съкровищата на Окинава\". Какви са тайните им за дълъг живот, разказа Би Би Си в документален филм.Дами на преклонна възраст споделят какво според тях ги е довело дотук. \"Шестте ми деца\", \"Обичам червенои месо, ни не и тлъсто\", \"Събираме се с момичетата и си разказваме истории и споделяме рецепти\" - са част от отговорите. \"Не мислех напред, живеех ден за ден\", споделя друга.84-годишната Юкико Кина казва, че никога в живота си не е пила лекарство. За сметка на това, има много хобита и обича да живее активно и да устройва кулинарни празници за семейството си. Най-много от всичко обича да е сред хора. Да разговарят и да танцуват. Тези срещи я карат да се чувства в добро здраве.Жителите на Окинава отдават дълголетието на moai - местна традиция за групова подкрепа. В историята на острова такива групи са събирали средства за обществени проекти и са подпомагали хора в нужда. Всеки участва в група - или дори в няколко. \"Аз участвам в три - със съученици и приятели. Не знам какво щях да правя без моите moai. Какъв е смисълът да живееш дълго, ако няма с кого да споделиш дните си\", казва Юкико Кина.Д-р Сузуки от остров Окинава е събрал данни за над 1000 дълголетници по време на над 40-годишната си практика. Твърди, че е открил четири фактора за дългия им живот: хранителните навици, активността, групите за взаимопомощ и грижата за себе си.\"Духовното здраве е ключов фактор\", посочва д-р Сузуки. Обектът на духовното здраве японците наричат икигай. \"Това е нещо, което само ти можеш да направиш. То е близо до личностна мисия. Когато загубим \"икигай\", умираме. Да продължаваш да имаш \"икигай\" е ключът към здраво дълголетие.\"Юкико Кина споделя, че нейните внуци и правнуци са нейният икигай.Срещите с групата ме зареждат. Черпя сили от другите жени, а те се вдъхновяват от мен, споделя 97-годишна жителка на село Китанакагусуки. В групата танцуват и правят упражнения, разхождат се заедно и се смеят.", "date": "2019.12.31", "title": "4-те златни правила на японските дълголетници от остров Окинава"}
{"url": "https://offnews.bg/obshtestvo/poiavi-se-replika-na-sajta-za-balgarite-v-chuzhbina-718527.html", "text": "В медийното пространство се появи нов сайт - реплика на утвърдения вече 20 г. на пазара вестник и сайт за българите в чужбина \"Български новини\", съобщи издателят на оригинала Бойка Атанасова.Според нея дублиращият сайт е регистриран от бивш член на екипа на оригиналния „Български новини\", напуснал преди година след 15-годишен стаж в медията.Атанасова обяви, че на сайта-дубликат липсват данни за собственика или фирмата-издател, няма информация за контакти/телефони, адрес. Целта на ментето със същото име, като оригинала, е да подвежда онлайн аудиторията, стъпвайки на утвърдения за това време авторитет на „Български новини\".Според Атанасова домейнът на фалшивото издание е регистриран от същия човек още през 2009 г., докато е работил все още в оригиналното издание.", "date": "2019.12.31", "title": "Появи се реплика на сайта за българите в чужбина"}
{"url": "https://offnews.bg/sviat/iaponska-aviokompania-podariava-50-000-bileti-718530.html", "text": "Japan Airlines раздава на чужденци 50 000 двупосочни билети за следващото лято, предаде Си Ен Ен.Акцията има за цел да насърчи туристите да видят по-малко посещавани части от Япония и да намали част от струпването на туристи в Токио между 1 юли и 30 септември следващата година, тъй като столицата е домакин на Олимпийските летни игри.Правителството на Япония очаква, че „ефектът на Олимпиадата“ ще доведе до около 10 милиона посетители в страната през 2020 г. Годишните посещения в Япония са се увеличили през годините от 2013 до 2018 г. до над 31 милиона, като около 10 милиона души са посетили  Токио.За да получат билет, пътниците трябва да отговарят на няколко условия - да не са граждани на страната и да имат статут на често пътуващи чрез картата Mileage Bank на Japan Airlines. Освен това, когато кандидатстват, хората няма да знаят за къде ще пътуват - дестинацията ще бъде тайна. Японската авиокомпания ще препоръчва по 4 местни дестинации, а излитанията ще се извършват от летища Haneda в Токио, и Itami и Kansai в Осака. Семейства и приятели, пътуващи заедно, могат да кандидатстват като група (от максимум 4 души) и да летят с един билет. Участващите в томболата ще разбират получават ли безплатен билет в рамките на 3 дни след кандидатстването. Повече подробности за томболата на Japan Airlines ще бъдат представени в началото на януари, а възможността за участие ще е отворена от края на февруари. Кандидатурите ще се разглеждат на принципа „Първи по време, първи по право“.", "date": "2019.12.31", "title": "Японска авиокомпания подарява 50 000 билети"}
{"url": "https://offnews.bg/112/potushiha-pozhara-v-psihodispansera-v-sofia-718528.html", "text": "След повече от 4 часа борба с пламъците огнеборците успяха да потушат огъня в психодиспансера на Сточна гара в София и да евакуират всички 51 пациенти, които са били вътре. Засега не са ясни причините за пожара, пострадали няма, но материалните щети са значителни и тепърва ще се изчисляват.\"Проблемът е с покривната конструкция, която трябва да бъде покрита дори и временно заради времето. Отзад има над 500 кв. м. бараки, които са изгорели\", каза зам.-министърът на здравеопазването д-р Бойко Пенков.\"Засегнати са и два автомобила. Силният вятър през нощта е пречил на работата на пожарникарите\", добави Красимир Димитров от Столична община.Пламъците са се прехвърлили и към поликлиниката на Белодробната болница. В този момент в сградата не е имало пациенти.\"Има отзад една сграда, барака, от там е тръгнал. От там пламъкът преминава към нашата фасада, която е с изолация. При това аз веднага съм реагирал, защото съм нощен в това време. Засегнат е фиброоптичният кабел, дограмата е заминала, на следващия кабинет, на рентгена дограмата също е изпепелена\", обясни управителят на белодробната болница Кирил Пантелеев.Трима пациенти са хоспитализирани в Клиниката по вътрешни болести на болница \"Св. Анна\". А други 16 души от психодиспандера на Сточна гара са прехвърлени в психиатрията в Нови Искър.", "date": "2019.12.31", "title": "Потушиха пожара в психодиспансера в София"}
{"url": "https://offnews.bg/zdrave/tri-transplantatcii-v-navecherieto-na-nova-godina-718521.html", "text": "В навечерието на Нова година специалисти от ВМА извършиха поредна чернодробна трансплантация. Рецепиентът е в крайна фаза на чернодробно заболяване, а донорът - мъж на 63 г. в мозъчна смърт, съобщиха от лечебното заведение Известието от ИА \"Медицински надзор\", за донороска ситуация в Плевен, е получено на 29 декември. Експлантацията на черния дроб е извършена на 30 декември от екип на ВМА.Трансплантацията е продължила 6 часа, дробът е заработил. Към момента пациентът е контактен и адекватен. Лечението му продължава. Мъжът е с добри жизнени показатели, започва раздвижване и захранване. На този етап в следоперативния период нещата се развиват нормално, потвърди проф. Никола Владов от Клиниката по чернодробно-панкреатична хирургия и трансплантология.Ръководството на болницата изказва своята благодарност към близките на донора, които въпреки трудния за тях момент дариха органите на своя близък.Две успешни бъбречни трансплантации извърши екип на Университетска болница „Лозенец“, ръководен от проф. Любомир Спасов. Реципиенти са двама мъже - на 41 и 61 години, съобщиха от лечебното заведение. Донорът е същият, чийто черен дроб е трансплантиран във ВМА.", "date": "2019.12.31", "title": "Три трансплантации в навечерието на Нова година"}
{"url": "https://offnews.bg/sviat/kitaj-oproverga-statia-na-niu-jork-tajms-718523.html", "text": "Радио \"Китай\" опроверга американския \"Ню Йорк Таймс\", че публикува статия с невярно съдържание. В материала се казва, че китайското правителство изпраща деца в пансиони в Синдзян, принудително ги отделя от родителите им, опитва се да замени майчиния им език с китайския и ги възпитава в патриотизъм.\"Репортажът е пълен с фалшифа информация\", заключават от \"Радио Китай\".Според радиото журналисти от Китайска медийна група са посетили наколко училища в градове и села в уйгурския автономен район през юли тази година и са видели, че децата се изучават на китайски и уйгурски език. Съгласно местната образователна политика децата учат в училища в близост до домовете си. Децата от четвърти и пети клас имат право да посещават пансионни училища. Американският ежедневникът обвинява китайското правителство, че се опитва да замени уйгурския с китайския език и да изкорени културата и обичаите на етническите групи. Журналистите, посетили района, твърдят, че в основните и средни училища се преподава на 7 езика. Програмите на местните радиа и телевизии се излъчват на 5 езика.\"Китай не допуска нито един етнос да изостава в развитието си\", опонират китайските журналисти. ", "date": "2019.12.31", "title": "Китай опроверга статия на ''Ню Йорк Таймс''"}
{"url": "https://offnews.bg/medii/novinite-koito-razvalnuvaha-naj-silno-chitatelite-ni-prez-2019-718529.html", "text": "10. Разследването  бе прочетено над 53 хиляди пъти. В него ви разказахме технологията за купуване на гласове на евроизборите.9. Деветото място се поделя между новината за срива в Пощите () и . И двете новини са четени над 55 000 пъти.8. Осмото място е отново за два текста - на д-р Тони Филипов  и новината за реакцията на Мая Манолова за скандала с порнографските снимки по време на кампанията за местните избори в София (). Двете публикации са четени над 60 000 пъти.7. , написа Евгений Дайнов през юли за бъдещия главен прокурор Иван Гешев. Коментарът му е четен над 62 000 пъти.6. Изследването на \"Активни потребители\" за качеството на шоколада у нас показа, че много малко от марките на нашия пазар предлагат добро качество. Текстът  е четен над 70 000 пъти.5. Над 72 000 пъти е прочетена статията на главния редактор Владимир Йончев , която излиза в края на 2018-а и показва ефекта от увеличението на минималната работна заплата.4. Четвъртото място се поделя между  и коментара на Калоян Константинов . И двата материала са четени над 87 000 пъти.3. Разследването на Калоян Константинов  е било четено над 90 000 пъти. Калоян разказа как вместо да продължи в права линия, минавайки през гола поляна, на която от време на време се рита футбол, магистрала \"Струма\" прави нелогична чупка и заличава археологическия обект.2. Здравето е богатство - доказва го и традиционно високият интерес на читателите ни към статиите на здравни теми. Най-четената от тях бе . Тя е четена над 130 000 пъти.1.  е статията, четена над 160 000 пъти за последните шест месеца. Тя излиза малко след премиерата на едноименния сериал, който накара целият свят да съпреживее отново ядрената трагедия.", "date": "2019.12.31", "title": "Новините, които развълнуваха най-силно читателите ни през 2019"}
{"url": "https://offnews.bg/nashite-avtori/top-10-na-naj-dosadnite-televizionni-predavania-po-praznitcite-718525.html", "text": "И така, неусетно, в шеги и закачки дочакахме 31 декември 2019 година.Време е за празнуване!Нарежете киселото зеле, извадете ракийката от фризера, нарежете на ситно луканката, сложете руската салата (за къде без руска салата, русофили такива, чемодан, вакзал, Масква!!!) и да засядаме да пием до сутринта.В 12 ще гърмим пиратки, някои от нас ще си гръмнат по някой пръст, но какво са няколко дребни жертви пред величественото посрещане на 2020!Аз лично ще заложа на добрата стара комбинация от бърбън с бахур, лимонада, черен хайвер и солена сланинка, като за десерт съм подготвил тирамису и Дерби кола, които ще прокарам с армеева чорба. Тоя живот трябва да се живее декадентски, мамка му!!!По празниците ще си стоя у дома.Едно време, когато бях млад и хубав, ме канеха насам-натам, но сега вече я карам на домашни забавления, които включват преяждане, препиване и съзерцание в телевизионния екран.А телевизора - нашият най-верен спътник в мъка и радост, ни е подготвил отново празнични забавления. И ние ще пийваме, ще хапваме и ще гледаме с телешки възторг - къде от алкохола, къде от нещо друго - какво се случва в празничната нощ.В този ред на мисли, малко преди да съм седнал на трапезата реших да предложа на вашето внимание моя Топ 10 на най-досадните предавания, които гледаме по празниците.Тази класация, подчертавам, е строго субективна и не ангажирам с нея никого.И така, да започваме, защото на никой не му се чете особено много по празниците.10. \"Комиците и приятели\"Това култово предаване на БТВ, наследило традициите на също толкова култовите \"Аламинут\", \"Шоуто на Канала\" и още знайни и незнайни шоупрограми, има в себе си всичко необходимо за доброто ви прекарване - анекдоти, които може да сте чели в анекдот точка ру, а може и да не сте ги чели там, защото не четете анекдот точка ру.Има песни на Владимир Ампов - Княза, има танци-манци, абе всичко, на което в ранния социализъм му викаха \"естрада\".Шоуто си е част от програмата на БТВ и съвсем естествено от телевизията са заложили на изпитана рецепта - скечове, естрадна музика...Но най-вече от телевизията се надяват, че сте подпийнали здраво и така или иначе не ви пука особено какво точно гледате.Чудесно предаване, гледал съм два епизода, първия преди 13 години, втория - преди 5. И в двата случая се налагаше да пия аулин после, та мисля да не потретя...9. Нова - \"Маскираният певец\"Нова като цяло имат две забавни предавания.И двете се правят от един и същи екип с едни и същи водещи, като разликата е само в сезона - пролетно време екипът прави \"Като две капки вода\", а зимата - \"Маскираният певец\".Когато не правят \"Маскираният певец\", Нова отново викат същия екип да направи \"Пееш или лъжеш\", което е като \"Маскираният певец\", ама още по-величествено.Иначе Зуека и Рачков са пичове, правят супер яки импровизации, заяждат се с продуцента Хавладжиян, но това не ми стига да гледам предаването, освен ако някой не ме е почерпил с тубичка Кале, изстискана в найлоново пликче.Но и Нова, подобно на БТВ, вече не инвестира пари за специално празнично предаване. Залага се на нещо, което, така или иначе, вече върви в ефира. Важното е, че накрая двете телевизии ще се премерят по собствените си пийпълметрични канали и всяка от тях ще отчете, че именно тя е била най-гледана в празничната нощ.За което обаче аз не нося никаква отговорност.8. Коледен/новогодишен концерт на Веско мАриновНяма как телевизията по празниците да мине без него!!!Веско е като утрото и като вечерта - неизбежен!\"Вдигай тост, вдигай двада сме живи, да сме тук\"И ние надигаме чаши, изпълнени с трепет, с любов, с мъка... и най-вече - изпълнени с онзи напиращ отвътре въпрос - \"Добре де, защо всяка Коледа и нова година гледаме Веско?\".Отговорът на този въпрос, скъпи мои приятели, е простичък - ние можем да гледаме Веско. А можем и да не го гледаме. Просто трябва да натиснем копчето на дистанционното.Но въпреки това Веско отново ще дойде у дома. И ще запее:\"ПАДА ЛИСТ ОТ КААААЛЕЕЕЕНДАРААААААА\"!!!...а беше време, в което Веско пееше хеви метъл...ЩО ТОГАВА НЕ ГО ПУСКАХТЕ ПО ПРАЗНИЦИТЕ, МЕРЗАВЦИ???7. \"Умирай трудно\" - IНа Коледа, в небостъргача на \"Накатоми плаза\", подлият брадат наци Ханс Грубер и неговата банда вземат заложници.Чичо ви Брус Уилис отива да види жена си, която е там на парти и се оказва в центъра на събитията.Тоя филм сте го гледали поне 12 000 пъти и не виждам смисъл да ви го разказвам. Обаче, въпреки това, всички телевизии у нас ще ви го предложат по празниците за пореден път, все едно сте ходили на лоботомия и не помните нищо.Впрочем, знаете ли, че композиторът, написал \"Тиха нощ, свята нощ\", също носи фамилията Грубер?Това ако не е символика, не знам.Иначе Брус е пичага, ние го обичаме, той стреля и пуска смешки, но колко па да са смешни тия смешки, че да ги гледаме цял живот по едно и също време по телевизията?6. Новогодишен концерт на телевизия \"Планета\"Този концерт, събрал звездите на въздесъщия Митко Пайнера, има толкова епохална същност, че обикновено бива излъчен не от една, а от няколко телевизии.Телевизия \"Планета\" е едно на ръка - това си е телевизията на компанията и там всичко е ясно.Но освен нея концертът, като съвършен музикален продукт, обикновено се излъчва, кой знае защо, и от БТВ.\"Да падат дрехи и задръжкииииии\" - както би изпяла някоя от певиците в попфолк жанра.Дрехи не знам дали падат, за задръжките не се и съмнявам - обикновено по празниците пием повече, отколкото е нормално.Но със сигурност би паднал някой телевизор от моята тераса, ако попадна на това отроче на недъгавия български ентертеймънт.В интерес на истината, мацките в попфолка са готини, ако спреш звука на телевизора, понякога имаш чувството, че гледаш софт порно. Но, за да не загубим детската аудитория, мисля да спра.5. Телевизионни обзори на годинатаЛюбим жанр на родните телевизии!!!Представлява говорилня, дълга от половин до един час.Обикновено имаме гости. Обикновено те са Кънчо Стойчев, Андрей Райчев, но понякога може да има и някой друг...Но по-добре е да няма друг де, все пак ние си имаме телевизионни традиции и телевизионна култура.Тия обзори винаги са култови - винаги се правят някакви грандиозни обобщения, после се дават някакви още по-грандиозни прогнози, а накрая обикновено заспивам или отивам до аптеката за невролептици.Почти съм сигурен, че над 40 процента от всички нервни сривове у нас са се случили или след гледане на новогодишен политически обзор по телевизията, или след слушане на предаването на Пролет Велкова по Дарик от 10 часа сутринта...Но млъкни, сърце...И ти, черно дробче, не се обаждай...4. \"Сам в къщи\" IОфффффф!!!!!ООООООООФФФФФФФФ!!!!!Добре де, Маколи Кълкин го забравят сам у дома.Идват двама бандити, той им спретва капани, после отива при страдащ бездомен пенсионер и стопля душата му по Коледа, а през това време безхаберните му родители се опитват да се върнат при него.КЪДЕ СА НОРВЕЖКИТЕ ДЖЕНДЪРИ ДА ПРИБЕРАТ МАЛКИЯ ПАКОСТНИК????Па да го водят на сауна и да го хранят със сьомга, да види какво е в KLETA MAJKA NORVEGIQ!!!Изобщо, тоя филм си плаче за стратегията за децата, дето е пълна с норвежки джендъри вътре.А на мен ми иде да отида в манастир - някъде далече, там, където е спокойно, няма телевизия, а само природа, суров климат... и баба Гуси...Този филм ви е досаден? Почакайте следващото място в класацията!!!3. \"Сам в къщи\" IIОфффффффффффффффффффффффффффффффффф!!!!!Маколи Кълкин е в хотел в Ню Йорк.Сюжетът е същият.КЪДЕ СА НОРВЕЖКИТЕ ДЖЕНДЪРИ, ДА СЕ СВЪРШВА ТАЯ МЪКА??????2. \"Сам в къщи\" IIIААААААААААААААААААААААААААААААААААААААААААААААААААА!!!!!!Маколи Кълкин остаря, не става за тая роля, за това имаме нов палавник!!!ААААААААААААААААААААААААААААААААААААААААААААААА!!!!!!!!!!!!!1. Новогодишен концерт на БНТ 1 - \"Сцена под звездите\"Гвоздеят в програмата на БНТ!!!На сцената на площад \"Княз Александър I\" в София излизат различни изпълнители!Те пеят, свирят, а публика гледа на живо събитието.Всичко това щеше да е супер, ако... ако събитието, финансирано от Столична община като част от културния календар на столицата, не бе на... плейбек.Понеже 4 години бях общински съветник, неведнъж поставях въпроса - \"защо даваме пари за събитие на плейбек\", а управляващите ми отговаряха с прости нечленоразделни срички, но накрая разбрах, че всъщност било много трудно да се направи хубав звук на живо, та затова...Мисля да дам тази мъдрост на телевизионерите от западните телевизии, които излъчват новогодишните си концерти абсолютно на живо, явно не знаейки, че на плейбек е по-готино.Тази година отново ще можете да се насладите на няколко часа на плейбек на площада.За какво мръзнат само тия артисти, не знам.Знам, че има страни, в които законът за радио и телевизия задължава всеки, пеещ на плейбек, да върви в ефир с надпис \"плейбек\" отдолу.Но това са теми, които очевидно не ни вълнуват в момента.Честита нова 2020!!!А сега се отпуснете! Сипете си едно питие! Пуснете си хубава музика, прегърнете любимия човек до себе си и се отдайте на хубави емоции!У нас хубавите емоции не включват задължително гледането на родни телевизии!Но, слава Богу, за целта има телевизия Mezzo, има чужди телевизии, а на 1 януари отново ще можем да гледаме Виенската филхармония.Нали знаете, концертмайсторката е българка!И това наистина е повод за гордост!Бъдете честити и наздраве!Оставям ви и отивам да срежа кабела на телевизора!!!", "date": "2019.12.31", "title": "Топ 10 на най-досадните телевизионни предавания по празниците"}
{"url": "https://offnews.bg/112/otkrito-e-izdirvanoto-17-godishno-momiche-ot-kameno-718538.html", "text": "17-годишната Михаела Иванова от Камено, която изчезна и бе обявена за издирване, е открита, съобщи .Момичето бе в неизвестност от неделя сутринта.Тя ще бъде върната при семейството си.Михаела е била открита в Бургас в добро състояние.", "date": "2019.12.31", "title": "Открито е издирваното 17-годишно момиче от Камено"}
{"url": "https://offnews.bg/sviat/zhertvite-na-tajfuna-vav-filipinite-stanaha-50-718524.html", "text": "Жертвите на тайфуна \"Фанфон\" във Филипините вече са 50, ранените са повече от 40 души, съобщи Франс прес, цитирана от БТА.Към момента 5 души остават в неизвестност. Франс прес отбелязва, че това е най-смъртоносната буря в страната тази година.  Според предишните данни от Манила загиналите бяха 28. Екипи продължават да издирват 12 изчезнали. Тайфунът напусна територията на Филипините, след като опустоши няколко от Висайските острови в централната част на архипелага, популярни сред туристите заради белите си пясъчни плажове.По данни на властите от бедствието са засегнати общо над 1,6 милиона филипинци, повредени са повече от 260 000 жилищни и близо 90 административни сгради. Според правителството мощната тропическа буря е причинила щети за 21 милиона долара в аграрния сектор и инфраструктурата на архипелага.Към 100 000 души все още живеят в убежища. В някои райони не са възстановени прекъснатите електропроводи, няма и връзка с интернет.\"Фанфон\" е 21-ят тайфун, преминал през Филипините тази година. Той следваше същия маршрут като тайфуна \"Хайян\" - най-опустошителния в историята на страната, отнел през 2013 г. живота на над 7300 души.", "date": "2019.12.31", "title": "Жертвите на тайфуна във Филипините станаха 50"}
{"url": "https://offnews.bg/sviat/avstralia-gori-hiliadi-posreshtnaha-2020-v-ognena-obsada-718539.html", "text": "Десетки хиляди хора в Югоизточна Австралия преживяха ужас в новогодишната нощ, след като се оказаха обградени от горски пожари, съобщиха австралийските власти, цитирани от БТА.Мобилните телефони, интернет връзките и електричеството излязоха спряха по южното крайбрежие на щата Нов Южен Уелс заради паднали кули и електропроводи.Над 4000 души се оказаха блокирани по плажовете с падането на нощта в Маракута, щата Виктория, където пожарите продължават да заплашват крайбрежния град. Всички пътища от и за района са затворени заради пожарите, заявиха службите за спешна реакция във Виктория.\"Като във военна зона е\", такова сравнение за положението направи Айлийн Оукс, жителка на град Бейтманс Бей, пред австралийската телевизия. Бейтманс Бей от повече от два дни е откъснат от света заради пожарите, което принуди хората да търсят безопасност на плажа.Над 350 км от магистралата за Сидни е затворена заради пламъците, обяви полицията.На помощ на блокираните в крайбрежните градове бяха извикани военните. През утрешния ден ще бъдат използвани военноморски амфибийни транспортни кораби и военни хеликоптери, за да превозят храна, вода и медицинска помощ за откъснатите градове и да евакуират тези от хората там, които пожелаят да се евакуират, заяви австралийското министерство на отбраната.Австралийската метеорологична служба съобщи, че в западните части на Сидни температурите през днешния ден са достигнали 46 градуса, но се очаква пожарникарите да получат известна глътка въздух в първите дни на новата година, защото в четвъртък и петък времето ще стане малко по-благосклонно. Но в края на седмицата се очаква температурите отново да достигнат 40 градуса и повече.Въпреки сложната обстановка с пожарите в Нов Южен Уелс над един милион души посрещнаха новата година в пристанището на Сидни и околността, откъдето станаха свидетели на традиционната зрелищна заря над знаковите забележителности на най-големия австралийски град, предаде Асошиейтед прес.", "date": "2019.12.31", "title": "Австралия гори: хиляди посрещнаха 2020 в огнена обсада"}
{"url": "https://offnews.bg/futbol/vladi-zografski-ne-preodolia-kvalifikatciata-v-garmish-718541.html", "text": "Единственият български представител в Световната купа по ски скокове Владимир Зографски не успя да преодолее квалификациите във втория етап от знаменитата верига състезания \"Четирите шанци\".На шанцата в германския зимен център Гармиш-Партенкирхен Зографски имаше лошия късмет да се класира на най-горното място под чертата на класиралите се за същинската фаза на 1 януари.Влади преодоля 122 метра с отрицателна корекция от 2.0 и събра 106.3 точки, а за класиране в следващия кръг бяха необходими 107. Той успя да премине пресявките в предишния етап в Оберсдорф, но пък впоследствие не се вмести в топ 30 и остана 48-ми.На 1 януари по традиция е същинският етап в Гармиш-Партенкирхен. Зографски записа най-добрите си класирания досега в Световната купа в швейцарския зимен център Енгелберг - 19-о място на 15 декември и 27-мо на 22-ри.", "date": "2019.12.31", "title": "Влади Зографски не преодоля квалификацията в Гармиш"}
{"url": "https://offnews.bg/obshtestvo/amerikanskiat-poslanik-pee-nova-godina-s-bogdana-karadocheva-i-vasil-718537.html", "text": "Американският посланик Херо Мустафа изпя песента \"Нова година\" заедно с Богдана Карадочева и Васил Найденов.Посолството се свързало с двамата изпълнители и с композитора Стефан Димитров с молба да изпее песента във видеоклип. Димитров, Карадочева и Найденов не само се съгласили, но и се присъединили към тържеството. \"Какво невероятно изживяване! Насладете се на видеото и ЧЕСТИТА НОВА ГОДИНА от всички нас в американското посолство в България\", написаха от посолството и публикуваха клипа във фейсбук.", "date": "2019.12.31", "title": "Американският посланик пее 'Нова година' с Богдана Карадочева и Васил Найденов (видео)"}
{"url": "https://offnews.bg/obshtestvo/metroto-tramvai-i-avtobusi-shte-osiguriavat-transporta-v-novogodishna-718509.html", "text": "В новогодишната нощ ще бъде осигурен транспорт в столицата.На 31.12.2019 г. срещу 01.01.2020 г. ще се движат през нощта трамваите, обслужващи линии 5, 7,8,12, 18, 20,22, тролейбуси номера 1, 2, 4, както и автобусите от линии 83, 102, 85, 285 и 310, 213, съобщиха от Столична община.На 01.01.2020 г. (нощта на 31.12.2019 г. срещу 01.01.2020 год.) нощните автобусни линии № N1, N2, N3 и N4: ще се движат по променени маршрути както следва:- N1 (в посока ж.к. „Младост 4“): от бул. „Тодор Александров” (площад „Независимост”) по бул. „Княз Александър Дондуков”, надясно по бул. „Васил Левски” и по бул. „Цар Освободител” по маршрута двупосочно;За линията се закриват спирки: двупосочна за прекачване с кодове 6435, 6436, 6455 и 6468 „Площад Княз Александър I”; с код 6457 „Ул. Париж”;- с код 6456 „Ул. 6-ти септември”.- N2 (в посока Студентски град): от бул. „Тодор Александров” (площад „Независимост”), по бул. „Княз Александър Дондуков”, надясно по бул. „Васил Левски” и по маршрута двупосочно.За линията се закриват спирки двупосочна за прекачване с кодове 6435, 6436, 6455 и 6468 „Площад Княз Александър I”; с код 6457 „Ул. Париж”;- с код 6456 „Ул. 6-ти септември”.- N3 (в посока автостанция „Изток“): от бул. „Тодор Александров” (площад „Независимост”) по бул. „Княз Александър Дондуков” и след кръстовището с бул. „Васил Левски” направо по маршрута до автостанция „Изток“ двупосочно.За линията се закриват спирки двупосочна за прекачване с кодове 6435, 6436, 6455 и 6468 „Площад Княз Александър I”; с код 6457 „Ул. Париж”; с код 6456 „Ул. 6-ти септември”; двупосочна с кодове 6439 и 6440 „Площад Св. Александър Невски”; с код 1241 „Площад Паметник Левски”; с код 2012 „Ул. Кракра”.- N4 (в посока ж.к. „Дружба 2“): от бул. „Тодор Александров” (площад „Независимост”) по бул. „Княз Александър Дондуков”, надясно по бул. „Васил Левски” и наляво по бул. „Янко Сакъзов” по маршрута двупосочно.За линията се закриват спирки двупосочна за прекачване с кодове 6435, 6436, 6455 и 6468 „Площад Княз Александър I”; с код 6457 „Ул. Париж”; с код 6456 „Ул. 6-ти септември”; двупосочна с кодове 6439 и 6440 „Площад Св. Александър Невски.Линиите ще спират на съществуващите трамвайни и автобусни спирки в променените участъци на маршрутите и на временна двупосочна спирка за прекачване на бул. „Княз Александър Дондуков” при ул. „Сердика”.През нощта на 31.12.2019 г. срещу 01.01.2020 г. ще работи и столичното метро като интервалите на движение ще бъдат както следва: маршрут МС «Младост 1» - МС «Витоша»; маршрут МС «Младост 1» - МС «Бизнес парк София»; маршрут МС «Младост 1» - МС «Летище София».", "date": "2019.12.31", "title": "Метрото, трамваи и автобуси ще осигуряват транспорта в новогодишната нощ"}
{"url": "https://offnews.bg/sviat/premierat-na-irak-prizova-protestirashti-nezabavno-da-napusnat-amerika-718534.html", "text": "Министър-председателят на Ирак Адел Абдел Махди призова протестиращите, щурмували американското посолство в Багдад в отговор на въздушните удари на САЩ от почивните дни, да напуснат дипломатическата сграда „незабавно“, съобщи Франс прес.„Припомняме, че всяка агресия или насилие над чуждестранни посолства ще бъдат категорично възпирани от силите за сигурност\", се казва в съобщение, разпространено от кабинета на Абдел Махди няколко часа след началото на нападението.По-рано през деня протестиращи обсадиха американското посолство в Багдад  в отговор на въздушните удари, които американските въздушни сили нанесоха удари при паравоенни действия в страната през уикенда. В отговор американските части, охраняващи сградата на посолството, употребиха сълзотворен газ срещу демонстрантите, за да ги разпръснат. Те игнорираха призивите да се оттеглят от територията на дипломатическата сграда, пише агенцията.Франс прес припомни, че при въздушните удари на САЩ от неделя са загинали 25 шиитски бунтовници от „Катаеб Хизбула“ – групировка, която според Вашингтон се ползва с подкрепата на официален Техеран.", "date": "2019.12.31", "title": "Премиерът на Ирак призова протестиращи незабавно да напуснат американското посолство в Багдад"}
{"url": "https://offnews.bg/obshtestvo/bez-sniag-na-nova-godina-718508.html", "text": "Очаква ни слънчево, но студено време с дневни температури между 3° и 8°. В сутрешните часове над района на София ще има ниска облачност. Ще духа до умерен запад-северозападен вятър. През новогодишната нощ ще има временни увеличения на облачността, средна и висока, а северозападният вятър ще се усили. В полунощ температурите в повечето райони ще са между минус 1° и 4°.Атмосферното налягане ще се понижи, но ще се задържи по-високо от средното за месеца.По Черноморието ще бъде предимно слънчево. Привечер ще се появи разкъсана срена и висока облачност. Ще духа умерен вятър от север-северозапад. Максималните температури ще са между 4° и 7°. В планините ще е предимно слънчево, но ветровито. Ще духа силен до бурен вятър от север. Максималната температура на височина 1200 метра ще е около минус 3°, на 2000 метра – около минус 9°.", "date": "2019.12.31", "title": "Без сняг на Нова година"}
{"url": "https://offnews.bg/obshtestvo/bez-materialni-shteti-sled-zemetresenieto-v-samokov-718510.html", "text": "Няма пострадали хора и материални щети след силния земен трус, който в понеделник, съобщи Нова тв.По официални данни от БАН магнитудът на земетресението е бил 4.3 по скалата на Рихтер.„Това земетресение е странно, най-вече защото е регистрирано в най-устойчивата част на България. Освен това е усетено на голяма площ, но сравнително слабо”, коментира сеизмологът проф. Бойко Рангелов.Според него не се очакват по-силни трусове у нас.", "date": "2019.12.31", "title": "Без материални щети след земетресението в Самоков"}
{"url": "https://offnews.bg/kultura/portret-na-poeta-kato-otgovoren-chovek-718204.html", "text": "Срещата с нея не те оставя безразличен. Човек бързо свиква с русите кичури, със зелените очи и плътния глас. Енергията на тази „млада дама“ е неподражаема и естествена. Лияна е енергична, силна, динамична, борбена – дръзка и небрежна към глупавите недоразумения и активна в уязвимите за обществото ни сфери. Тя е човекът, който ще ти протегне ръка, ако имаш нужда от помощ, жената, която ще развълнува с блясъка в погледа си. Тя е един от малкото млади хора, с които искам да запомня тези години. Тя е учител, заел се да премества планини и да твори чудеса – в името на онова зрънце любов, от което хората в неравностойно положение имат толкова силна нужда. Като майка-закрилник, най-добър приятел и ментор по пътя – за децата Лияна е и топла грижа, и исполин, който да ги води.Лияна Ивова Иванова, за приятелите Ли, е от Перник, но дългите летни ваканции от детството си прекарва в село Неделкова Гращица (област Кюстендил). Там небето е синьо, смехът звънък, а компанията – весела. Връзките от онзи период още съществуват, почти както тогава, когато децата играят белот или се пръскат с вода.Завършва езикова гимназия в Перник – в паралелка с любимия френски език. Преди около седем години пристига в София, за да следва висше образование в Техническия университет. Но там се задържа само един семестър – кошмарно време, през което разбира, че мястото ѝ не е сред учебниците по инженерни науки, а в полето на изкуството. Скоро след това Ли е приета като задочен студент в СУ „Св. Климент Охридски“.„Специалната педагогика ме откри и аз я приех като собствената си съдба“, споделя тя. „Много е важно човек да разбере за какво идва на тази земя; всеки е тук с някаква мисия – дело, което трябва да свърши“, казва Ли.Специалната педагогика е профил, създаден да подготвя кадри с много специфична дейност – тяхната цел е да намаляват болката на децата в неравностойно положение. Защото тези деца най-често живеят в изолация и не получават достатъчно помощ и грижа у дома и в клас.„В един момент разбрах, че това е моето призвание – да помагам на хората, на които никой друг не помага“, заявява младата жена. За времето на следването си Лияна изучава дисциплини като логопедия, психология, дикция и говорно-комуникативни умения, и др. А профилът, който Ли избира, я подготвя за работа с деца със зрителни нарушения.Практиката си провежда в училище „Луи Брайл“, а дълбокият вътрешен мотив е проблемът със зрението на сестра ѝ. „Лине, моля те кажи ми колко е часът, защото виждам размазано“ – това чува Лияна всяка сутрин от сестра си, от която е научила много неща и която младата педагожка пази като важна част от живота си.През лятото на 2016-та година, след няколко емоционални труса, тя заминава на морето, където работи като аниматор. Там се сблъсква с много и различни деца и покрай оцветяването на гипсови фигурки, разбира, че мястото ѝ е сред децата, на които помага. Когато се връща в София, почти на шега започва работа в една детска градина в Люлин.„Минах през яслата и през всички групи, но си дадох сметка, че въпреки всичко това не са моите деца“, спомня си тя. После нейна колежка я съветва да постъпи на работа в Шесто помощно училище и макар и недостатъчно убедена в силите си, в трети курс Лияна почва работа като педагог на деца с проблеми, повечето от които са аутисти. Много бързо се превръща в слънце за тях. „Тази любов не можеш да я получиш никъде другаде“, споделя тя. „Тези хора развиха в мен огромно търпение и невероятна толерантност към децата“.Децата не могат да кажат „Обичам те“, но погледът им, пълен с обич, топли ежедневно младата учителка – вече трета година. Едно от децата миналата година бягало от час, а днес вече може да изписва само думи като „сам“, „аз“ „мама“, „татко“, да държи химикалка и да пише по пунктир. Това е награда и за Лияна, която се гордее с него.„Опитваме се да затворим децата в рамки. А те просто са извън рамките. И могат да ни научат на много неща, но ние не им даваме този шанс. И Айнщайн го е казал – спомнете си примера с маймуната, слона и рибата, които трябвало да се покатерят на дървото: слонът и рибата не могат, но те са способни на много други неща. Ние сме толкова различни… , а се опитваме да се поберем в ненужни рамки. Защо?“, пита Лияна.\"Вместо да държим децата на чиновете, защо не чуем техния глас? При всички положения бихме могли да научим много, ако обърнем поглед към света на децата. На латински „педагогика“ означава „следвай детето“, напомня тя, вмъквайки упрека си към тези, които налагат правила и се опитват да водят, без да са влизали в час като преподаватели.И въпреки че от началото на година досега Ли губи двама важни за нея близки хора, тя успява да спечели награда от поетично четене с жури от водещи поети и критици. Защото Лияна е поет. Нелош поет. Ето едно нейно стихотворение:БитовизмиБитовизмът в битиетое онзи тромпетист в три часа през нощтана отсрещния прозорец,свирейки за пречистване на души,жената на пазара с развалените картофи,детето в парка със смартфона на майка си,още е малък, за да има собственможе би е около четири годишен...листата падащи през есента в борисовата, шумът на заминаващите и пристигащи автомобили,или просто онзи, който отива до магазина с колата си…лабрадорът пикаещ до дървотои всички останали изоставени кучета,завиждащи на стопаните и пълния му корем ..битовизмът е още и подаването на мръсницата горе над Кулата,криеща се кокетно зад различни облаци,звукът на звънящия телефон в салонапо време на представление,шумът от чешмичката до градската градина…разговорът на старите реститутив Стара София, пушещи и пиещи коняк…битовизъм е всеки път, когато прочиташ последната глава на книгата и я оставяш в библиотеката...ходенето до работа по едни и същи пътекилутането из магазините преди Коледа ,обличането,събличането,рязането на нокти,пиенето на вино,лепенето на тапети,усмивката сутрин…прегръдките на майките сутрин във фоайето на училището,запалването на стартерапълният бебешки памперс,рибешките глави отрязани с нож,кръвта от носа,босите крака,тълпите в метрото,клошарите,пожарите в махалата,мухите, които все по рядко се появяват,убиването на диви прасета,майката с камерата тичаща след дъщеря си,болката в главата,махмурлукът,миризмата на чесън в шкембе чорбата,целулитът по бедрата й,мекиците на баба,разбитите сърца,празните души,скъсаните маратонки,фасовете по улиците,счупените прозорци на автобуситеи всичките онези малки неща,които правят живота ни битовизъм..а всъщност всичко, от което имаш нужда е една прегръдка,но не винаги има кой да ти я дадеи понякога,носамо понякога тя е единственото,което ти липсва и нещото,което никога няма да е същото ако е от други ръце…На въпроса ми кога се е почувствала като поет, който е готов да напише нещо и да го покаже на останалите, тя отговаря с твърдост – никога. „Не, аз не съм поет. За момента съм специален педагог“. Първото стихотворение, до което се докосва, е „Прощално“ на Никола Вапцаров. Следващата ѝ голяма поетична любов е Христо Ботев, а тефтерът, който наследява от баба си, Ли изпълва с вдъхновяващи мисли и цитати. Докато един ден решава да опита и тя да създаде нещо писано. Обича да се изразява и в есеистична форма. „Все по-малко хора, които умеят да мислят, има у нас. Другите избягаха навън...“, казва тя.Междувременно Лияна се изявява като млад поет и в Арт хостела в София – в поетичните вечери, организирани от писателя и поет Иван Димитров. Със Здравка Евтимова се запознава покрай сбирките от училище. Следват четения с Калин Терзийски, Николай Владимиров и други поети. А в мечтите на Ли прескачат късометражни филми, голямо кино и театър, издадена книга на Брайл и поетичен сборник – макар и от време на време да се свива на топка и да плаче скришом от света. Междувременно се бори с несправедливостите в незрящите очи на нашата общност.Това е историята на един смел човек, който заразява с ентусиазма на своята младост и успокоява с мъдростта си. Да срещнеш поет е радост. И сила.", "date": "2019.12.31", "title": "Портрет на поета като отговорен човек"}
{"url": "https://offnews.bg/obshtestvo/nova-godina-na-ploshtada-v-stolitcata-718511.html", "text": "Столичани и гости на София ще имат възможност да посрещнат Новата 2020 г. на площад „Княз Александър I“ с традиционния празничен концерт „Сцена под звездите“.Първи пред публиката в 22 часа ще излязат братя Аргирови и хитовата поп певица от 90-те Тони.Последните минути на 2019-а ще отброим с Кирил Маричков, Иван Лечев, Дони, Славчо Николов и Венко Поромански от „Фондацията“.Сред участниците са кубинската изпълнителка Долорес Естрада, провокативните таланти от Expose Team и брас бенд „Виво Монтана“.20-то издание на празничната инициатива съвпада с отбелязването на 140 години от обявяването на София за столица и 60-годишнината на Българската национална телевизия, която ще излъчва концерта директно по БНТ1.Желаещите да посрещнат Новата 2020 г. на площада ще влизат през седем контролни пункта. Няма да бъдат допускани хора в нетрезво състояние, както и внасянето на алкохол.Поради празничното събитие има . След 15:00 ч. ще бъде забранено преминаването на автомобили по бул. „Цар Освободител“.Забраната отпада след 06:00 ч. на 01 януари. Забранено е паркирането на паркингите на площад „Княз Александър I“ и ул. „Дякон Игнатий“. Те ще може да се използват след 23:00 ч. на 01 януари.", "date": "2019.12.31", "title": "Нова година на площада в столицата"}
{"url": "https://offnews.bg/112/pozhar-v-psihodispansera-na-stochna-gara-obnovena-718507.html", "text": "Пожар обхвана района на столичната Сточна гара. По предварителна информация огънят е избухнал в сградата на психодиспансера.Гори покривът на зданието.Не се е наложила евакуация на хората, които се намират в психодиспансера, тъй като пожарът е далеч от тях, обясниха от МВР.Главният комисар Николай Николов, директор на Главната дирекция \"Противопожарна безопасност и защита на населението\", заяви пред БНР следното:“Щетите са доста сериозни, но хубавото е, че нямаме загинали и пострадали. Наистина са три сгради – две бараки и една двуетажна сграда, в която се намира скъпа апаратура. За радост апаратурата е спасена. Току-що разговарях и с министъра на здравеопазването и го уведомих. Предстоят огледи, ще видим какво ще се прави с тези сгради. Основната задача на нашите колеги беше да запазим едната барака, в която все още имаше лежащо болни хора“.На място са изпратени седем противопожарни автомобила.Огънят вече е локализиран и в момента се доизгася, обясниха от вътрешното министерство.Сигналът за пожара е подаден около 5 и 10 тази сутрин.Причината не е ясна, но не е изключено да става въпрос за късо съединение в електрическата мрежа.", "date": "2019.12.31", "title": "Пожар в психодиспансера на Сточна гара (обновена)"}
{"url": "https://offnews.bg/ikonomika/mitnichari-hvanaha-nedeklarirana-valuta-za-89-hil-lv-718514.html", "text": "Недекларирана валута на стойност 88 709 лв. откриха митнически служители при две отделни проверки на летището в столицата и на пункта в Малко Търново през последните дни, съобщиха от Агенция \"Митници\".Първият случай е от 29 декември, когато е хванат израелски гражданин от полет от Турция, който се опитал да пренесе нелегално 31 000 евро и 400 щатски долара в ръчната си чанта. Недекларираната валута с левова равностойност 61 338 лв. е задържана. Срещу нарушителя е съставен акт за установеното нарушение на Валутния закон.Други недекларирани 13 655 евро и 2140 турски лири са открити от митнически служители на Малко Търново у турски гражданин. На българския митнически пункт той е заявил, че няма нищо за деклариране. При извършената проверка в джобовете му е открита валута в евро и турски лири с левова равностойност 27 371 лв. Контрабандната валута е иззета и по случая също е съставен акт за административно нарушение.От Агенция „Митници“ напомнят, че пътуващите от и извън Европейския съюз могат да пренесат до 10 000 евро или повече, но трябва задължително да декларира тази сума пред митническите власти.", "date": "2019.12.31", "title": "Митничари хванаха недекларирана валута за 89 хил.лв."}
{"url": "https://offnews.bg/sviat/balgarin-zagina-v-nova-zelandia-718512.html", "text": "Българин в Нова Зеландия бе блъснат от кола и загина на място, съобщи електронното издание NZ City, цитирано от БНР.Злополуката станала в петък вечерта.44-годишният Николай Андреев, който работел във винения сектор в областта Марлборо, бил блъснат от кола на улица в град Бленъм.На водача на автомобила - 29-годишен местен жител, са повдигнати обвинения в опасно шофиране, причинило смърт.", "date": "2019.12.31", "title": "Българин загина в Нова Зеландия"}
{"url": "https://offnews.bg/obshtestvo/aktcia-nad-14-hil-vinetki-iztichat-s-nastapvaneto-na-novata-godina-718518.html", "text": "В първия ден на Новата година изтича валидността на 14 067 годишни електронни винетки за леки автомобили, съобщиха от АПИ. Общо над един милион е-винетки изтичат в първите два месеца на 2020 г. До днес - 31 декември 2019 г., са валидни последните хартиени винетни стикери.Цените на е-винетките през 2020 г. остават непроменени. Уикенд винетката за леките автомобили е 10 лв., седмичната – 15 лв., месечната – 30 лв., тримесечната – 54 лв. или годишната – 97 лв.Камионите и автобусите с обща технически допустима максимална маса над 3,5 т ще продължат да ползват е-винетка до въвеждането на тол системата, не по-късно от 1 март 2020 г. Цените на дневните, седмичните и месечните винетките остават без промяна. Дневната винетка за всички превозни средства над 3,5 тона струва 23 лв.За превозните средства с тегло между 3,5 и 12 т, екокатегория Евро 0, I или II, седмичната е-винетка остава 53 лв., а месечната – 105 лв. За екокатегория Евро III, IV, V или EEV – седмичната е-винетка е 40 лв., а месечната – 80 лв. Седмичната винетка за тежкотоварните камиони с маса над 12 т и с екокатегория Евро 0, I или II струва 87 лв,. а месечната – 174 лв. За емисионен клас Евро III, IV, V или EEV седмичната винетка е 67 лв., а месечната – 134 лв.Проверка за валидността на е-винетка може да се направи на bgtoll.bg. Собствениците или водачите на автомобили могат да използват един от трите бутона, за да получат информация за валидността на е-винетка, за валидността на е-винетка, отпусната чрез Агенцията за социално подпомагане, както и за наличието и валидността на е-винетка в случай на пререгистрация на пътното превозно средство. Електронна винетка може да бъде купена чрез каналите за продажба на Агенция „Пътна инфраструктура“ – на сайта www.bgtoll.bg, чрез мобилното приложение BGTOLL, от терминалите за самотаксуване, както на каса на основните гранични контролно-пропускателни пунктове – ГКПП „Калотина“, ГКПП „Капитан Андреево“, ГКПП „Кулата“, ГКПП „Силистра“, ГКПП „Станке Лисичково“, ГКПП „Илинден“, на Дунав мост – Русе и Дунав мост – Видин, както и в 27-те областни пътни управления в страната.Е-винетка може да се купи и чрез сайтовете www.vinetki.bg, www.tollpass.bg, www.digitoll.bg, www.telenor.bg, www.A1.bg, както и на каса в мрежата на мобилния оператор А1, Български пощи, Easy Pay и в бензиностанциите „Лукойл“, „Еко“, „Петрол“ и ОМВ, а също чрез терминалите “Cashterminal” в мрежата на “Интеркапитал груп”.Системата за купуване на електронни винетки позволява с помощта на един банков превод фирмите да купуват до 100 електронни винетки, при това такива, които са с различен срок на действие и за различни категории превозни средства. Целта е максимално улеснение на фирмите с голям автопарк.Препоръчително е заявленията за подновяването на безплатните винетки, които се издават чрез Агенцията за социално подпомагане, да бъдат подавани, когато наближи крайната дата на валидността им. Хората, които имат право на безплатна винетка, трябва да подадат заявление в дирекция „Социално подпомагане“ по настоящ адрес – лично, с писмо или по електронен път с електронен подпис. Социалните служби обработват документите в 7-дневен срок. Агенцията за социално подпомагане изпраща всекидневно обработените заявки на Агенция „Пътна инфраструктура“, която издава е-винетката в рамките на следващия работен ден.Електронната система позволява покупка само на една е-винетка за един автомобил за определен период от време.При опит за купуване на е-винетка за срок, който повтаря частично или напълно такъв, за който вече има платена такса, на екрана на устройството (компютър, мобилен апарат или терминал за самотаксуване) се изписва надпис, който предупреждава за това. Необходимо е потребителите внимателно да преглеждат и проверяват въведената от тях или от съответния служител информация преди да потвърдят финалното плащане за електронната винетка. Отговорността за попълване на коректна информация за номер на пътното превозно средство, категорията му и периода на валидност на винетката е на собственика или ползвателя му. В случай на неправилно декларирани данни се счита, че не е заплатена дължимата винетна такса за съответния автомобил. Kорекции заради грешно въведени данни в системата не се допускат.Вписването на регистрационния номер може да бъде както на кирилица, така и на латиница, но трябва да съответства на символите в самия регистрационен номер. Въвеждат се само букви и цифри. Символите 0 (нула) и О (буква О) не са взаимозаменяеми. В случай, че регистрационният номер съдържа тире, точка или интервал, те не се въвеждат.При установено нарушение – липсваща е-винетка, специализираните мобилни екипи на НТУ предлагат на водача да заплати компенсаторна такса, за да може да довърши спокойно пътуването си до 23:59 часа на същия ден. Компенсаторната такса за леките автомобили остава 70 лева за автомобил с обща технически допустима максимална маса до или равна на 3,5 тона. До въвеждането на тол таксуването компенсаторната такса за превозни средства с тегло между 3,5 и по-малко от 12 тона остава 125 лв. и съответно 175 лева за тировете над 12 тона. Тя може да бъде платена само чрез POS терминали на място при мобилните екипи.Ако водачът откаже да плати на място компенсаторна такса и оспори нарушението, му се съставя акт за установяване на административно нарушение. За да продължи пътя си в този случай, трябва да плати стойността на най-евтината винетка за съответната категория автомобили – уикенд винетка за леките коли и седмична винетка за тежкотоварните автомобили. Плащането отново е само с дебитна или кредитна карта. Той ще трябва да плати компенсаторната такса в рамките на 14 дни.В случай, че в 14-дневния срок не постъпи плащане, влиза в сила наказателно постановление, в резултат на което водачът на пътното превозно средство дължи глоба – за леките автомобили тя е 300 лева, а за тежкотоварните автомобили над 3,5 тона е 1800 лв. Ако нарушителят плати компенсаторната такса при установяване на нарушението или в срок от 14 дни от съставяне на акта за установяване на административно нарушение, то той се освобождава от административно-наказателна отговорност и не му се налага глоба.", "date": "2019.12.31", "title": "Акция. Над 14 хил. винетки изтичат с настъпването на Новата година"}
{"url": "https://offnews.bg/politika/nankov-obeshta-do-dva-mesetca-shte-prikliuchat-speshnite-remonti-na-718516.html", "text": "Най-късно до два месеца трябва да приключат спешните ремонти на пречиствателните станции и водопреносната мрежа в Перник, обеща зам.-министърът на регионалното развитие Николай Нанков пред БНТ.\"От вчера започна аварийният ремонт на старата пречиствателна станция, където ще бъдат изградени нови утаители помпи, връзка между новата и старата пречиствателна станция, за да може да гарантираме на всички граждани, че дори при достигане на , водата ще има всички необходими качества за битови нужди на хората\", допълни зам.-регионалният министър.От големия проект ще бъде изключен Батановският водопровод. Проектът ще бъде финансиран с 35-те милиона лева, отпуснати от правителството.\"В момента има сключен договор между ВиК - Перник и МОСВ, но някои от дейностите ще бъдат извадени от проекта и ще бъдат извършени по спешен, авариен порядък\", допълни той.Нанков уточни, че от въвеждането на водния режим авариите са се удвоили и утроили. Самият режим със спиране и пускане на вода е нарушил остарялата инфраструктура на ВиК, която не е ремонтирана близо 60 години. Според него големият проект ще се осъществява минимум две години, всички останали аварийни дейности ще приключат до 2 месеца: \"Работи се по търсене на нови водоизточници по Витошкия водосбор към язовир \"Студена\". Може би трябва ръководството на ВиК - Перник да обмислят за по-оптимален режим, за да може до пролетта да се задържи подаването на чиста питейна Перник\".Нанков заяви, че балансът на водните количества в язовира е ангажимент на \"Басейнова дирекция\". \"Подобен казус има с язовир \"Бебреш\" и Ботевград. От там е предупредено за намалени водни количества, начерта се съответно и план. Трябва да успокоим жителите на Ботевград, че има наличност на вода за 120 дни\", каза зам.-министърът.", "date": "2019.12.31", "title": "Нанков обеща - до два месеца ще приключат спешните ремонти на водопровода в Перник"}
{"url": "https://offnews.bg/obshtestvo/zhena-ot-plovdiv-e-zadarzhana-zaradi-opit-da-podkupi-ikonomicheska-pol-718535.html", "text": "На 40-годишна пловдивчанка е повдигнато обвинение от Пловдивската окръжна прокуратура за предложен подкуп от 2000 лева на инспектор от отдел „Икономическа полиция“, съобщи БНР.Жената представила докумнети в найлонов плик, между които поставила парите.Тя е извикана вчера в отдела за установяване на факти по преписка на Районната прокуратура, по която се извършва предварителна проверка за документни престъпления.Служителят на МВР не е взел парите и веднага уведомил дежурния разследващ полицай.Пловдивчанката е задържана за срок от 72 часа.", "date": "2019.12.31", "title": "Жена от Пловдив е задържана заради опит да подкупи Икономическа полиция"}
{"url": "https://offnews.bg/ikonomika/na-izprovodiak-2020-g-zapochva-s-porednata-danachna-kampania-718519.html", "text": "Данъчната кампания 2020 г. ще започне на 10 януари заради промени в законодателството. Декларациите за доходите на физическите лица и тези за облагане с корпоративни данъци могат да бъдат подадени най-рано на тази дата - както по електронен път, така и на място в офисите на НАП.Срокът за ползване на 5% отстъпка за ранно деклариране и плащане през 2020 година е 31 март, а крайният срок за обявяване на доходите 30 април, напомнят от приходната администрация.През март 2020 г. ще е достъпна и предварително попълнена декларация за доходите на гражданите, които имат персонален код на НАП или електронен подпис.Годишното приключване на данъчно осигурителните сметки на фирми и граждани ще бъде извършено от НАП от 1 до 9 януари, като плащания чрез електронната система за разплащане без такси (т.нар. виртуален POS) ще се приемат до 9,00 ч. на 31.12.2018 г. Офисите на НАП ще приемат плащания с дебитни и кредитни карти на ПОС терминали до 13,00 ч. на 31.12.2018 г.Допълнителна информация за данъчните и осигурителните изисквания може да се получи на телефона на Информационния център на НАП 0700 18 700.", "date": "2019.12.31", "title": "На изпроводяк - 2020 г. започва с поредната данъчна кампания"}
{"url": "https://offnews.bg/obshtestvo/v-pernishko-selo-niama-voden-rezhim-no-niama-i-voda-718517.html", "text": "В пернишкото село Кралев дол няма обявен воден режим, но няма и вода, пише ни Иванка Димитрова. Във високите части на селото тя идва едва за по 2 часа по два пъти на денонощие. Селото не се захранва от язовир \"Студена\", а има собствен водоизточник. Въпреки това от средата на юни кранчетата на чешмите са пресъхнали. Подавани са многократни сигнали до всички отговорни институции. Засегнатите жители на пернишкото село дори събрали подписка, подкрепена от над 200 човека. От ВиК Перник отговорили, че не могат да вземат отношение по проблема, защото нямат мониторинг над каптажа. Кметът на селото премахнал самоволно измервателните уреди и иззел ключовете на хората от водното дружество. Така кметът Пламен Георгиев единствен знаел какво и защо се случва с водата на селото.Запитване за проблема местните изпратили и до КЕВР. Експертите от комисията отговорили, че става въпрос за неправомерно затваряне на крановете и пренасочване на водата.На проведено преди две седмици събрание кметът Пламен Георгиев обяснил, че ВиК не трябва да бъдат допускани в селото, защото не разбират нищо и той щял да управлява водните запаси, въпреки че хората настоявали да се срещнат с представители на дружеството и Областния управител на Перник, за да разберат от тях защо вече 6 месеца са принудени да живеят без вода.", "date": "2019.12.31", "title": "В пернишко село няма воден режим, но няма и вода"}
{"url": "https://offnews.bg/obshtestvo/hristianite-pochitat-prep-melania-i-shtedrata-j-vnuchka-718438.html", "text": "Църквата почита днес св. преподобна Мелания Римлянка и внучката й, кръстена на нея.Преп. Мелания била богата и знатна жена, вдовица на окръжния римски управител. Едва 20-годишна, тя раздала имуществото си на бедните и се посветила на молитва, духовни подвизи и служение на ближните. Строила манастири, болници и странноприемници.Живеейки в Йерусалим, тя постоянно с писмата си убеждавала своите роднини и приятели в Рим към същия живот, като описвала радостното състояние на душата, която напълно се е предала на господ.Престарялата Мелания поискала преди смъртта си да посети Рим и да се види със семейството си и приятелките си. В семейството си тя особено се радвала на усърдието и благочестието на своята внучка, която носела нейното име. Тая млада жена била омъжена за един от най-богатите и знатни граждани в Рим - Апиниан. Сама тя притежавала огромни имения в Италия, Сицилия, Испания и Африка. Но сърцето й не било привързано към земните блага, а горяло от чиста любов към Бога и ближните. Родили й се две деца, които умрели малолетни. Тя и мъжът й в това видели знак, че трябва да употребят и времето, и средствата си за богоугодни дела. И действително така започнали да постъпват. Всичкото си имущество те смятали като притежание на Бога и бедните. При грамадното богатство не си позволявали никакъв разкош, а всичко раздавали на нуждаещите се.Пожелали и те да посетят Изтока и тръгнали за там с майка си Албина. Известно време поживели в Африка, където имали приятели и роднини. По целия път раздавали богати милостини, строили църкви, манастири и откупували пленници. На Изток те посетили светите отшелници и най-после се заселили в Йерусалим.", "date": "2019.12.31", "title": "Християните почитат преп. Мелания и щедрата й внучка"}
{"url": "https://offnews.bg/futbol/penata-nadezhdite-sa-ni-v-levskarite-biem-gi-naprolet-i-ni-tragvat-718540.html", "text": "Почетният президент на ЦСКА Димитър Пенев даде специално интервю за последния брой на \"Тема Спорт\" през десетилетието. Пената прави обзор на отминалата година и отправя своите пожелания към българите за новата.- Г-н Пенев, как сте, как ще посрещнете новата година?– Как да съм – метър и 75 висок и вече около 85 килограма (смее се). Ще бъда вкъщи, със семейството, ще се видим и с комшиите. Като мине полунощ ще се поздравяваме – у дома, на улицата, всичко по традицията. Но ще дадем приоритетно път на най-близките – дъщери, внуци… Те да бъдат здрави, това е най-важното. Хубавото е, че Пената цяла година постоянно го спират хора по улицата, хващат го в движение, да си кажем „Живи и здрави“. Иначе повечето от играчите сега май не са в България, че да им честитим и на тях новата година. Но те си знаят каква е препоръката и пожеланието на ръководството – за успехи.- Как оценявате 2019-а за ЦСКА и какви трябва да са целите пред клуба през 2020-а?– В последните мачове през годината имаше малко повече радост, поне за играчите. Напрежението в ръководството обаче си стои на едно място, то никога не изчезва. Трябва да си вкарваме положенията. Да не ни се налага на нас, по-опитните, да влизаме цивилни на терена. Ще вземем да реализираме и ще трябва и на нас по една премия да ни се плати (смее се). Пожелавам на ръководството да са здрави. Всичко минава през главата на г-н Ганчев, дано 2020-а да му е по-добра и да видим по-силна игра. Под по-добра година имам предвид с повече успехи и точки.- В края на 2018-а пак разговаряхме с вас. Тогава ЦСКА трябваше да стопи 6 точки изоставане от върха и почти успя. Сега обаче разликата е 9. Способен ли е отборът да се върне в битката за титлата?– Това си зависи най-вече от футболистите. Виждате, че в последните мачове играят по-спокойно. Но трябва да бием и Лудогорец. Хайде стига с тези нули. Да им вкараме и да спечелим, иначе не става. Има и много коментари дали да се сменя треньорът, или да остане. Това са нормални решения. Както партиите си избират лидер, така и във всеки футболен клуб си има президент, който пък има съветници и те решават какво да се прави. Вие, журналистите, хвърляте стрелички, понякога уцелвате, друг път не. Изборът на треньора е малко като тотото – или ще уцелиш, или няма. Това си е грижа на ръководството. Условията са предоставени, те са налице. Виждаме и че се дава предимство на започването на стадиона. Това е невероятно дело на ръководството. Това е… уф, огромна инвестиция! Но г-н Ганчев е корав и жилав, вярвам че ще се справи.- Стадионът ли трябва да е тема номер едно за ЦСКА през пролетта или…– Стадионът е най-важното, но да не коментираме много. Материалът е готов от една година, но винаги има едно малко притеснение, че някой може да каже: „Нищо няма да започвате по стадиона“. Нека всичко да е наред и тогава да говорим. Иначе е ясно, че на ЦСКА му трябва хубав стадион. Ръководството е готово да го направи, дай Боже да сполучим през 2020-а и наистина за една година „Армията“ да бъде модернизирана. Виждаме по Европа на какви приятни стадиони се играе. Нямам предвид тревата, навсякъде има трева, но обстановката по трибуните е съвсем различна.- Треньорският въпрос в ЦСКА може би е най-деликатният. Как гледате на работата на Милош Крушчич?– Ние не можем да го решаваме това. И аз съм ги слушал тези: „Пената да го махаме ли?“. И мен са ме махали, и колко други специалисти и големи международни треньори са ги махали. Това е общ проблем, навсякъде по света. Последното мнение е на президента, на този, дето дава мъни-мъни. Той ще подпише паспорта на треньора или пък ще го отдели настрана и ще му каже: „Ти беше дотук“. Много сложна е материята, няма никакви гаранции за успех. Треньорите трябва да викат Настрадин Ходжа, че да им дава магарето и да се качват по-леко по нагорнището. Надолу е много лесно, но като дойдат трудности, като трябва да се изкачваш, тогава едно магаренце винаги ще ти е от полза.- Има ли нужда ЦСКА от много попълнения през зимата?– Всеки фен ще каже: „Този играе слабо, онзи силно, този не вкара, онзи пусна гол“. Всеки си има своето мнение. И това е трудна материя – да прецениш дали имаш нужда от подсилване. Труден въпрос и труден отговор, феновете не прощават. Поне повечето от тях. Все пак те са свикнали да виждат ЦСКА шампион, а пък да не говорим за участия в КЕШ… Има си изисквания. Аз се ядосвам, че много критикуват Али Coy, който си вкарва голове. Вярно, че прави пропуски, но той не е най-виновният. Другите играчи трябва да му намерят най-късия път до завършването на атаката. Обаче ние се разкарваме по тъча, не намираме решения. Имаме липса на крила и на средни хора, които да извеждат нападателите на голови позиции. Така на Coy му се налага да тича, да си сменя позицията, да се движи много. Петър Жеков и той тичаше доста, обаче си имаше една любима зона – около дъгата. И само дебнеше да закачи топката и бух – врабчето кацва в гнездото. Обаче нашият нападател сега гони наляво, гони надясно, а не играе пред вратата.- Защо играчите не успяха да си наместят главите и глезените през есента?– Промяната на треньорите повлия много. Това си казва думата. И за двете страни е трудно. И играчите трябва да свикнат, и новият наставник трябва да свикне с тях. Единия треньор го разбират, ама другият не им е много ясен. Накрая обаче нещата зависят най-вече от тези, дето движат топката. Виждаме, че има условия в клуба. Не се пише за забавени пари, няма проблеми. Обаче футболистите трябва да добавят от себе си. Важното е да има и лидери. По мое време имаше първи, втори, трети капитан. Все фигури. Капитанът е първият човек до треньорите и знае всичко. Ще го кажа така – да играеш дори под 80 процента от това, което можеш, то това цялостно означава, че не ставаш за шампион. И това е причината да се получават такива футболни аномалии. И хората се гневят. Познавам един привърженик от Перник, който, като се ядоса у тях, като викне и се чува на Орлов мост.- Националният отбор е на бараж за Евро 2020. Имаме ли реални шансове да се класираме?– След като ни се дава възможност с баражите, значи има голям шанс. Но на терена само шансът не е достатъчен. Да не забравяме и унгарската школа и унгарския футбол. Някои журналисти много се опитват да успокоят нашите играчи, че Унгария не е някаква сила, но нека да не ги подценяваме така. Ще ни е доста трудничко в този мач.- Кой трябва да е футболист №1 на България?– Нищо не знам. Явно и вие не знаете, защото вече щяхте да сте развъртели химикалките. Конкуренцията винаги се е създавала от национали, легионери и по някой младок, който изниква. Бате Пенчо си спомня, че беше два пъти футболист на годината – през 1967-а и 1971-а. Това се случи след световните първенства в Англия и Мексико. Атаката не вкарваше, защитниците обаче вършехме някаква работа. Сега, предполагам, победителят ще излезе от някой от водещите отбори в първенството. От легионерите ни никой не блести, макар че Ивелин Попов играе в силен шампионат. Ще мине тържеството, първият ще се радва. А вторият и третият да се прекръстят, да се целунат и догодина да се надяват да са първи.- Какво ще пожелаете за новата година?– Много здраве, нека да се обичаме. Да се поздравяваме с вдигнати, а не с наведени глави. Да бъдем единни, феновете винаги са готови да се обединят, но те се съобразяват с играта на отбора. Като има голове, привържениците изразходват повече енергия. Като няма голове, лягат болни и бройката по трибуните намалява. Поздрави на колегите, даже и на левскарите. Надеждите ни са и в тях – дано можем да ги бием в първия кръг напролет, че да ни тръгнат добре нещата. И нека да обичаме повече спорта. Да ни е по-успешна и по-здрава годината.", "date": "2019.12.31", "title": "Пената: Надеждите са ни в левскарите - бием ги напролет и ни тръгват нещата"}
{"url": "https://offnews.bg/sviat/tramp-obiavi-che-sluzhbite-mu-osuetili-atentat-v-sankt-peterburg-718542.html", "text": "Президентът на САЩ Доналд Тръмп обяви днес, че „голяма и важна координация“ между Вашингтон и Москва е помогнала за осуетяването на атака в Санкт Петербург.„Руският президент Путин ми се обади да благодари на мен и на САЩ за информацията за планирана терористична атака в този толкова красив град Санкт Петербург“, написа Тръмп в туитър.„Те успяха бързо да заловят заподозрените и много животи бяха спасени“, допълва държавният глава.Русия по-рано обяви, че е Според руската Федерална служба за сигурност двамата мъже са лоялни на джихадистката организация „Ислямска държава“.Те са арестувани в петък въз основа на информация от „американски партньори“ и двамата са признали за подготвяните атаки, уточниха от ФСС.В неделя пресслужбата на Кремъл съобщи, че Путин е позвънил на Тръмп и му е благодарил за предадената по линията на спецслужбите информация.", "date": "2019.12.31", "title": "Тръмп обяви, че службите му осуетили атентат в Санкт Петербург"}
{"url": "https://offnews.bg/sviat/koj-posreshta-nova-godina-predi-nas-video-718446.html", "text": "В навечерието на Новата година вижте последователността, по която държавите и някои от техните градове в различните часови пояси ще посрещнат 2020 година.И ако не сте от късметлиите, пътуващи до екзотична дестинация, нека се разходим с въображението си.    Гледайте на живо посрещането на Новата 2020 г. на Таймс Скуеър:", "date": "2019.12.31", "title": "Кой посреща Нова година преди нас (видео)"}
{"url": "https://offnews.bg/obshtestvo/lovech-zabrani-piratkite-za-nova-godina-718543.html", "text": "Кметът на Община Ловеч Корнелия Маринова забрани със заповед употребата на пиротехнически изделия за посрещането на Нова година, съобщиха от пресцентъра на общината.Забранява се използването на взривни вещества, стрелба с огнестрелно оръжие, въздушни пушки и други действия, които нарушават спокойствието или създават опасност за живота и здравето на гражданите.Заповедта важи и за по-малките населени места в общината, вкл. за селата.За изпълнението на заповедта ще следи полицията.", "date": "2019.12.31", "title": "Ловеч забрани пиратките за Нова година"}
{"url": "https://offnews.bg/politika/borisov-nova-godina-shte-e-prez-maj-718522.html", "text": "\"Нова година ще посрещнем май месец\", обяви премиерът Бойко Борисов, докато инспектираше пътя от магистрала \"Тракия\" към Поморие и Слънчев бряг. Тогава се очаква проектът да бъде приключен. Министър-председателят отбеляза, че 31 декември е прекрасен ден за работа и така обясни присъствието си по Черноморието.Борисов бе посрещнат с гайди, сурвачки за внуците и питка от бургазлии.\"Помня преди години на 31 декември извозвахме два метра сняг, сега е страшна суша\", отбеляза Борисов. Той бе в компанията на кмета на Бургас Димитър Николов.За разлика от ситуацията с безводието в Перник, днес Борисов изрази задоволство, че работата върви с пълна пара, както и че времето позволява да се напредне в строежите на магистрали и пътища.\"Докато се прави, не се вижда, после минават и е забравено какво е било\", отбеляза премиерът.Той коментира и пожара в София, който избухна рано тази сутрин. \"Прекрасно се справиха пожарникарите. Няма жертви. Имаме много добри професионалисти. Затова всяка година им вдигаме заплатите с по 10%\", похвали се министър-председателят.Той допълни, че след няколко дни ще се срещне и с кмета на Ботевград, ако има нужда да му се помага.На въпрос за критиките на БСП и исканите оставки Борисов се ядоса и каза, че се задават въпроси, които развалят настроението и че при управлението на червените хората са влизали в морето и са излизали с разстройство.\"Всички кметове са ми любими.\"Само един месец от четирите години се занимавам с избори, после – всички кметове са ми любими и еднакви”, заяви още министър-председателят при посещението си в община Руен, където се срещна с представители на местната власт.Премиерът инспектира строежът на обходния път около Камено, който трябва да отклони натоварения трафик към морето от центъра на селището. Министър-председателят пое ангажимент да бъдат ускорени дейностите по строително-ремонтните работи на пътя Айтос – Провадия.", "date": "2019.12.31", "title": "Борисов: Нова година ще е през май"}
{"url": "https://offnews.bg/zdrave/podpravkite-koito-ponizhavat-kravnoto-718499.html", "text": "Хипертонията е опасно заболяване, което увеличава риска от сърдечносъдови заболявания и инсулт. Някои подправки обаче съдържат вещества, които подпомагат регулирането на кръвното налягане. Кои са те пише Health News.Пресен босилекБосилекът се съчетава отлично с много продукти. Според изследвания той съдържа съединението евгенол. То блокира молекулите, които свиват кръвоносните съдове. Това тяхно действие помага да се понижи кръвното налягане.КанелаЕкстрактът от канела е доказан при понижаването на кръвното налягане, тъй като действа съдоразширяващо. Добър ефект има комбинацията между кисело мляко и канела - 1 ч. ч. мляко с чаена лъжичка канела.КардамонТази популярна индийска подправка от семейството на джинджифиловите има множество преимущества за здравето. Едно от тях е понижаването на кръвното налягане и подобряването на антиоксидантния статус.Ленено семеЛененото семе често се комбинира с подправки в дресинга на различни ястия. Неотдавна проведено изследване потвърждава, че то е богато на фитонутриенти като линоленовата киселина, фитоестрогените - лигнани и фибрите, които имат благоприятно въздействие върху кръвното налягане.ЧесънПолезен в много отношения, чесънът помага да се повиши нивото на азотния оксид - съединение, което предизвикват отпускане и разширяване на кръвоносните съдове, което води до снижаване на кръвното налягане.ДжинджифилИзследвания доказват, че джинджифилът отпуска мускулите около кръвоносните съдове. Това подобрява кръвообращението и регулира кръвното налягане.ГлогМакар и да не е подправка, глогът е широко известно лекарствено средство при сърдечносъдови заболявания. Освен че понижава кръвното налягане, екстрактът от глог понижава и нивото на холестерол в кръвта, пише изданието Health News.", "date": "2019.12.31", "title": "Подправките, които понижават кръвното"}
{"url": "https://offnews.bg/sviat/putin-i-zelenski-sas-sporazumenie-za-razmiana-na-zatvornitci-718533.html", "text": "Президентите на Русия и Украйна Владимир Путин и Володимир Зеленски проведоха телефонен разговор и се споразумяха да започнат незабавно работа по нова размяна на затворници, предаде Ройтерс, цитирайки изявление на украинското президентство.Президентите са се договорили да направят списъци на украинци, включително задържани в анексирания от Русия полуостров Крим, които да бъдат разменени за задържани в Украйна руснаци.Путин и Зеленски са приветствали и извършената на 29 декември размяна на пленници между украинските власти и проруските сепаратисти в Източна Украйна, както и сключването на договора за транзит на руски газ през територията на Украйна, отбелязва пресслужбата на украинското президентство.Президентите Путин и Зеленски \"подчертаха значението на сключената \"пакетна\" сделка, предвиждаща продължаването на транзита на руски газ за Европа през територията на Украйна\", се казва в изявлението на Кремъл за телефонния разговор.Извършената размяна \"следва споразуменията, постигнати на срещата на върха на \"нормандската четворка\" на 9 декември в Париж и способства за укрепването на взаимното доверие\", се казва още в изявлението на Кремъл. Двамата президенти \"наблегнаха на необходимостта страните във вътрешноукраинския конфликт да продължават постепенната реализация на Минския \"комплекс от мерки\", добавят в изявлението.", "date": "2019.12.31", "title": "Путин и Зеленски със споразумение за размяна на затворници"}
