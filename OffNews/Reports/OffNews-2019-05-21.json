{"url": "https://offnews.bg/politika/firma-poiska-ot-ninova-da-svali-publikatcii-ot-medii-i-da-nakazhe-zame-703726.html", "text": "Вторият национален доставчик на тол услуги у нас \"Телетол\" АД разпространи документ, наречен \"Покана за доброволно изпълнение\" до лидера на БСП Корнелия Нинова, други политици от партията и до няколко медии, сред които и OFFNews, в който се настоява остро да бъде смъмрен съпартиецът ѝ Георги Свиленски заради негови твърдения, които според компанията били неверни.Според \"Телетол\" Свиленски имал за цел да урони престижа и да причини финансови щети на фирмата.Той настоява и медийните материали, финансирани от БСП и засягащи компанията, да бъдат свалени в срок от 24 часа.Отправям и искане действията на Свиленски да бъде наложено дисциплинарно наказание и действията му да бъдат осъдени, посочват от \"Телетол\".От фирмата посочват, че не са офшорка и че не са фирма на Бойко Методиев Борисов или на друг политик от ГЕРБ.Също така от \"Телетол\" заявяват и че, ако не получат извинение от Свиленски, ще поискат освобождаването му като народен представител заради разпространяваните от него лъжи и че ще заведат иск срещу него, както и срещу БСП, тъй като според фирмата именно Столетницата е финансирала платени публикации, засягащи доброто ѝ име.", "date": "2019.05.21", "title": "Фирма поиска от Нинова да свали публикации от медии и да накаже заместника си Георги Свиленски"}
{"url": "https://offnews.bg/sviat/zelenski-naznachi-parlamentarni-izbori-na-21-iuli-703730.html", "text": "Новият украински президент Владимир Зеленски подписа указ за разпускане на парламента и назначи предсрочни избори на 21 юли. Зеленски обяви разпускането на парламента по време на речта си при поемането на президентския пост вчера.В указа се отбелязва, че една от причините за това решение е отсъствието в парламента на управляваща коалиция в продължение на над 30 дни, както е упоменато в конституцията на страната.Управляващата коалиция „Европейска Украйна“ беше създадена на 27 ноември 2014 г. от „Блок на Петро Порошенко“, „Народен фронт“, „Самопомощ“, „Баткившчина“ и „Радикална партия“. През 2016 г. три от партиите напуснаха коалицията. БПП и „Народен фронт“ обявиха тогава, че са получили подкрепата на достатъчно депутати извън коалицията и така я съхраняват, но така и не са представили списък на депутатите в коалицията и той не е обнародван.В същото време обаче Върховната Рада не може да бъде разпусната половин година преди редовни избори, които трябваше да се проведат през октомври.Проблемът идва и от създал се правен вакуум около формирането на коалиции в парламента, след като старите правила са отменени, а нови така и не са приети, така че окончателната дума за това дали парламентът е разпуснат правомерно може да има съдът. По-рано днес Зеленски е провел среща с ръководството на Върховната Рада и лидерите на парламентарните групи. След това той обяви, че извънредните парламентарни избори се налагат заради ниското ниво на подкрепа на парламента от страна на гражданите и на практика несъществуващата управляваща коалиция от 2016 година насам.  \"Главният аргумент за разпускането на Върховната Рада е много ниското доверие на гражданите на Украйна към тази институция - 4%. Това е оценка на работата на парламента и най-големия аргумент за прекратяване на пълномощията му. Аз, като гарант на Конституцията, съм задължен да гарантирам правата на гражданите на Украйна\", отбеляза той, цитиран от руската служба на Би Би Си. ", "date": "2019.05.21", "title": "Зеленски назначи парламентарни избори на 21 юли"}
{"url": "https://offnews.bg/politika/vodachat-na-listata-na-koalitcia-za-balgaria-prof-boian-duranke-703736.html", "text": "Водачът на листата на „Коалиция за България” проф. Боян Дуранкев се срещна с граждани в Бургаския свободен университет, където очерта приоритетите на формацията на предстоящия европейски вот. На срещата присъстваха и кандидатите за евродепутати Антон Коджабашев, Калина Найденова, доц. Георги Кючуков и Георги Илчев.Пред събралото се множество, в болшинството си студенти, проф. Боян Дуранкев коментира задълбочаването на ключови за България проблеми.„От година на година забелязвам намаляване на броя на студентите, изтичане на младите хора. Мария Габриел, която сега за кратко пребивава в България, преди да се върне в Европейския парламент, твърди, че са се върнали повече хора в у нас. Напротив, напускат ни. Това не са мигранти, това са бегълци от условията на живот и работа в България. Затова ние се борим за бъдещето на нашите деца и внуци и за бъдещето на младите. За мен е късничко да се боря за моето бъдеще, нито ще стана два пъти професор, нито два пъти академик”.Проф. Дуранкев акцентира и върху темата за европейски мир и подчерта, че ЕС трябва да формира много по-ясна външна политика в налагане на идеята за мир.„Ние нямаме обща европейска политика. Представете си оркестър от 27-28 музиканти, като всеки изпълнява това, което му е хрумнало в момента, а диригентът се люшка на пръчката, защото страда от тежък ишиас. Предлагаме не всякакви санкции, тъй като в международното право няма такова понятие, има незаконни репарации, които имат бумерангов ефект върху този, който ги налага. Да вземем примера с Русия. Загубихме какви ли не други приятелски отношения. Въпреки че едва ли някой си представя Европа без музика на Чайковски и романите на Толстой. Ние сме за обща европейска политика за сигурност и мир и дейно участие на ЕС в ООН. Няма нормален европеец, който да желае в България и тук в Бургас да има ядрени оръжия и бомби”, заяви Дуранкев.Като тежък проблем проф. Дуранкев посочи и ярката социална несправедливост у нас и възможните решения.„Нормално е една медицинска сестра да взима поне два пъти минималната работна заплата, един лекар - три пъти. Не е нормално да е иначе. Предлагаме да въведем данъчна ваканция за всички, които завършват висше образование. 5 години след завършването да не плащат данъци. Няма да пропадне България. И насърчаване на раждаемостта плюс общински жилища с държавно участие. Европейски фонд Бебе-за първо дете 5 хиляди, за второ -10 хиляди, но при отговорно родителство, а не да родиш бебе и го захвърлиш. Това е цял пакет“.Богатството на един народ се определя не от броя на милионерите и милиардерите, а с броя на оставащите в България и детските колички, каза водачът на листата на „Коалиция за България”.„Не очаквайте от мен да се борим за повече търговия. Най-ценното което е, националното ни богаство са нашите деца и внуци. Борим се за тяхното бъдеще. 30 години преход, 30 години неизвестност. На мен ми е трудно да го дефинирам. 12 години вече сме членове на ЕС и всеки от нас е получил 7 145 лева от ЕС, пари, с които можем да направим не магистрали от София до Бургас, а да направим в целия ЕС магистрали. Ние сега направихме най-скъпата магистрала в близкия космос. Няма по-скъпо нещо от българската магистрала. Ние сме рекордьори”, заяви водачът на „Колаиция за България”.", "date": "2019.05.21", "title": "Водачът на листата на „Коалиция за България” проф. Боян Дуранкев се срещна с граждани в Бургаския свободен университет"}
{"url": "https://offnews.bg/sviat/galap-interneshanal-56-ot-grazhdanite-v-es-ochakvat-oshte-strani-chl-703704.html", "text": "56% oт гражданите в ЕС са на мнение, че след Великобритания още държави членки ще се изкушат да гласуват за напускане на съюза. 37% обаче не приемат тази хипотеза.  Данните са от проучване, възложено, финансирано и проведено от Световната асоциация “Галъп интернешънъл“.\"Чувствам се гражданин на ЕС\" - този отговор дават 71% от гражданите на страните членки, докато 25% нямат тази  идентичност. Във Великобритания 42% от респондентите се чувстват граждани на ЕС, а 46% - не. 58% от европейските граждани и 62% от британските смятат, че Брекзит е по-лош за ЕС, отколкото за Обединеното кралство.Но нито европейците, нито британците са абсолютно убедени, че Брекзит най-накрая ще се състои. 39% от интервюираните в Европа смятат, че все пак Обединеното кралство ще остане.27% във Великобритания очакват отмяна на резултата на референдума за Брекзит от 2016 г., а 29% не са сигурни.В Източна Европа 48% казват, че Обединеното кралство ще остане в съюза, докато 37% смятат, че ще напусне.", "date": "2019.05.21", "title": "Галъп интернешънъл: 56% от гражданите в ЕС очакват още страни членки да напуснат съюза"}
{"url": "https://offnews.bg/futbol/futbolnata-igra-na-tronove-shte-se-reshi-v-poslednia-krag-703735.html", "text": "Интрига до последния кръг в петък ще има в българската Първа лига. След изиграването на двубоите от предпоследния девети кръг в първата шестица лидерът Лудогорец води само с една точка пред преследвача ЦСКА.Разградчани спечелиха с 2:0 при гостуването на Ботев в Коматево, като точни за \"орлите\" бяха Клаудиу Кешерю (35) и Якуб Шверчок (45). Дузпа пък пропусна Козмин Моци. Така разградчани прекъснаха серията от четири мача без победа.В последния кръг Лудогорец е домакин на Черно море и при успех ще си гарантират осма титла.ЦСКА спечели също с 2:0 в столичното дерби с Левски на националния стадион \"Васил Левски\". След равностойно първо полувреме, което ще се запомни с опита на Паулиньо от Левски да осакати младия футболист на ЦСКА Турицов, \"червените\" взеха инициативата и сломиха своя съперник.Попаденията отбелязаха Тиаго Родригес (70) от пряк свободен удар и Евандро (86) след едно разбъркване пред вратата на Николай Михайлов. Преди това дузпа за игра с ръка в наказателното поле на Левски беше подмината от рефера Драгомир Драганов. Левски завърши с човек по-малко, след като Нуно Рейш получи втори жълт картон в края.В последния кръг ЦСКА приема Ботев Пловдив, който ги отстрани по-рано през сезона в полуфиналите за Купата на България. \"Червените\" все пак не държат съдбата в свои ръце, като ще разчитат на грешка на Лудогорец срещу Черно море, за да се поздравят с титлата.Отборът на Левски пък ще играе бараж за участие в Лига Европа срещу победителя от сблъсъка за седмото място между Етър и Славия.", "date": "2019.05.21", "title": "Футболната игра на тронове ще се реши в последния кръг"}
{"url": "https://offnews.bg/koloezdene/arno-demar-s-parva-etapna-pobeda-v-dzhiroto-703734.html", "text": "Французинът Арно Демар (Groupama-FDJ) спечели първа етапна победа в Обиколката на Италия в кариерата си, след като триумфира в десетия етап - 145 километра от Равена до Модена.Етапът, който беше равнинен, не предложи особена интрига и не доведе до размествания на върха в генералното класиране.Всичко в днешния ден се реши в последните метри преди финала в Модена, когато Демар се оказа по-свеж в спринта от италианеца Елиа Вивиани (Deceuninck-QuickStep) и германеца Рюдигер Зелих (Bora-Hansgrohe) и пресече финалната линия с време от 3 часа, 36 минути и 7 секунди.Паскал Акерман (Bora-Hansgrohe), който е лидер в подреждането при спринтьорите, пострада сериозно при падане в последния километър преди финала, но успя да се качи на колелото и да завърши.В генералното класиране италианецът Валерио Конти от UAE Team Emirates запази аванса си от 1:50 минути пред словенеца Примож Роглич от Team Jumbo-Visma и с 2:21 минути пред французина Нанс Питерс от AG2R La Mondiale.Следващият 12-и етап в сряда ще бъде доста сходен с днешния като релеф, но колоездачите ще имат по-дълга дистанция за преодоляване - 221 километра от Карпи до Нови Лигуре.", "date": "2019.05.21", "title": "Арно Демар с първа етапна победа в Джирото"}
{"url": "https://offnews.bg/obshtestvo/kfn-izplashtane-po-10-leva-obezshtetenie-za-zaginal-v-katastrofa-e-ne-703733.html", "text": "Изплащането на 10 лева обезщетение на близките на загинал в катастрофа е незаконно, защото законът изрично е предвидил минимална сума от 50 000 лева за всеки пътник. Това обявиха от Комисията за финансов надзор, след като близки на загиналите край Своге обявиха, че застрахователното дружество \"Бул инс\" е изплатило тази сума, при това на близки на само трима от загиналите. От КФН обясняват, че до момента са получили 6 жалби от близки на 7 от загиналите в катастрофата. По отношение на две от жалбите спрямо застрахователното дружество „ ЗД Бул Инс“ АД са приложени принудителни административни мерки (ПАМ) да изплатят обезщетения по сключената от тях застраховка „Злополука“ на пътниците в средствата за общински превоз. Проверката на КФН е установила, че наследниците са представили всички необходими документи, които се изискват за изплащането на обезщетението.„ЗД Бул Инс“ АД с писмо с изх. № НЦ-7969 от 09.11.2018 г. е поискало от Национална следствена служба (НСС) отговор на следните въпроси: дали е установено наличието на алкохол и упойващи вещества в кръвта на водача на автобуса, дали за автобуса има издаден лиценз – Удостоверение на пътно превозно средство за обществен превоз на пътници и дали са изпълнени изискванията за случаен превоз на пътници.Съгласно чл. 106, ал. 5 от Кодекса за застраховането (КЗ) не се допуска изискване на доказателства, за които може да се направи разумна преценка, че нямат съществено значение за установяването на основанието и размера на претенцията и целят необосновано забавяне и удължаване на процедурата по уреждането й. Поисканите от НСС документи нямат пряко отношение за установяване на основанието на претенциите, а биха имали значение единствено за възникването на правото на регрес на застрахователя. Ето защо, освен неморално, е и незаконно да се отказва изплащането на застрахователно обезщетение поради това, че НСС не е отговорила на запитването, а представените документи са установили основанието на претенциите, обясняват от КФН. \"Освен изведените по-горе доводи и с оглед значимите обществени отношения, които защитава задължителната застраховка „Злополука“ на пътниците в средствата за обществен превоз, изключените от покритие рискове са детайлно уредени в чл. 475 от КЗ. Събитието, за което са заведени претенциите и не попада в хипотезата на нито едно от изброените изключения. Недопустимо е разширяване на законоустановените изключени от покритие рискове, защото обратното би обезсмислило целта й, а именно да обезщети най-ценното - живота, здравето и телесната цялост на пътниците в средствата за обществен превоз\", допълват оттам.Наложените от Комисията за финансов надзор на „ЗД Бул Инс“ АД принудително административни мерки са обжалвани от застрахователното дружество пред административния съд, София Област, като застрахователят е поискал съдът да спре предварителното изпълнение на мерките.По останалите 4 жалби са открити производства за прилагане на принудително административни мерки, като предстои да бъдат издадени решения в рамките на следващата седмица.", "date": "2019.05.21", "title": "КФН: Изплащане по 10 лева обезщетение за загинал в катастрофа е незаконно"}
{"url": "https://offnews.bg/temida/deloto-sreshtu-mitio-ochite-ne-tragna-edin-ot-podsadimite-e-v-neizves-703737.html", "text": "Делото в спецсъда срещу Димитър Желязков - Очите и още 12 души не успя да започне и беше отложено, тъй като един от подсъдимите - Юмер Мехмед, е в неизвестност, съобщи БТА.Съдът конфискува паричната гаранция от 1000 лв. на Мехмед и го обяви за издирване.Делото ще продължи на 14 юни.Прокурорите по делото Евгения Станкова, Емил Галипонов и Калин Близнаков отказаха да потвърдят дали ги охранява цивилна въоръжена охрана. Прокурор Близнаков отказа да коментира дали се чувства заплашен, защото това било класифицирана информация. Те отбелязаха, че всички дела, по които работят, са с голям обществен интерес.Адвокат Иво Найденов коментира, че се прави опит да се внуши, че има заплахи от страна на клиентите му. Според него такива нямало.На днешното заседание съдът отказа да промени мярката на Желязков и да го освободи от ареста, тъй като има опасност да се укрие, да извърши други престъпления и да повлияе на свидетели.", "date": "2019.05.21", "title": "Делото срещу Митьо Очите не тръгна, един от подсъдимите е в неизвестност"}
{"url": "https://offnews.bg/dw/devette-zhivota-na-borisov-i-gerb-703738.html", "text": "През последните дни премиерът Бойко Борисов е в стихията си. Финалните акорди на сапунката, която гледаме вече седмици, са доминирани от неговите исполински усилия да избави партията си от провал. А ако не успее?Коментар от Петър Чолаков:Българският премиер Бойко Борисов винаги е бил хиперактивен. През третия мандат на ГЕРБ той вложи изключителната си работоспособност предимно на външнополитическия терен. Но скандалите „Апартаментгейт” и „Къщи за тъщи” го принудиха спешно да се съсредоточи върху ставащото в самата България.Борисов е навсякъдеПрез последните дни г-н Борисов даде газ до ламарината. Шофирайки сам, той лично инспектира строежа на магистрала „Хемус” (което, както обикновено, бе документирано с видео, излъчвано на живо в профила му във Фейсбук); атакува президента Радев, че се меси в избора на нов главен прокурор; съблазни с предложения за платена политическа любов - ново увеличение на заплатите в бюджетния сектор и коледни добавки за пенсионерите; обеща скорошно изграждане на заводи на големи чужди инвеститори („в Шумен ще се правят шасита на БМВ”) и газови магистрали, „осигуряващи 1000% диверсификация”; предсказа благи вести като влизането ни в чакалнята на еврозоната; застана рамо до рамо с водещия кандидат на ЕНП за председател на ЕК Манфред Вебер; размаха за кой ли път призрака на аферата „Костинброд”; разказа как „се запознали и харесали” с водачката на евролистата на ГЕРБ Мария Габриел; обясни как някои от братовчедите си не бил виждал с години, а други дори ги „набил” (в отговор на призива на г-жа Йончева прокуратурата да провери митичната къща в Барселона, както и имотни сделки в полза на неговия братовчед Радослав Иванов). Не забрави и филхармонията…До каквато и медия да се докосне човек през последните дни, загорялото лице на Борисов изскача от нея като кукувичка от старинен часовник с пружини. Вижда се: лидерът на ГЕРБ е в стихията си. В поредица от сложни финтове той комбинира със завидна гъвкавост моркова и тоягата. Станахме свидетели на гневни изблици срещу опонентите (Нинова, Йончева, Костов, Тафров - никой не бе пощаден). Видяхме и чаровните усмивчици и намигвания, придружаващи самохвалството и сладкодумните обещания, с които премиерът традиционно запленява широките народни маси.Хепиенд за Борисов?Финалните акорди на сапунената опера, наситена с апартаменти, тераси, оставки, пот, сълзи, но и с разминало се възмездие, са доминирани именно от исполинските усилия на премиера. Борисов надскочи, надмина себе си в демагогията. Но дали шеметната каденца, в която той даде максимален простор на своята политическа виртуозност, ще донесе хепиенд за ГЕРБ на 26 май?Сценариите са няколко. Първият: успех за ГЕРБ - партията получава най-много мандати за ЕП. Макар да приличат на кръговете, описвани от ръцете на давещ се, повечето от енергичните действия на Борисов са точно това, което би предписал докторът в такава критична ситуация. За пореден път Борисов демонстрира умението си да манипулира невидимите клавиши на балканската народопсихология. Затова не е изключено ГЕРБ да успеят да се измъкнат от най-кошмарните скандали в цялата си история.Изглежда също така, че един от партньорите на Борисов във властта, ВМРО, има шансове да се нареди точно до почетната стълбичка - на четвърто място след ГЕРБ, БСП и ДПС. Патерицата на ГЕРБ „Воля” също трупа подкрепа, твърдят някои социологически агенции. С други думи: доброто представяне на ГЕРБ, ВМРО и „Воля” ще бетонира конструкцията.ДПС пък са в прекрасна кондиция след разпада на ДОСТ. И ако ГЕРБ отново покажат, че имат девет живота, хората на г-н Доган също няма да имат причина да стават от трапезата. Всичко това би дало на Борисов и сие тяга и за местния вот през есента. Изобщо: ако сега ГЕРБ излязат сухи от водата, твърде вероятно е да видим дори пълен мандат.Ако БСП спечелиВторият сценарий: победа на социалистите. Дори равният брой мандати с ГЕРБ ще бъде определен като успех за БСП. Към момента някои социологически агенции посочват, че БСП изпреварва ГЕРБ с 1-2%. Други изчисляват, че ГЕРБ са наваксали. Но освен разликата в рамките на статистическата грешка, трябва да имаме предвид и феномена на „срамежливия ляв избирател”. На мнозина им е някак неудобно да признаят, че ще гласуват за бившите комунисти. Така че разликата в полза на БСП може да се окаже по-голяма от очакваното.Ясно е обаче, че както победата, така и паритетът ще укрепят позициите на г-жа Нинова. И съответно ще форсират усилията ѝ в посока предсрочни избори. Разбира се, България не е Австрия, а и г-н Борисов ясно заяви, че няма да подава оставка. Колкото и да е зацапан шлиферът му. Но вариант, в който БСП печели най-много мандати, може и да го накара да размисли. Премиерът неведнъж е доказвал, че не е от най-последователните. От значение е също така дали някои от крепежните елементи на кабинета ще се пречупят за сметка на достойното представяне на извънпарламентарната опозиция - в лицето на „Демократична България\" например, която изглежда има шанс за един мандат. Ако действително го спечели, формацията може също да потърси пътя към предсрочния вот.Дори ГЕРБ да претърпят разгромЕдно обаче е напълно ясно още отсега: дори ГЕРБ да претърпят разгром на 26 май (което е малко вероятно), те ще продължат да бъдат незаобиколим фактор в българската политика. През последните десет години ГЕРБ си изградиха структури, чиято лоялност не може да бъде лесно сломена - защото е скрепена с дирижираните потоци от еврофондове, апетитни служби, протекции и пр. Но независимо от това дали партията му ще спечели или не, архитектът на тази система, г-н Цветанов, по всяка вероятност ще бъде принуден да се оттегли окончателно.", "date": "2019.05.21", "title": "Деветте живота на Борисов и ГЕРБ"}
{"url": "https://offnews.bg/futbol/fenovete-na-iuventus-i-latcio-pokazaha-visokata-si-futbolna-kultura-703732.html", "text": "Феновете на италианския хегемон Ювентус и Лацио отново демонстрираха високата си футболна култура. Този път повод даде легендата на Рома Даниеле де Роси, който обяви напускането си на клуба от италианската столица след сезона.35-годишният Де Роси играе за Рома от 2002 година и е един от емблематичните примери наред с Франческо Тоти на вярност към клубната принадлежност. По време на двубоите от последния кръг на трибуните на стадионите на Ювентус и Лацио се появиха банери в подкрепа на Роси.\"Чао, Де Роси. Първо човек, после футболист\", написаха привържениците на Ювентус, които впечатлиха света с аплодисментите си след едно от попаденията във вратата на Джанлуиджи Буфон по времето, когато португалецът още играеше в Реал Мадрид. Именно тази тяхна постъпка се оказа решаваща за избора на мегазвездата да продължи кариерата си в Торино през миналото лято.Лацио пък е яростният градски съперник на Рома и постъпката на феновете на \"орлите\" е още по-впечатляваща. \"Трибуна Север приветства Де Роси като един яростен и непримирим съперник\", написаха привържениците на лациалите.", "date": "2019.05.21", "title": "Феновете на Ювентус и Лацио показаха високата си футболна култура"}
{"url": "https://offnews.bg/ikonomika/chez-vlozhi-7-mln-leva-za-distantcionni-elektromeri-v-oblast-pernik-703722.html", "text": "Ръководството на ЧЕЗ проведе редовната си дискусия с местните власти от област Перник. Регионалният мениджър на ЧЕЗ за България Карел Крал запозна представителите на общините с приоритетите на компанията, а изпълнителният директор на ЧЕЗ Разпределение България Петър Холаковски представи реализираните инвестиции в областта през 2018 г. и инвестиционните планове за 2019 г.Специален акцент в разговорите беше автоматизацията на мрежата. Перник беше общината, където „ЧЕЗ Разпределение България“ проведе пилотния си проект за внедряване на дистанционно обслужвани електромери в Западна България. През миналата година в община Перник бяха монтирани близо 63 000 електромера, като за тяхното внедряване, в реконструкция на мрежата бяха вложени 7 млн. лв. Още 650 хил. лв. бяха инвестирани в присъединяването на нови клиенти в област Перник. Тази година предстои да се реализира проект за автоматизация на мрежата средно напрежение чрез монтиране на дистанционно управляеми елементи, които ще позволяват по-бърза реакция в случай на необходимост.През 2019 г. в електроразпределителната мрежа на област Перник предстои да бъдат вложени общо 2.31 млн. лева. Ще бъдат изградени нови трафопостове в Рударци и Драгичево. Ще се реконструира електропровод 20 киловолта, който захранва селата Рударци и Делта хил, като в района ще се изгради и нов електропровод. Така ще се повиши сигурността на захранването в района. Предстои рехабилитация на електропроводите, които захранват гр. Земен, гр. Трън, с. Кладница – община Перник и редица радомирски села. В реконструкция на мрежите ниско напрежение в областта ще бъдат вложени над 700 хиляди лева.Посещението на ръководството на ЧЕЗ в гр. Перник е част от поредица срещи с представители на общините в Западна България и поддържането на открита, активна и диалогична комуникация на компанията с местните власти на територията, която обслужва.", "date": "2019.05.21", "title": "ЧЕЗ вложи 7 млн. лева за дистанционни електромери в област Перник"}
{"url": "https://offnews.bg/temida/balgarska-bankerka-se-prizna-za-vinovna-za-koruptcionna-shema-dovela-703710.html", "text": "Българка, работила за международната инвестиционна банка \"Креди Сюис\", се призна за виновна пред съд в Ню Йорк за участие в корупционна схема в размер на 2 милиарда долара, свързана с държавни фирми в Мозамбик, съобщи \"Ройтерс\". 37-годишната Детелина Събева  - Андрю Пиърс и Сурджан Сингх, в заговор за нарушаване на американския антикорупционен закон, пране на пари и измама с ценни книжа. Според обвинението чрез серия от финансови транзакции между 2013 и 2016 г. те са създали измамни проекти и са използвали държавни компании в Мозамбик като средство да наберат 2 млрд. долара.Събева обясни пред съда, че през 2013 г. шефът ѝ Андрю Пиърс ѝ съобщил, че е получил подкуп в размер на 1 млн. долара във връзка със заем в размер на 372 млн. към мозамбикска държавна фирма. Тя обясни, че рушветът дошъл от \"Привинвест\" - базирана в Абу Даби компания, която имала сключени договори с мозамбикски държавни фирми. Събева още добави, че Пиърс е превел около 200,000 долара от рушвета в нейната банкова сметка.\"Съгласих се да приема и да пазя парите, знаейки, че са били придобити от незаконна дейнст\", каза тя, цитирана от \"Ройтерс\". Тя доброволно напуснала Лондон и отишла в Ню Йорк да се изправи пред съда. Събера бе освободена под гаранция, но не се споменава да има сключено споразумение с прокуратурата. Адвокатът ѝ отказва да коментира. Другите двама обвиняеми оспорват по съдебен път искането на Съединените щати да бъдат екстрадирани от Великобритания.Общо седем човека са обвинени по делото, включително бивш директор за продажбите на \"Привинвест\" Жан Бустани, който е задържан в САЩ, както и бившия министър на финансите на Мозамбик Мануел Чанг, който оспорва екстрадицията си от Република Южна Африка. Според прокуратурата между 2013 и 2016 г., мозамбикски държавни компании взели заеми за над 2 млрд. долара, гарантирани от правителството и организирани от \"Креди Сюис\" и друга инвестиционна банка, която остава неназована. Освен \"Креди Сюис\", руската банка ВТБ също е уреждала финансирания за мозамбикските държавни компании. Мозамбик - една от държавите с най-голям дълг в света - през 2016 г. призна, че е гарантирала заеми, които не е оповестила. В резултат на разкритието чуждестранни донори спряха подкрепата си за Мозамбик - действие, което доведе валутата до срив и принуди страната да спре да обслужва дълга си. Според американската прокуратура най-малко 200 милиона долара са били отклонени от подсъдимите и от други мозамбикски държавни служители.", "date": "2019.05.21", "title": "Българска банкерка се призна за виновна за корупционна схема, довела Мозамбик до фалит"}
{"url": "https://offnews.bg/politika/tcik-nakazva-glas-naroden-zaradi-listo-ot-kanabis-v-predizborni-materi-703725.html", "text": "ЦИК наказва Глас Народен за листо от марихуана в предизборни материали. Сигналът е подаден от Общински съвет по наркотични вещества – Благоевград, за нарушение на Изборния кодекс, става ясно от решение на сайта на Централната избирателна комисия. В решението на ЦИК се уточнява, че сигналът е от 17 май и се отнася по-конкретно за \"информационните материали за предизборната кампания на ПП „Глас Народен“ и по-конкретно на кандидата от листата на горепосочената партия Венета Маджистрели. Същият сигнал е подаден и до Съвета за електронни медии, който от своя страна го е препратил на ЦИК по компетентност\". В решението на ЦИК се казва още: В сигнала се твърди, че в агитационни материали на политическата партия е използвано изображение на наркотично вещество, чието действие е забранено за използване с рекламна цел съгласно Закона за контрол върху наркотичните вещества. Моли се за предприемане от страна на Централната избирателна комисия на спешни мерки за прекратяване нарушаването на закона. Приложени са 3 броя снимки на предизборен материал (плакет) с лика на горепосочения кандидат, наименованието на политическата партия, номера на бюлетината на фона на листо от канабис.Централната избирателна комисия, след като се запозна с приложените материали и извърши проверка, приема за установено следното: Налице са 3 броя предизборни материали, единият от които е публикуван и на сайта на доставчика на медийни услуги Офф нюз. Въпросните материали, които са публикувани в сайта на доставчика на медийни услуги, по този начин са разпространени на територията на цялата страна, поради което ЦИК е компетентна да се произнесе по случая. Приложените снимки безспорно представляват агитационни материали по смисъла на § 1, т. 17 от ДР от ИК.Агитационният материал освен че призовава за подкрепа на определена партия и кандидат от нейната листа, съдържа и послание „Различният избор. Избирай трудно ІІ“. Горе вляво се вижда квадрат с номера на партия в интегралната бюлетина на фона на листо от канабис. Разгледан в цялост, същият внушава послание за толерантност към разпространението и употребата на наркотични вещества. Отделно от това, позицията в тази насока очевидно е съчетана с призив именно заради това да се гласува за цитираната партия и кандидат.Централната избирателна комисия намира, че сигналът е основателен и доказан.Централната избирателна комисия счита, че в конкретния случай са налице два от съставите на нарушение по чл. 183, ал. 4, изр. първо ИК. С внушението, което се прави чрез посочените по-горе агитационни материали, макар и индиректно, се застрашава здравето на гражданите, доколкото се популяризират вредни както за здравето, така и за живота вещества. Освен това извън всякакво съмнение се накърняват и добрите нрави, като не само се популяризират суровини за производство на забранени в Република България както за разпространение, така и за употреба вещества, но и чрез позицията си, имплицитно съдържаща се в агитационния материал за тези вещества, се търси подкрепа на политическия субект, което е недопустимо и в разрез с добрите нрави. Предвид горното и на основание чл. 57, ал. 1, т. 23 и т. 26 във връзка с чл. 183, ал. 4, чл. 480, ал. 2, чл. 496, ал. 2, т. 1 и чл. 498 от Изборния кодекс Централната избирателна комисия реши: Установява нарушение по чл. 183, ал. 4, изр. първо ИК от кандидата за член на Европейския парламент от Република България от кандидатската листа на политическа партия „Глас Народен“ Венета Константинова Маджистрели, ЕГН …, с адрес: …, изразяващо се в популяризиране чрез агитационни материали на вредни както за здравето, така и за живота на гражданите вещества и в накърняване на добрите нрави.Установява нарушение по чл. 183, ал. 4, изр. първо ИК на Светослав Емилов Витков, ЕГН …., в качеството му на представляващ политическа партия „Глас Народен“, с адрес: …, изразяващо се в популяризиране чрез агитационни материали на вредни както за здравето, така и за живота на гражданите вещества и в накърняване на добрите нрави.Постановява премахване на агитационните материали на ПП „Глас Народен“, на които е изобразено листо от канабис, на територията на цялата страна.Опрамощава председателя на ЦИК да състави актове за установени нарушения на Венета Константинова Маджистрели, ЕГН …, и на Светослав Емилов Витков, ЕГН …, в качеството им на представители на политическа партия „Глас Народен“. Този знак присъстваше в кампанията още през 2014 г., коментира лидерът на партията Светльо Витков пред OFFNews. Тогава в програмата на Глас Народен имаше точка, чрез която искахме легализиране на канабиса за медицински цели. България е единствената страна от ЕС, в която дори не са залегнали дебати по тази тема, докато на 13 февруари тази година ЕП одобри резолюция за използване на канабиса за медицински цели, в която призовава за ясна правна дефиниция за използването на канабиса в медицината и разграничаване от всякакви други начини на употреба. Това са избори за депутати за европарламент и темата е адекватна, а това, че в България този проблем дори не се разисква, говори за антиевропейското мислене и манталитет на част от нашите политици, заяви още Витков. Според Венци Мицов това че някои политици базираха целите си кампании върху пхроизводството на ракия, а лицемерно се опитват да ни кажат, че използването на канабиса за медицински цели е зло, означава само едно – че живеем в общество, управлявано от ретради. Ще обжалваме решението на ЦИК и докато не излезне решение на съответния съд, ние нямаме причина да сваляме агитационните си материали.Учудени сме от мотивите, посочени в решението на ЦИК, които определят нашата ясна позиция относно използването на канабиса за медицински цели, като “послание за толерантност към разпространението и употребата на наркотични вещества, чрез което се застрашава здравето на гражданите” . Категорично сме против подобна формулировка, която не кореспондира с позицията на Глас Народен относно използването на канабиса в медицината. Само казвам, че само България и частично Швеция, като страни от ЕС нямат ясни формулировки относно използването на канабиса в медицината, е позицията на Петър Петков.", "date": "2019.05.21", "title": "ЦИК наказва Глас Народен заради листо от канабис в предизборни материали"}
{"url": "https://offnews.bg/izvan-terena/vladi-zografski-se-ozheni-za-polskata-si-priatelka-703723.html", "text": "Най-добрият български ски скачач Владимир Зографски се ожени за дългогодишната си приятелка - полската журналистка Агнешка Сковрон. Щастливото събитие се състоя в Честохова, което е близо до Краков.Влади и съпругата му отиват на кратък меден месец, а от началото на юни спортистът подновява тренировки за новия сезон. Влади и Агнешка се запознават по време на интервю през 2016 година и оттогава двамата са неразделни.", "date": "2019.05.21", "title": "Влади Зографски се ожени за полската си приятелка"}
{"url": "https://offnews.bg/obshtestvo/nad-50-karlezha-izvadiha-ot-glavata-na-dete-sled-razhodka-v-iuzhnia-pa-703729.html", "text": "Над 50 кърлежа са извадени днес от главата на дете след разходка в Южния парк в София. Кърлежите са извадени в Спешното отделение на Университетската болница \"Лозенец\", съобщи за БТА д-р Димитър Шандурков. Друго дете е имало по тялото си 20-30 кърлежа, обясни той.Лекарят коментира, че не е имал подобни случаи в своята практика. Кърлежите са изпратени за изследване в Националния център по заразни и паразитни болести.Д-р Шандурков съветва родителите да бъдат особено внимателни, да ползват репеленти за децата си и да не им позволяват да се движат в близост до гъсти храсти и високи треви.В градските паркове и градини на Столична община са извършени двукратни обработки срещу кърлежи, съобщиха от СО. Обработките се извършват при окосени тревни площи и сухо време поне едно денонощие. Контролът за правилното прилагане и използване на препаратите (биоциди) периодично се извършва от Столичната Регионална здравна инспекция. Използват се препарати, одобрени от Министерство на здравеопазването. За пълна ефективност в действието на препаратите е необходимо поне 24 часа след пръскане времето да е без валежи. Наличието на влага и подходяща температура благоприятства развитието и размножаването на третираните организми.Обработки са извършвани в Южен парк – 1, 2 част, Борисова градина, Градската градина, градина Докторски паметник, Северен парк и др. Направена е обработка срещу кърлежи и в зелените площи в районите Красно село, Възраждане, Оборище, Изгрев, Лозенец, Триадица, Илинден, Искър, Овча Купел, Люлин, Банкя, Панчарево, Кремиковци, Витоша, Връбница, Слатина и Подуяне.На територията на останалите райони е започнало извършване на обработки и дейността продължава при сухо време. През април е извършена ларвицидна обработка срещу комари, както и дератизация, съгласно даденото предписание от СРЗИ във всички райони на Столична община.График за изпълнение на обработките се публикува на интернет - страницата на Столична община и на видно място в районната администрация. Обработките се извършват рано сутрин до 10.00 часа, а срещу комари късно вечерта след 20.00 часа.При получени сигнали от граждани на общински терени към районните администрации, местата се подават на фирмата изпълнител за допълнителни третирания.Обработките на зелените площи в междублоковите пространства, се извършват по възлагане на районните кметове. Специализираният контрол се осъществява от експерти на Столичната РЗИ. Препаратите, които се използват, са разрешените съгласно нормативните изисквания.", "date": "2019.05.21", "title": "Над 50 кърлежа извадиха от главата на дете след разходка в Южния парк в София"}
{"url": "https://offnews.bg/obshtestvo/po-10-leva-obezshtetenie-poluchili-blizki-na-zaginalite-v-katastrofata-703721.html", "text": "Близки на загиналите в катастрофата край Своге са получили обезщетение от застрахователната компания \"Бул инс\" в размер на едва 10 лева, като при това обезщетението до момента са получили близки само на трима от загиналите.  Това става ясно от писмо на наследниците на загиналите при инцидента 20 души до премиера Бойко Борисов, омбудсмана Мая Манолова и шефа на Комисията за финансов надзор Бойко Атанасов. 50 хил. лева е обезщетението, което трябва да получат наследниците на всеки от загиналите в катастрофата край Своге по застраховка \"Злополука\", като сумата се разпределя между всички наследници на загиналия, обясни пред БНР Владимир Тодоров - председател на Българската асоциация на пострадалите при катастрофи. Застрахователят трябва да изплати сумата в рамките на няколко седмици. Това обаче не се случва. Затова от Асоциацията на пострадалите при катастрофи подават сигнал в Комисията за финансов надзор, която е наложила принудителна административна мярка на застрахователя с изрични указания да плати дължимото. Компанията обаче изпълнява предписанието формално - като изплаща по 10 лева на близки на трима от загиналите. \"Застрахователят търси от девет кладенеца вода, за да забави плащането. Хората подадоха заявление за плащане на обезщетенията. \"Бул инс\" тупаха топката 6 месеца и отказаха да плащат. Хората се обърнаха към Комисията по финансов надзор, оттам направиха проверка и установиха, че има основание за плащане, наложиха принудителна мярка и принудиха \"Бул инс\" да плати. Така хората получиха по 10 лева по сметките си. Тези хора са подложени на това унижение, това е един стон на тези хора, които са в безизходица. Следва съдебна сага. Апелът е към премиера, защото знаем, че той загуби трима министри заради този инцидент\", подчерта Тодоров.\"Уважаеми господин Борисов, знаете ли, че животът на един човек струва 10 лева? Да, 10 лева! На толкова застрахователна компания \"Бул Инс\" АД оцени живота на нашите майки, бащи и деца! Поведението на този български застраховател ни кара да се чувстваме унизени и огорчени, без вяра в справедливостта и закона. Ако \"Бул Инс\" АД нямат финансовия ресурс да платят за смъртта на 20 души, то тогава ние си задаваме въпроса дали няма да се повтори случая със ЗК \"Олимпик\", но този път със стотици хиляди засегнати българи\", пишат наследниците в писмото си. \"Тъй като нашата принципна позиция е, че ние не сме в риск, ние изпълнихме формално искането, което обаче не означава, че при решение от страна на българския съд евентуално няма да бъде платено\", обясни директорът на \"Бул инс\" Стоян Проданов. Разследването на произшествието продължава. Към момента шофьорът е единственият обвиняем. Заради съмнения, че при ремонтирането на пътя не е използван качествен асфалт, на 27 август следователи влязоха в сградата на \"Трейс Груп Холд\" АД, която е сред основните изпълнители на ремонта на пътния участък край Своге.Катастрофа и състоянието на пътя станаха повод за оставки и обвинения в корупция - оставки подадоха вътрешният министър Валентин Радев, регионалният министър Николай Нанков и транспортният министър Ивайло Московски.", "date": "2019.05.21", "title": "По 10 лева обезщетение получили близки на загиналите в катастрофата край Своге"}
{"url": "https://offnews.bg/sviat/bivshiat-prezident-na-arzhentina-na-sad-po-obvinenia-v-koruptcia-703741.html", "text": "Бившият президент на Аржентина Кристина Киршнер се яви пред съда по обвинения в корупция, три дни след като обяви, че ще се кандидатира за вицепрезидент на изборите през октомври, предаде ДПА, цитирана от БТА.66-годишната Киршнер е обвинена, че е помогнала на бизнесмена Ласаро Баес да получи 51 договора за комунални услуги в родната ѝ провинция Санта Крус докато е била президентка от 2007 до 2015 г.Смята се, че Баес е получил подобно привилегировано отношение и от предишния президент, покойния съпруг на Кристина Киршнер, Нестор Киршнер, който управляваше от 2003 до 2007 г.Според прокуратурата договорите са били сключени на завишени цени, а някои от тях не са били изпълнени.Кристина Киршнер обвинява правителството на сегашния държавен глава Маурисио Макри, че я подлага на политическо преследване.В момента Кристина Киршнер е сенатор, което я защитава от арест, но не и от изправянето ѝ пред съд.Ако бъде намерена за виновна по обвиненията, тя може да бъде осъдена на 10 години затвор, но ще бъде пратена в затвора само ако Върховният съд потвърди присъдата, а парламентът отнеме имунитета ѝ.", "date": "2019.05.21", "title": "Бившият президент на Аржентина на съд по обвинения в корупция"}
{"url": "https://offnews.bg/tehnologii/otvoren-e-konkursat-za-google-org-impact-challenge-703706.html", "text": "От днес се приемат предложения за Google.org Impact Challenge. Инициативата ще подкрепи проекти, които да посрещнат предизвикателствата, свързани с омразата, екстремизма и безопасността на децата, както онлайн, така и офлайн. Финансирани ще бъдат проекти на общности, които предлагат нови образователни подходи, иновативни технологични решения и др.Конкурсът е отворен за неправителствени организации, социални предприятия, академични и изследователски институции. Допустими са кандидати от цяла Европа. Предложения се приемат до 28 юни 2019 г. Кандидатстването става чрез попълване на онлайн формуляр на английски език. Минималната стойност на финансирането, за което може кандидатства една организация, е 50 000 евро.  Основните критерии, на които трябва да отговарят инициативите, са: въздействие, иновативност, реалистичност и възможност за мултиплициране. Повече подробности .Жури ще определи кои са идеите с най-голям потенциал. Победителите ще получат от финансиране от Google.org. Победителите ще бъдат обявени на специална церемония през декември 2019 г. Google подкрепя български неправителствени организации, като предоставя през платформата TechSoup дарение на следните програми: , YouTube for Nonprofits и Google Apps. Фондация  като единствен партньор на  валидира всички кандидатстващи организации за програмите на Google, свързани с продуктите на Google.", "date": "2019.05.21", "title": "Отворен е конкурсът за Google.org Impact Challenge"}
{"url": "https://offnews.bg/112/trima-zadarzhani-po-vreme-na-macha-levski-tcska-703740.html", "text": "Трима души са задържани по време на мача между \"Левски\" и \"ЦСКА-София\", съобщиха от МВР. Двама от задържаните са имали наркотици, а един е бил с маска. Футболната среща е преминала без сериозни инциденти. Не са допуснати нарушения на обществения ред и в столицата, уточняват оттам. Петима души във видимо нетрезво състояние не са били допуснати до Националния стадион \"Васил Левски\".Съставени са им актове по Закона за българските лични документи.", "date": "2019.05.21", "title": "Трима задържани по време на мача Левски - ЦСКА"}
{"url": "https://offnews.bg/politika/zashto-nikolaj-nenchev-privlicha-vse-poveche-703712.html", "text": "Броени дни останаха до изборите. Всъщност не избори, а Избор.И отново сме изправени срещу пъстро ветрило от национални предатели и техни шутове, срещу неразградени ченгесарски, комунистически и мафиотски структури, ползващи огромни властови, финансови и медийни ресурси.Древните гърци някога са казали: „Миналото могат да променят само боговете, в ръцете на хората е бъдещето”.Смятам, че и настоящето все още е в наши ръце. Сега е моментът да скъсаме със заблудите, да отхвърлим сценария на кукловодите и да потвърдим европейския си курс.Днес с невъоръжено око се вижда, че 30 години след отстраняването на Т. Живков от властта страната ни тъпче на едно място или се свлича към червеното си минало. И днес верните чираци на правешкия диктатор са премиери, министри и депутати; внучката му доскоро ковеше закони в Народното събрание; преводачката му изкара три мандата като български посланик в САЩ; зетят му бе оплакан като национален герой; бодигардът му... Знаете.В Светия Синод си козируват повече поп-полковници, отколкото в ДАНС.Някои надигат режисирани писъци около непремерени думи на турския посланик, зад които се опитват да скрият голямата заплаха, идваща от североизток.Най-тежкият ни проблем не са остатъците от турското робство, а от болшевишката робия. Тежък проблем са ни част от българите в България. По-точно управниците. И още по-точно: агентите на ДС, червените престъпници (БСП и производни), номенклатурата и зомбираните от тях “народни маси”. И руското злато. Както в края на ХIХ век.Истинският проблем на страната ни се нарича неразградена, нереформирана, непокаяла се комунистическа партия с безброй клонинги и метастази в други политически сили, в уж независими неправителствени организации, в назначени бизнесмени-милионери.Българската действителност потвърждава историческия извод: колкото по-беден е народът в една държава, толкова по-силна е комунистическата партия. И обратно. Най-тъжното място за живеене, шампион по инфаркти и инсулти, в челните класации по самоубийства и емигранти на глава от населението, с най-ниски заплати в Европейския съюз и изтичаща млада кръв – така изглежда страната ни на европейската карта. Въпреки усилията на бивши и настоящи управници да доказват, че у нас се живее все по-добре и че изпълняваме някакви критерии и директиви на ЕС.Провалът на ГЕРБОгромен проблем създава провалът на партия ГЕРБ и на нейния лидер. Провал управленски, икономически, кадрови, морален. След десет години начело на държавата правителството на ГЕРБ демонстрира липса на управленски идеи, корупционни пробойни, неефективна и продажна полиция, ускоряваща се деградация на Въоръжените сили, раздута и некомпетентна администрация, мизерен външнополитически кредит на доверие.Неспирно изоставащите доходи, колапсът на здравеопазването, задушаването на малкия и средния немафиотски бизнес, демографският срив, господството на руската мафия в цели сектори на икономиката и още дълъг списък от предизвестени провали не могат да бъдат заглушени с показни полицейски акции, с помпозни спектакли, прегръдки и потупвания за европейски лидери. Тази пиеска я знаем от епохата на Живков и Брежнев.Избирателно активна, често прескачаща отвъд закона прокуратура, обезверени и зависими съдии, проядена от партиен клинтелезиъм изпълнителна власт, поддържана от угодничещ и назначен по принципа на лоялността парламент, все по-тясно преплитане на власт и организирана престъпност довършват картината на мафиотизирана, прогнила и провалена държава, по чудо оставаща членка на ЕС и НАТО.Усещането за бутафорна подмяна на ценности и на идеи, за мъчително лутане в театъра на сенките остава след всяко, все по-противоречиво изявление на премиера-спасител. Вместо чудото на избавлението, г-н Борисов ни предложи поредното бедствие. Като при Луканов, Виденов, Беров, Станишев и Орешарски.Насипни патриотиОще по-зловеща компания за европейските избори са спретнали т. нар. обединени или насипни „патриоти”, събрали от кол и въже недоучили ченгета и рабфаковци, лумпен-националисти, напористи млади кариеристчета, самодейни фотографи и богослови, масажисти и бръснари.С яростта на изгладнели хунвейбини лица с криминално минало и с клинично бъдеще клеймят Европейския съюз, но напират да влязат в Европейския парламент. Като сипят закани да „си вземат своето” от Брюксел. При положение, че България получава три пъти повече средства, отколкото внася в общата каса.Президентът марионеткаПсихиатричната пъстрота сред политическите партии би могла да не бъде толкова застрашителна при наличието на умерен държавен глава, който да играе ролята на умел медиатор, да подтиква към съгласие и да тушира крайностите сред безкрайната празнота на политическите сили.Но и тук ударихме на камък. С помощта на другарите от КГБ част от зомбираното с препарата „Новичок” българско население си хареса никому неизвестен о. з. летец, който се оказа посредствен политик, прозрачен лобист за интересите на руския военнопромишлен комплекс и мъж под чехъл.Ето какво написа точно днес Николай Ненчев за лицето, което се подписва под графата „президент” във ведомстта за заплатите на висшите чиновници:„Не, не съм изненадан от поведението на Румен Радев. Никога не съм се съмнявал и няма случай, в които публично да не съм предупреждавал за бъдещите му зловредни действия и щетите, които ще нанесе върху авторитета на държавата ни. С болните си амбиции и силно подтискано през годините его, този човек се превръща в реална заплаха за демокрацията и за националната ни сигурност.Познавам комунистическия манталитет. В гените им е заложено предателство. Така ги възпитават и зомбират. Внимателно проучват слабостите им. Подхранват амбициите им. Задоволяват най-низшите им подтици. Ампутират зачатъците на морал и нравственост, ако изобщо са имали такива.Подчиняват ги чрез зависимости. Унижават ги. Контролират ги и ги изстискват докрай за пъклените си планове.  Такъв е случаят и с Румен Радев. Очевидно се е поставил в услуга на чужда държава и на чужди интереси. Каква жалка деградация: от натовски генерал до руска марионетка!”Дребнавата десницаПоследните надежди на уморения от фалшив преход и от фалшиви реформи българин бе автентичната десница, малките партии, съхранили огъня и магията на първите години след 1990-а, когато многохилядни митинги стопляха душите на хората с надеждата за нещо светло и истинско и ги караха да се просълзяват при акордите на възгласите „Се-Де-Се!”За жалост, въпреки многобройните предложения, разговори и учтиви послания, десните партии не пожелаха да се обединят и да изградят пъстро и силно ветрило по подобие на победоносните Обединени демократични сили от 1997 г.Дребнави лични сметки, натрупана партийна и човешка злоба, късогледи стратегии до другата седмици и липса на политическа зрелост погребаха още една българска надежда.Какво остава ли?Ами вярата в отделния човек. В почтената, некорумпирана Личност, решила да се възправи срещу партийните мафии, срещу държавната номенклатура, срещу корпоративните чували на назначени от Луканов „бизнесмени”.За мен такъв човек се оказа Николай Ненчев. Видях с очите си как се бори за превъоръжаване на армията и за изтръгване на военните предприятия от ноктите на руската мафия, как предаде дълго укриваните документи на Военното разузнаване на парламентарната Комисията за досиетата, как се втурна да помага на пчеларите, как отбива съдебните атаки на руската агентура.Това ми стига.Днешни и вчерашни управници се мъчат да ни сплашат, че ако те не останели на власт, щяло да стане по-лошо. Винаги може да бъде по-лошо. Достатъчно лошо е и сега, защото от провала на Борисов се опитват да се възползват вечната БСП и нейните креатури, вездесъщите рицари на плаща и кинжала от ДС, децата и внуците на номенклатурата, изпрали биографии и натрупали титли на Запад.Подтиквани и заплащани от руските си господари, те планират да ни подложат на повтарящия се кошмар от широка коалиция на милиционери с червени олигарси, етнически агенти на ДС и „млади” никому неизвестни копеленца на социализма.Не остана време за разтакаване. Нямаме нито сили, нито средства, нито време да бъдем лъгани отново.ЕВРОПЕЙСКИ ИЗБОРИ 2019", "date": "2019.05.21", "title": "Защо Николай Ненчев привлича все повече?"}
{"url": "https://offnews.bg/analizi-i-komentari/polsha-nastoiava-za-novi-pregovori-s-rusia-za-klaneto-pri-katin-703711.html", "text": "Представители на полската държава смятат, че преговорите с Москва за делото „Катин“ трябва да се възобновят. Това престъпление и до днес има значение за руско-полските отношения и се възприема принципно различно от двете страни, казва посланикът Полша в Русия Влодзимеж Марчиняк пред „Коммерсантъ“.„Полската страна разглежда това като престъпление срещу човечеството, а руската го счита за военно престъпление. Русия се опира на резултатите от разследването на руската прокуратура по това дело. Но то бе закрито и материалите по него остават частично засекретени – значи, това е тема, която и до момента не подлежи на публично обсъждане“, подчертава дипломатът. Той отбелязва, че Полша все още очаква оставащите 35 тома по углавното дело да бъдат разсекретени и да ги получи.Марчиняк пояснява, че въпросът за разсекретяването на материалите от разследването изобщо не е разглеждан в хода на официалните преговори. „Това произтича от нежеланието на руската страна да се върне към затворената, според нея, глава от историята. Това неведнъж бе подчертавано и от руските участници в двустранната Група по сложните въпроси /сформирана през 2002 г./. Руската страна отказва да възобнови срещите на групата, а така би било възможно да се върнем към диалога по тази тема“, коментира посланикът.Делото „Катин“ обхваща разстрела през април-май 1940 г. на почти 22 000 полски граждани, пленени от 1939 г. /след като Германия и СССР си поделят Полша/ в лагерите и затворите на НКВД /Народен комисариат по вътрешните работи на СССР, 1934-1946 г. с 8 211 щатни служители в централния апарат/. В това число са 4 415 пленници в Козелския лагер, разстреляни в Катинската гора до Смоленск, 3 820 души от Старобелския лагер, екзекутирани в Харков, над 6 000 заточеници в Осташковския лагер в Тверска област, 7 305 затворници зад решетките в западните области на Украинската и Белоруската съветски републики.До 1980 г. властите в СССР настояваха, че поляците са били убити от немците през есента на 1941 г. Едва през 1990 г. бе публикувано официално изявление на ТАСС за пряката отговорност за злодеянията в Катинската гора на Лаврентий Берия, Всеволод Меркулов и техните подчинени в НКВД. Самите злодеяния бяха квалифицирани като „едно от тежките престъпления на сталинизма“. През 2010 г. този извод бе потвърден от Държавната Дума на Русия.Вчера междуведомствената група по увековечаването на паметта на жертвите на политическите репресии заседава в Смоленск и посети мемориалния комплекс „Катин“. Групата е сформирана от Владимир Путин с ръководител Михаил Федотов, шеф на Съвета по правата на човека в президентството. В нея влизат представители на президентската администрация, Главната прокуратура и министерствата. В мемориалния комплекс „Катин“ за погребани 4 415 поляци военнопленници. В програмата обаче не бе предвидено специално обсъждане на делото „Катин“, макар връщането към въпроса да е наложително.„Темата все още е пълна с бели петна. Например, до днес разстреляните поляци не са признати за жертви на политическите репресии. Освен това засекретени остават 35 от общо 183 тома от разследването на това престъпление, което бе водено от Главната военна прокуратура на СССР от 1991 г.“, казва председателят на международното общество „Мемориал“ Ян Рачински, който се присъедини към работната група като специален гост.Делото е било закрито през 2005 г. заради смъртта на заподозрени. Много от материалите от разсекретените томове не са публикувани в Русия. В резултат това провокира сред отделните историци и общественици спорове за вината на НКВД и дори за това дали изобщо се е случила тази трагедия, въпреки официалното признание на руските власти.Ново обсъждане на делото „Катин“, свързано и с реабилитиране на загиналите, може да бъде продължено след публикуването на втората Книга на паметта – в нея ще влязат документи, които преди не са осветени в Русия, смятат в „Мемориал“. Роднини на убитите поляци през 2 000 г. и след това са подавали в Главната военна прокуратура заявления с искане за реабилитация. Прокуратурата не поиска да даде нито отказ, нито съгласие с аргумента, че не може да започне процедура по реабилитация заради липсата на материали, доказващи, че именно тези хора са били разстреляни, посочва ръководителят на полската програма на международното общество „Мемориал“ Александър Гурянов.„Действително няма поименни постановления за разстрела: сътрудници на КГБ са информирали прокурора в хода на разследването, че през 1959 г. част от документите по Катинското дело, в това число и личните дела на военнопленниците, са унищожени. Във втората Книга на паметта ще посочим фамилиите на всички 6 295 разстреляни военнопленници от Осташковския лагер, документите им, материали от ексхумациите, които получихме в Полша, и стенограмата от разпита на бившия началник на НКВД в Калининска област /сега Тверска/ Дмитрий Токарев. Той е разказал на прокурорите как са извършени екзекуциите на поляците в сградата на комисариата“, посочва Гурянов.През 2013 г. Европейският съд по правата на човека разочарова Полша с решението си. Съдът постанови, че Русия е нарушила задълженията си по разглеждането на делото за разстрела на хиляди полски военнопленници през 1940 г., но не задължи Москва да възобнови разследването. Полските експерти са убедени, че докато не се постави точка на този въпрос, той ще помрачава отношенията между Москва и Варшава. Руски правозащитници смятат, че за Кремъл е неизгодно да доведе разследването до край и това е по идеологически причини.", "date": "2019.05.21", "title": "Полша настоява за нови преговори с Русия за клането при Катин"}
{"url": "https://offnews.bg/drugi/sestri-stoevi-smeniat-balgaria-s-frantcia-703714.html", "text": "Най-успешните ни бадминтонистки Габриела и Стефани Стоеви обявиха, че повече няма да играят за България. Двете разкриха решението си в открито писмо, като обвиниха българската федерация по този спорт за това.Те разкриват, че са обидени от отношението на избрания преди около година президент Володя Златев, както и от отказано им финансиране за подготовка според резултатите от м.г. Очакванията са Стоеви да заиграят именно за Франция, където водят подготовка и се състезават на клубно ниво.Всъщност конфликтът зрее повече от година, а за намеренията на сестрите се е знаело още отпреди месец.В писмо до министъра на спорта Красен Кралев от началото на май, от федерацията уведомяват за проведена среща с основна тема отношението на сестри Стоеви към останалите състезатели, треньори и федерацията.Припомня се също така, че за изминалата година на двете ни бадминтонистки са били отпуснати 50 976,81 лева за подготовка, пътувания и възстановяване.", "date": "2019.05.21", "title": "Сестри Стоеви сменят България с Франция"}
{"url": "https://offnews.bg/litca/balgarka-specheli-svetovnia-priz-v-oskarite-za-marketing-703673.html", "text": "Българка получи тазгодишната голяма награда за Employer Branding Leader - най-големият световен приз в сферата на маркетинга и човешките ресурси за изграждане на работодателска марка.За пръв път наградата отива у професионалист от България - Станимира Ковачева. Тя е отличена от журито за работата си да обучава пазара и студенти как се изгражда работодателска марка.\"Това е най-голямата награда в моята сфера и фактът, че я получава българка, е изненадващ. Журито е избрало мен пред специалисти от Facebook, Netflix, DHL, Accenture, Mars\", споделя Станимира пред OFFNews.Престижното отличие тя получи на церемония по време на глобалната конференция Employer Branding Day в Лисабон. \"Като обявиха наградата, аз не очаквах и дори не тръгнах към сцената, докато не ме сбутаха. В залата имаше десет души от България, всички от конкурентни фирми, които искрено се зарадваха на това, че българка е отличена тази година. Беше много вълнуващо\", добавя тя.Споделя и че е силно впечатлена от колегите си. \"Обикновено все казваме, че със сънародниците не се подкрепяме. Но в случая реакцията бе съвсем различна. След церемонията всички дойдоха да се снимаме, писаха ми веднага в LinkedIn, вечерта на коктейла се събрахме всички, а на другия ден всички заедно се разхождахме, обядвахме. Много хубаво ми стана, че имаме наша си общност и въпреки че работим в момента в различни компании, се подкрепяме в общата ни цел - да направим работната среда в България по-приятна.\"Как се изгражда работодателска марка\"Обикновено този процес се свързва основно с комуникационната стратегия на дадена компания и нейната реклама по отношение на отворените работни позиции, но процесът е много по-дълбок и трудоемък. Той не се случва за една нощ, а изисква малки и постоянни стъпки в правилната посока. Изграждането на работодателска марка стартира с познатостта на компанията на пазара на труда, преминава през всички допирни точки преди дори да бъде взето решение за кандидатстване в компанията, цялостното преживяване по време на процеса по подбор, наемането и първоначалното обучение на новия служител и цялостното му преживяване в компанията като служител и дори не приключва с напускането на компанията. Управлението на работодателската марка е сложен и дълъг процес, който изисква съвместните усилия на много отдели, само част от които са Маркетинг, Човешки ресурси, Отделите по обучение и развитие и всички служители на дадена компания в определен момент, защото всички ние в качеството си на служители си взаимодействаме, а това предопределя нашето преживяване като служители, обяснява Станимира Ковачева. – Непрекъснатото подобряване на преживяването за служители и кандидати създава конкурентна среда, която води до трайни подобрения на целия пазар, а с това и по-добри условия за самите служители - като социални придобивки, осигуровки върху реалния доход, достъп до спортни активности, карти за градски транспорт, допълнителни здравни осигуровки, ваучери за храна и пр. Отдавна вече не компаниите избират своите служители, а служителите избират в каква среда и за кого да работят, а конкуренцията на пазара прави работодателите по-отговорни към служителите си. Привличането на нов служител е скъпо удоволствие, понякога по-скъпо от това да задържиш хората, които вече работят в компанията\", допълва Станимира.С работата си тя се стреми да променя работодателската среда у нас. \"Доскоро само най-големите компании у нас правеха подобни неща. Постепенно дори малки фирми започват да въвеждат добри практики. Надявам се в рамките на пет години голяма част от работодателите да започнат да осигуряват поне елементарни подобрения - например що се отнася до шума, праха, хигиената, светлината на работното място. Конкуренцията и ограниченият ресурс от специалисти на пазара ще доведе до по-добри условия на труд\", добавя специалистът.В момента Станимира Ковачева глобален ръководител маркетинг в Tek Experts.", "date": "2019.05.21", "title": "Българка спечели световния приз в Оскарите за маркетинг"}
{"url": "https://offnews.bg/kultura/sled-chashata-s-kafe-na-starbaks-i-plastmasova-butilka-voda-se-poiavi-703707.html", "text": "Само две седмици след като чаша от кафе направи неуместна изява във фентъзи драмата, зоркото око на феновете улови още един гаф: пластмасова бутилка от вода.Невписващият се предмет бе забелязан от феновете в кадър от финалния епизод на последния сезон на предаването, подаващ се зад крака на Самуел Тарли, по време на напечени дипломатически преговори.Звездният миг на бутилката идва едва две седмици след друг звезден гаф, коментира британският вестник . По време на банкет в Зимен хребет в четвърти епизод на осми сезон, на масата пред Денерис Таргариен седи картонена чаша за кафе.Тази грешка доведе до потоп от шеги в социалната мрежа, както и шеговито извинение от HBO, които казват, че \"Латето, появило се в епизода беше грешка. Денерис бе поръчала билков чай\"По-късно HBO премахнаха чашата за кафе от следващите прожекции на епизода. Не се знае дали ще направят същото и за този проблем.Случвайки се толкова скоро след кофеиновата драма, забравената бутилка вероятно ще допринесе за срама, който шоуто и без това бере. Последният сезон е силно критикуван и е подписана петиция от над милион фенове, които желаят той да бъде презаснет.Реакциите към последният епизод на предаването са смесени. Някой го наричат пародия, други го смятат за задоволителен. Въпреки това, очаква се финалът да разбие рекордите за рейтинг на HBO, с милионите гледащи по света.", "date": "2019.05.21", "title": "След чашата с кафе на Старбъкс и пластмасова бутилка вода се появи в Game of Thrones"}
{"url": "https://offnews.bg/kultura/balgarskiat-festival-za-kasometrazhno-kino-v-dvoretca-s-ofitcialno-u-703692.html", "text": "Тази седмица организаторите на Международния фестивал за късометражно кино  са отново на френска земя, но този път като участник в тазгодишното издание на един от най-престижните кинофоруми в света - фестивалът в Кан. Там в рамките на една седмица Цанко Василев и Лилия Кучева представят късофилмовата ни индустрия. В следващите дни от участието на фестивалния екип в Кан предстоят низ от уговорени последващи срещи за финализиране на преговорите за допълващо европейско финансиране. Една от основните им задачи е и да анонсират предстоящото 16-то издание на “В Двореца“, което от тази година се организира в град Бургас. Новият фестивален период е последната седмица на септември, а тази година конкретно от 21 - 29.09.2019 г.Прожекциите на всички конкурсни програми – за деца, студенти и професионалисти - ще видим в Държавна oпера - Бургас. Залите на Културен център „Морско казино“ приютяват \"Филмър Фордж\": професионални срещи на късофилмовата индустрия. Програмата представлява професионална платформа, която свързва участниците с представители на световната индустрия от различни сектори – дистрибутори, продуценти, програматори, фестивални директори, институции, фондове и др. \"Филмър Фордж\" включва интензивна образователна програма, пазар на филмовата индустрия и питчинг сесия за подпомагане производството на нови късофилмови проекти.Академията за филмови изкуства и науки в САЩ, връчваща наградите \"Оскар\", и Европейската филмова академия, отличаваща с наградите за най-добрите европейски филми, са само част от институтите, чиято програма от залез до изгрев фестивалът представя на Открита сцена \"Охлюва\".В рамките на фестивалната седмица „В Двореца“ ще изгради международния си пресцентър в Морски център „Магазия 1“, а о-в „Св. Анастасия“ приютява в двудневно затворено събитие изнесени национална и международна питчинг сесии за подпомагане производството на нови късофилмови проекти и професионални срещи с индустрията.", "date": "2019.05.21", "title": "Българският фестивал за късометражно кино 'В Двореца' с официално участие в Кан 2019"}
{"url": "https://offnews.bg/obshtestvo/bivshiat-sluzheben-premier-georgi-bliznashki-stava-doktor-na-naukite-703695.html", "text": "Служебният министър-председател на България проф. д-р Георги Близнашки (август-ноември 2014) ще защитава научната степен \"доктор на науките\" във Варненския свободен университет с труда си \"Общо учение за конституцията\", съобщиха от висшето училище.Научното жури ще се проведе на 22 май в университета. Тогава ще бъде представен и дисертационният му труд.Ако степента бъде присъдена, проф. Близнашки ще е първият български доктор на науките в областта на конституционното право.Той избрал ВСУ, защото основните идеи на дисертацията се зародили в хода на лекционния му курс по учение за държавата, който чете във ВСУ от 2000 г.\"Общо учение за конституцията\" е най-значимото произведение на проф. Близнашки и венец в досегашното му научно творчество в полза на конституционализма\", пишат от университета, като цитират членове на научното жури, сред които са проф. д-р Емил Константинов, проф. д-р Емилия Друмева, проф. д-р Мария Славова, проф. д-р Валери Димитров, проф. д-р Лъчезар Иванов Дачев, проф. д.ю.н. Димитър Радев Радев и доц. д-р Бойка Чернева.На 1105 страници проф. д-р Близнашки изследва еволюцията на конституционализма, учредителната власт на народа, същността на конституцията. Особено място е отделено на политическото и юридическото върховенството на конституцията, както и гаранциите за неговото спазване. На финала на дисертационния труд, проф. Близнашки отделя внимание на конституционната идентичност и конституционния патриотизъм. „Дисертационният труд допринася за увеличаване престижа на българската наука и за издигане на нивото на научните изследвания в България\", пише юристът и парламентарист проф. д-р Емилия Друмева.„Предложенията на проф. Близнашки ще подпомогнат усъвръшенстването на конституционното законодателство, философията на правото и развитието на съдебната практика, а становищата му ще допринесат за развитие на научната дискусия за бъдещето на българската държава и световната правна среда\", пише в рецензията си проф. д-р Мария Славова от Юридически факултет на Софийския университет.„Проф. Георги Близнашки е представил изключителен по своите качества и приноси дисертационен труд, който променя сериозно „ландшафта\" на конституционноправната наука в България\", смята проф. д-р Валери Димитров.", "date": "2019.05.21", "title": "Бившият служебен премиер Георги Близнашки става доктор на науките"}
{"url": "https://offnews.bg/sviat/vot-na-nedoverie-sreshtu-avstrijskoto-pravitelstvo-na-27-maj-703698.html", "text": "Австрийският парламент ще гласува вот на недоверие срещу канцлера Себастиан Курц на 27 май, съобщава AFP.Кабинетът ще си отиде официално след избухването на , след който оставки подадоха канцлерът и всичките му министри.Събитията се развиха само в рамките на денонощие. Миналия петък две германски медии излъчиха тайно направен видеозапис, на който се вижда Щрахе в компанията на мнима племенница на руски олигарх, на която обещава поръчки за строителство срещу дарения за партията му - крайнодясната Австрийска партия на свободата. Тя предлага да купи и половината от най-големия австрийски всекидневник Kronen-Zeitung и да наклони редакционната му политика в полза на АПС.Същия ден Щрахе подаде оставка, като обясни поведението си в скъпата вила на испанския остров Ибиса с изпитото количество алкохол.На следващия ден започнаха протести във Виена с искане за оставката на цялото правителство. В събота вечерта Себастиан Курц подаде оставка и обяви, че прекратява работата си с Австрийската партия на свободата. Последва подаването на оставки от всички министри от АСП.Сесията на парламента, на която ще се гласува вотът на недоверие, се свиква извънредно.", "date": "2019.05.21", "title": "Вот на недоверие срещу австрийското правителство на 27 май"}
{"url": "https://offnews.bg/tenis/grigor-dimitrov-prikliuchi-uchastieto-si-v-zheneva-703727.html", "text": "Най-добрият ни тенисист Григор Димитров отстъпи пред аржентинеца Федерико Делбонис с 6:1, 4:6, 2:6 в първия кръг на турнира от сериите АТР 250 в Женева.Българинът, който стартира в квалификациите по съвет на треньора си Андре Агаси, започна отлично срещу шестата ракета на Аржентина. Димитров сервираше безупречно, а с хубави ретури и точни разигравания той успя да направи два пробива и след 16 минути водеше с 5:0 гейма.Делбонис успя да вземе гейм, но хасковлията бързо си взе подаването и след 23 минути затвори частта с 6:1.Във втория сет аржентинецът се оттегли на първата почивка с лек аванс от 2:1, след като и двамата тенисисти печелеха уверено геймовете, в които притежаваха сервиса. В следващите минути играта продължаваше гейм за гейм без точки за пробив, въпреки че Григор с три поредни точки от 40:0 се задържа в петия гейм, но сервиращият аржентинец се измъкна и излезе напред при 3:2. Последва тежък сервис-гейм за Димитров и първите два брейкпойнта в срещата бяха в полза на Делбонис при 15:40. Още първата точка бе реализирана и аржентинецът поведе с 4:2.Следващият гейм се превърна в гладиаторска битка, в която 28-годишният хасковлия първо имаше две поредни точки за пробив при 15:40, а след това отрази няколко геймбола за 5:2. Димитров си извоюва и трети брейкпойнт, който успя да реализира след удар в аут на аржентинеца. След това двамата тенисисти си размениха по един бърз гейм и при 4:5 Димитров трябваше да сервира за оставане в сета. В десетия гейм Димитров водеше с 30:15, когато направи двойна грешка, а после бе разминат на мрежата за 30:40 и това означаваше сетбол за Делбонис. В следващото разиграване Григор допусна непредизвикана грешка от форхенд и втората част приключи.Решаващият трети сет започна обнадеждаващо за Григор, който успя да пробие още в самото начало. Последва обаче слаб сервис-гейм на Григор и рибрейк - 1:1. До трети пореден пробив в третия сет не се стигна и аржентинецът излезе напред в резултата - 2:1. Четвъртият гейм се разви по кошмарен начин за Димитров, който водеше с 40:0, но въпреки това допусна обрат и нов пробив, а не след дълго авансът на Делбонис набъбна на 4:1.Българинът спря серията на съперника с гейм на нула за 2:4, но това бе и всичко, което успя да стори. Следващите два гейма бяха спечелени от аржентинеца, като двубоят приключи със сбъркано от Григор воле и след двете победи в квалификациите, днес Димитров претърпя ново поражение, въпреки че взе убедително първата част.", "date": "2019.05.21", "title": "Григор Димитров приключи участието си в Женева"}
{"url": "https://offnews.bg/politika/poredna-rokada-smeniha-direktora-na-agentciata-po-gorite-703696.html", "text": "Поредна рокада във властта бе извършена днес.Изпълнителният директор на горите инж. Мирослав Джупаров бе отстранен и на негово място бе назначен инж. Мирослав Маринов, съобщи пресцентърът на ИАГ.Маринов е завършил Лесотехнически университет вСофия. Там придобива образователно-квалификационна степен магистър по „Горско стопанство“ и специализация по „Ловно и рибно стопанство“ през 2008 г. Магистър е и по международни икономически отношения и международен бизнес. Започва работа през 2005 г. в Община Сливен – в отдел „Екология, земеделие и гори”. Преминава през йерархията на горското стопанство като началник участък, заместник директор, директор. Ръководил е Държавно горско стопанство (ДГС) - Стара река, ДГС - Твърдица, ДГС – Тича, както и Регионална дирекция по горите – Сливен.", "date": "2019.05.21", "title": "Поредна рокада: смениха директора на Агенцията по горите"}
{"url": "https://offnews.bg/politika/darzhavata-platila-nezasluzheno-6-5-mln-lv-na-partiite-prez-2018-g-703693.html", "text": "Субсидията на политическите партии у нас, получили над 1% подкрепа на парламентарни избори, изненадващо се оказа не 11 лева, колкото е регламентирано в Закона за политическите партии, а 13,23 лева.Това стана ясно от публикация на шоумена Слави Трифонов във фейсбук. Екипът на предаването му е поискал информация за точните суми на субсидиите, преведени на политическите партии през 2018 г. Справката на Министерство на финансите е получена по Закона за достъп до обществена информация и от нея излиза голямата изненада, че партиите всъщност получават още по-голямо финансиране от държавата. Ето цялата публикация на Трифонов в социалната мрежа:Разкритията на Слави Трифонов предизвикаха почти мигновена реакция от страна на премиера Бойко Борисов.Борисов обаче пропуска факта, че за последно Законът за политическите партии е преправян за последно през 2016 г. по време на управлението на негово правителство. Водачът на листата на Демократична България Радан Кънев също опроверга думите на лидера на ГЕРБ, който през последните дни кръстосва села и паланки, карайки джипката в изнурителни предизборни обиколки.Зам.-председателят на ДСБ написа в социалната мрежа:", "date": "2019.05.21", "title": "Държавата платила незаслужено 6,5 млн. лв. на партиите през 2018 г. Кънев: Да се разследва Горанов"}
{"url": "https://offnews.bg/temida/povdignaha-obvinenia-na-petima-zabolekari-za-iztochvane-na-zdravnata-k-703713.html", "text": "Софийска градска прокуратура повдигна обвинения на петима лекари по дентална медицина – Л.Г., Т.М., Д.Б., А.В. и Х.Б., и един от техните помагачи – Г.М., за източване на Здравната каса. Разследването е установило, че петимата лекари по дентална медицина работели в гр. София, но не се познавали помежду си. Всички те обаче имали сключени договори с НЗОК и ползвали софтуерния продукт, разработен от Здравната каса за отчитане на дейността им - „Хипократ“.Поради спецификата на програмния продукт зъболекарите ползвали услугите на Г.М., който регистрирал в програмата изготвените от тях амбулаторни листове.През 2015 г. служител при един от лекарите /Т.М/ започнал да му предоставя здравните книжки на различни непълнолетни лица от гр. Ямбол. След това лично съдействал на този зъболекар да оформя амбулаторни листове, в които се отчитало извършване на прегледи и дентални манипулации на тези пациенти.Изготвените документи били с невярно съдържание, тъй като непълнолетните пациенти изобщо не били посещавали зъболекарския кабинет. В тях служителят полагал и лично подпис в графата за „родител“ на лица.След това тези документи били предоставяни на компютърния специалист Г.М, който от своя страна ги регистрирал в системата „Хипократ“.Тъй като обемът на така регистрираните амбулаторни листове станал значителен и надминал лимитите, определени от Здравната каса, по инициатива на Г.М останалите четирима зъболекари- Л.Г., Д.Б., А.В. и Х. Б. - негови клиенти, започнали да отчитат неистинските амбулаторни листове като свои.Всички те били запознати с невярното съдържание на тези документи, тъй като нито един от непълнолетните пациенти не бил посещавал кабинетите им. Освен това документите не са подписани от законния представител на непълнолетните, каквото е изискването на закона.Самите документи били изготвени и подписани от служителя на доктор Т.М.В резултат на така представяните пред Здравната каса амбулаторни листове петимата зъболекари получавали ежемесечно по банковите си сметки парични преводи от Касата за отчетените дейности по дентална медицина.По този начин за период от месец септември 2015 г. до месец юни 2018 г. А.В. получил неправомерно сумата в общ размер над 23 390 лв.За периода месец август 2015 г. декември 2015 г. доктор Т.М получил неправомерно общо над 20 420 лв.За времето от месец януари 2015 г. до юни 2018 г. доктор Х.Б получил неправомерно общо над 44 540 лв.За времето от месец септември 2015 г. до месец април 2018 г. доктор Л.Г. получил неправомерно общо над 28 290 лв.За времето от месец май 2017 г. до месец юни 2018 г. доктор Д.Б получил неправомерно общо над 7000 лв.В резултат на престъпните действия на лицата за посочения период била нанесена щета на Здравната каса в обща размер над 120 000 лв.Спрямо шестимата обвиняеми е определена мярка за неотклонение „парична гаранция“ в различни размери, които те в момента обжалват пред съда.Предстои привличане към наказателна отговорност и на втория помагач в извършването на престъплението - лицето, изготвило неистинските амбулаторни листове.Ако бъдат признати за виновни по повдигнатите им обвинения, извършите могат да получат наказания в размер от 2 до 8 години „лишаване от свобода“.", "date": "2019.05.21", "title": "Повдигнаха обвинения на петима зъболекари за източване на Здравната каса"}
{"url": "https://offnews.bg/tehnologii/andrej-lipkovskij-za-parvia-konkurs-za-sazdavane-na-chatbotove-703709.html", "text": "За създаването на най-голямата платформа за чатботове ManyChat, за дръзновението идеята да надвие умението в първия конкурс за създаване на чатботове и за отношението към обществото и споделянето на иновациите разговаряме с Андрей Липковский – Product manager, ManyChat.Момчил Марчев: Здравейте, Андрей! Моля, представете се за българските читатели!Андрей Липковский: Здравейте, Момчил! Здравейте, Мартин! Казвам се .Работя в областта на маркетинга от 2003 г. И за това време успях практически да работя във всички направления, в това число Social media и Viral. През 2012 г. създадох своя криейтив агенция „LUCKY III”, която се занимаваше с концепции и маркетингови стратегии. През 2017 г. започнах работа в ManyChat. За времето, в което работя тук, съм имал участие практически във всички проекти на компанията, като започнем от разработката на самият продукт и завършим с организацията на конференцията на  в Тексас.Мартин Кърнолски: Как Ви се струва, доколко създаването на чатботове е професия и до каква степен това е бъдещето?А. Л.: Работата с аудиторията в месинджърите – това е едно от най-перспективните направления. По прогноза на месинджърите те ще станат най-популярният и ефективен канал за комуникация в близките 5 години, по тази причина умението да се взаимодейства с аудиторията чрез този канал (несъмнено в него има много специфика) ще бъде много важно/търсено.М. М.: Разкажете с няколко думи историята на най-голямата платформа за създаване на чатботове в света и нейния създател Mikael Yang - .А. Л.: Мисля си, че това ще отнеме малко повече от „няколко думи”. Историята на нашата компания ManyChat е достатъчно увлекателна, струва ми се, че обема за това, за което ми се иска да разкажа ще стигне за цяла книга. Но ако трябва на кратко, то историята започва през 2015 г. – тогава е била пусната платформа за Telegram. 2016 г. Facebook отваря Messenger API и ManyChat се фокусира именно на тази платформа. Към средата на 2018 г. към платформата ManyChat вече са включени над 400 000 страници, а в офиса на компанията работят над 50 човека. (В момента страниците са над 750 000 и се увеличават ежедневно.*Бележка на интервюиращите.)М. К.: Андрей, в края на миналата година се случиха няколко знаменателни събития. Първото, за което ни се иска да получим повече информация, това е конференцията, която проведе ManyChat в САЩ. Кажете, моля, на кратко за целта на конференцията.А. Л.: ManyChat приема и реализира активно участие в различни събития, които са посветени на разработката на продукти, маркетинга, автоматизацията и месинджърите. Един ден у нас се появи идеята да направим своя собствена конференция, която би могла да обедини повече от 1000 специалисти по Messenger Marketing от целия свят, да се запознаят, да обменят опит, да разкажат за най-успешните си случаи и практиката си. Започнахме активно да работим в тази посока и през септември 2018 г. се състоя нашето първо мероприятие - Conversations 2018: Messenger Marketing & Chatbot Conference - Конференцията мина много успешно – при нас дойдоха изключително много гости от всички краища на света, между които бяха: специалисти в областта на Messenger Marketing и маркетингови агенции, представители на компанията Facebook, предприемачи и собственици на бизнес, които сериозна разглеждаха внедряването на Messenger Marketing в своята маркетингова стратегия и търсеха колеги, които биха могли да споделят успешния си опит.Покрай всичко това ние анонсирахме голямо количество обновления в платформата ManyChat, които бяхме приготвили специално за мероприятието.След конференцията получихме огромно количество добри отзиви от хора, които дойдоха на конференцията, което още веднъж потвърди, че тази конференция обезателно трябва да стане ежегодна.М. М.: Както се вижда, конференцията създаде невероятно впечатление не само на тези, които са я посетили, но и на организаторите. Предполагам може да се каже, че като резултат от конференцията е и обявеният в последствие Първи конкурс за създаване на чатботове. Това първият въобще ли е, или е първият, който ManyChat организира? Разкажете за целите на конкурса, моля!А. Л.: Да, това е нашият първи мащабен конкурс. Ние знаем, че нашите потребители създават отлични модели (темплейти) на чатботове за различни направления в бизнеса, които помагат да се изпълняват поставени задачи. Ние много искахме да представим/разгледаме тези решения и да ги споделим с всички.Разбрахме, че подобен конкурс ще ни позволи да се запознаем по-отблизо с клиентите ни, които се занимават със създаването на модели на пълноценни чатботове и различни автоматизации и да разкажем за тях на нашето съобщество, а така победителите ще получат не само парични награди, но и признание – техните авторски модели ще бъдат поставени в Templates Store.М. К.: Много е интересно да узнаем каква беше конкуренцията – колко чатбота, колко автора, колко държави... такава статистика. И още – какви категории имаше в конкурса?А. Л.: Ние получихме доста повече предложение/работа, отколкото очаквахме – повече от 400 модела, всеки от които ни се наложи да разглеждаме по няколко пъти. В целият конкурс взеха участие почти 300 човека.Постарахме се да предоставим максимум категории за избор за участие – 20 индустрии и 20 use-cases, а за работи, които е сложно да се отнесат към която и да било категория - Freestyle.М. М.: Колко от 20-те категории вече намериха победителите си? Кога да очакваме Гран При и как ще бъде избрано то – от всички първи места или...?А. Л.: До момента всички победители във всички категории са обявени. В течени на 2 месеца от публикуването на моделите на нашата страница ние ще изберем най-популярния, най-сваляния и харесван от всички модели из между всички категории, чийто автор ще получи главната награда – Гран при на стойност 10 000 $.М. К.: Андрей, у нас в България не е тайна, че аз спечелих първо място в категорията „Celebrity, Artist or Public Figure” и нашата агенция Botocm.co много се гордее с това постижение. Ето какъв въпрос възниква: Ако моята работа не претендира за една от най-сложните, то по какви критерии избирахте най-добрите в различните категории? Дори мога смело да добавя, че имената на най-добрите, тези, които и досега ни учат да създаваме чатботове не стигнаха до първите места в своите категории. Моля, анализирайте тази ситуация и ако е възможно, споделете Вашата визия за бъдещето развитие на чатботовете!А. Л.: Отличен въпрос, Мартин! И, между другото, поздравявам Ви с победата!Ние нямахме за задача да избираме работите на участниците по сложност (така де, сложността невинаги е добро), ние се стараехме да видим, решава ли даден темплейт задачи на бизнеса, които се отнасят към заявената индустрия, до колко е лесен за инсталиране и настройки модела и колко добре е оформен и описан от автора.Всеки модел се проверяваше неколкократно от различни членове на нашата компания и журито – искахме изборът на победителите да е най-обективен, а авторите заслужено да получат награда за победата в конкурса.Именно за това ние не гледахме имената на авторите, а съдържанието и работоспособността на моделите. Без значение че много от активните членове на нашето съобщество получиха своите награди, провеждането на такъв конкурс показа, че има и други ползватели, които не са особено активни в живота на групата ни, но независимо от това създават отлични решения за различни видове бизнес.М. М.: И последно, Андрей, направете анонс за следващата конференция на ManyChat – тема, време, място на провеждане.А. Л.: С удоволствие. Conversations 2019: The Largest Messenger Marketing Conference ще се проведе от 13 до 15 септември 2019г. в гр. Austin, TX. Мястото на провеждане е същото като от миналата година - The Fairmont. Ние ще говорим за бъдещето на Messenger Marketing, ще разгледаме успешни случаи и реални стратегии, потвърдени с цифри, ще получим практически препоръки по построяването на фуния за продажби за всеки тип и размер бизнес от специалисти.За момента се занимаваме с подготовката на конференцията. Можете да получите повече информация за предстоящото събитие и да купите билети на адрес: М. М. и М. К. : Много благодарим за Вашите изчерпателни отговори! Желаем Ви всичко най-добро!А. Л.: И аз Ви благодаря!Полезно от Андрей в блога на ManyChat - Едно интервю, подготвено от инж. Момчил Марчев и д-р Мартин Кърнолски ексклузивно за ОффНюз.", "date": "2019.05.21", "title": "Андрей Липковский за първия конкурс за създаване на чатботове"}
{"url": "https://offnews.bg/obshtestvo/mtsp-sotcialnite-rabotnitci-niamat-novi-pravomoshtia-za-otnemane-na-703716.html", "text": "Министерството на труда и социалната политика категорично опровергава твърденията в публичното пространство и социалните мрежи, че са приети законодателни промени, с които на социалните работници се дават нови правомощия за \"отнемане на деца след фалшиви сигнали\".Това се посочва в съобщение на пресцентъра на социалното министерство.Приетите на 7 март 2019 г. промени в законодателството в областта на закрилата на децата имат за цел да отразят премахването от 2021 г. на всички домове за деца като форма на грижа и да подобрят координацията при закрилата на децата, тъй като тя не е отговорност само на социалните работници, се казва в съобщението.В Закона за закрила на детето останаха непроменени действащите от много години разпоредби, които определят основанията за настаняване на детето извън семейството. Те не са разширявани. Настаняването на дете извън семейството както и досега може да стане единствено с решение на съда, допълват от министерството.Внушенията, че държавните органи \"ще отнемат деца при фалшиви сигнали\", са напълно неоснователни, заявява категорично МТСП. Оттам припомнят, че от 2003 г. в Закона за закрила на детето е регламентирано, че \"лице, на което стане известно, че дете се нуждае от закрила, е длъжно незабавно да уведоми дирекция \"Социално подпомагане\", Държавната агенция за закрила на детето и Министерството на вътрешните работи\". Същото задължение има и всяко лице, на което това е станало известно във връзка с упражняваната от него професия или дейност, дори и ако то е обвързано с професионална тайна. Това е норма, действаща от 16 години.Най-притеснителното от разпространяваните твърдения в социалните мрежи е не толкова непознаването на действащото от близо 20 години законодателство, а създаването на среда на недоверие и страхове към \"държавата\", \"съседите\", \"учителите\", \"лекарите\" и всички специалисти, които са посветили образованието и професионалния си път на децата и хората в нужда, пише в съобщението.Според МТСП тези неоснователни внушения са довели дори до отричане на промените от 7 май в наредбата за превенция и реинтеграция, които са напълно противоположни на темата \"извеждане на деца от техните семейства\". Подобрените разпоредби целят единствено по-ефективна работа на социалните работници именно, за да може децата да останат в своите семейства или ако са разделени, да се върнат да живеят при своите майки и бащи, допълват от министерството.", "date": "2019.05.21", "title": "МТСП: Социалните работници нямат нови правомощия за 'отнемане на деца след фалшиви сигнали'"}
{"url": "https://offnews.bg/drugi/kralev-se-namesi-v-skandala-sas-sestri-stoevi-naredi-proverka-na-fede-703724.html", "text": "Министърът на младежта и спорта Красен Кралев разпореди да се направи цялостна проверка на Българската федерация по бадминтон (БФБ) - на документите за организационното състояние, както и на документите за разходване на финансовите средства, предоставени за 2018 г. и за 2019 г.Проверката е назначена във връзка с подаден сигнал и след личен разговор на министър Кралев със състезателките по бадминтон Габриела и Стефани Стоеви. Министерство на младежта и спорта (ММС) подкрепя финансово, чрез БФБ, Габриела и Стефани Стоеви години наред, като са предоставени средства за подготовката им и за изграждането им като състезателки от най-висок ранг.През 2019 г. за състезателките са предоставени средства за годината за подготовка и възстановяване - по 12 000 лева, за месечни средства по 900 лева (общо за година по 10 800 лева), за материално-техническо обезпечаване - по 9000 лева и средства за участие в състезанията, включени в международния спортен календар (седем турнира, които се явяват олимпийска квалификация).През 2018 година за подготовка и възстановяване на Стоеви са отпуснати по 10 000 лева, за месечни средства по 900 лева (общо за година по 9 600 лева). Също така са предоставени средства за материално-техническо обезпечаване и средства за участие в състезанията, включени в международния спортен календар. Министър Кралев проведе среща с Габриела и Стефани Стоеви миналата седмица.След като разговаря и с ръководството на БФБ, Кралев призова сестри Стоеви да продължат тренировъчната си програма с цел завоюване на квоти за участие в Летните олимпийски игри 2020 година, като ги увери, че подготовката им ще бъде обезпечена изцяло.Стоеви благодариха за подкрепата от страна на Министерството, но заявиха, че са решени да се оттеглят от състезателната си дейност заради разочарованието си от БФБ. ММС ще окаже пълно съдействие на компетентните органи за разследване на дейността на БФБ.", "date": "2019.05.21", "title": "Кралев се намеси в скандала със сестри Стоеви, нареди проверка на федерацията"}
{"url": "https://offnews.bg/zvezdi/areta-franklin-e-ostavila-3-zaveshtania-703702.html", "text": "Три написани на ръка завещания са били открити в дома на кралицата на соул музиката Арета Франклин. Завещанията са намерени няколко месеца след кончината ѝ. Франклин почина през август 2018 г. на 76-годишна възраст от рак на панкреаса.След смъртта ѝ семейството ѝ съобщи, че тя не е оставила завещание.Едно от неизвестните досега завещание носи дата от март 2014 година и е било пъхнато под възглавница в дневната на певицата, съобщи неин адвокат, цитиран от Би Би Си. То било оставено в тетрадка със спирала. В него Франклин изразява желанието си да остави състоянието си на семейството си, казва адв. Дейвид Бенет. На места почеркът е нечетлив, има задраскани думи и добавени фрази в полетата на общо 4-те страници, обясни юристът. Бенет е адвокат на певицата от над 40 години. В понеделник той е внесъл в съда завещанията, уведомявайки съдията, че не е сигурен дали те имат юридическа стойност според закона в щата Мичиган.Адвокатът съобщи още, че четиримата сина на Франклин са уведомени за завещанията и че все още не е постигнато споразумение дали да бъдат смятани за законни. Двама от синовете имат възражения по документите, добавя той. Предстои съдебно изслушване на 12 юни.", "date": "2019.05.21", "title": "Арета Франклин е оставила 3 завещания"}
{"url": "https://offnews.bg/politika/volia-sram-karakachanov-izprati-politcai-da-paziat-dzhambazki-ot-hor-703685.html", "text": "Със скандал и арести на мирни граждани завърши предизборно мероприятие на водача на листата на ВМРО Ангел Джамбазки в Добрич, съобщават от партия Воля.Жители на града бяха дошли с плакати, на които изразяват недоволството си от позицията на евродепутата при гласуването на Истанбулската конвенция в Брюксел. Ще припомним, че там той не е гласувал против този документ. Затова и надписите бяха „Браним България от Джамбазки и такива като него!”, „Не посягай на децата, Джамбазки. Те са само два пола” и др.Полицията в Добрич се намеси в събитието и отведе в районното управление недоволните от Джамбазки хора. Те се оплакаха, че с тях са се държали грубо, някои имат синини по ръцете, защото са били дърпани насила. Местните жители коментираха, че това е абсурдно и недопустимо – държавата да пази от народната „любов” кандидат за Европейския парламент. Нарушение на Конституцията е и забраната българите да изразяват публично своята гражданска позиция по важни за обществото теми, говореха добричлии, станали свидетели на срамната случка, съобщават от пресцентъра на Воля.Евроизбори 2019", "date": "2019.05.21", "title": "Воля: Срам! Каракачанов изпрати полицаи да пазят Джамбазки от хората"}
{"url": "https://offnews.bg/leka-atletika/ivet-lalova-e-chetvarta-na-200-m-v-nandzhin-703719.html", "text": "Водещата българска спринтьорка Ивет Лалова-Колио зае четвърто място на 200 м на турнира в Нанджин от сериите IAAF World Challenge. Примата ни бе втора до 180-ия метър и постигна резултат от 22,68 сек. Първа е Илейн Томпсън (Ямайка) с 22,40 сек. От Нанджин Ивет се прибира за да участва на 25-26 май в Кастелон в клубната купа на Европа.Само преди дни Лалова покри норматив за участие на 100 метра на олимпиадата в Токио догодина. В японската столица 35-годишната ни атлетка ще запише петото си поредно участие на Олимпийски игри. \"Чувствам се по-прекрасно от всякога, много добре съм физически, по-зряла. Знам какво да направя и искам да го постигна. Следват още няколко състезания, имам много неща с атлетиката, следват много планове, следват много мечти\", заяви Лалова пред NOVA за предаването \"Здравей, България\" и разкри тайната на успеха си.\"Това беше първият ми старт за сезона, имах късмета да имам благополучни атмосферни условия, защото зависим от времето в нашия спорт. Когато човек бяга на друг континент, няма идея какво може да се случи, затова съм много щастлива. Покрих норматив за Световно първенство, за Олимпийски игри, така че по-добре нямаше как да бъде\", каза още Ивет.\"Ще бъда единствената българска атлетка с пет олимпиади. Да сме живи и здрави, има още доста време до Игрите в Токио. Моята цел не е просто да отида там, а да направя едно добро представяне. Да мога, така да се каже, да заключа тези пет олимпийски кръга. За мен четири е щастливото ми число, но и пет е достатъчно щастливо.Хиляди хора се състезават по целия свят, за да стигнат до Игрите. Пак напомням, че дори само класирането за Олимпийски игри е огромен успех. В САЩ е огромна похвала класирането на такъв форум и остава за цял живот\", сподели Лалова и коментира кой е важният момент за нея през настоящата година.", "date": "2019.05.21", "title": "Ивет Лалова е четвърта на 200 м в Нанджин"}
{"url": "https://offnews.bg/obshtestvo/kosachi-ot-elin-pelin-se-padna-na-maturata-po-balgarski-ezik-i-liter-703677.html", "text": "Разказът \"Косачи\" от \"Елин Пелин\" се падна на матурата по български език и литература днес, съобщи Министерството на образованието. По него зрелостниците имат за задача да напишат интерпретативен текст или есе.Тестът - с 41 въпроса, последният от които е задачата за писане на текст - бе генериран рано тази сутрин от над 11 милиона комбинации от журналиста от БНТ Елиана Димитрова, избрана чрез жребий. Задължителният държавен зрелостен изпит започна в 8 ч. Явяват се над 52 хил. дванадесетокласници.Матурата по български език и литература се състои от 3 модула. Времето за работа по първия модул е 60 минути. Вторият също е 60 минути, а третият - 120. Учениците със специални образователни потребности работят в отделни зали и имат два допълнителни часа за работа.Вторият задължителен ДЗИ - по предмет по избор на ученика - е насрочен за 23 май.Резултатите от матурите ще бъдат обявени до 13 юни 2019 г.", "date": "2019.05.21", "title": "'Косачи' от Елин Пелин се падна на матурата по български език и литература"}
{"url": "https://offnews.bg/vitc-na-denia/vitc-na-denia-21-maj-703688.html", "text": "Господ привикал при себе си Доналд Тръмп, Владимир Путин и Бойко Борисов, за да им заяви, че след една година светът ще свърши.Върнали се тримата държавни глави при своите народи и решили да им съобщят наученото. Излязъл Тръмп пред американците и казал:- Имам една добра и една лоша новина. Добрата е, че има Господ. Лошата е, че светът приключва след една година.Излязъл Путин пред руснаците и казал:- Имам две лоши новини. Едната е, че има Господ. Другата е, че светът приключва след година.Излязъл Бойко пред българите и казал:- Имам две добри новини. Първата е, че бях приет на аудиенция от най-високо възможно ниво. Втората е, че ГЕРБ ще управлява до края на света.", "date": "2019.05.21", "title": "Виц на деня: 21 май"}
{"url": "https://offnews.bg/sport/otneha-litcenza-na-balgarskata-karling-federatcia-703690.html", "text": "Министерство на младежта и спорта отне лиценза на Българската кърлинг федерация и спря финансирането ѝ поради констатирани несъответствия със Закона за спорта. Всичко това се случва на фона на приетия нов закон за спорта, чиято основна цел е именно да засили контрола върху спортните федерации и по-специално върху т. нар. федерации и клубове фантоми.Това е вторият път, при който кърлингът губи лиценза си от спортното министерство.Дали новият закон за спорта обаче ще даде необходимите резултати само времето ще покаже, но при всички положения е стъпка в правилната посока и най-вече в борбата с федерациите и клубовете фантоми, които поглъщат парите на данъкоплатеца.Другият важен акцент в новия закон е възможността спортни съоръжения да се отдават за срок от 30 години, което е свързано с надеждата, че големи компании ще извършат инвестиции в спортните обекти в страната, привлечени именно от дългия срок на експлоатация на съоръженията.", "date": "2019.05.21", "title": "Отнеха лиценза на Българската кърлинг федерация"}
{"url": "https://offnews.bg/kultura/kan-religiata-nachin-na-upotreba-bitkata-za-saznanieto-na-dneshnia-703715.html", "text": "Терънс Малик, носител на „Златна палма“ от Кан за „Дървото на живота“ (2011) е считан за най-мистериозният и потаен американски режисьор, но също и за един от най-големите живи майстори на киното. За разлика от свои събратя като Спайк Лий или Тарантино например, които с радост правят шоу (Тарантино загрява), той отказва всякакви интервюта и не се явява пред обективите. Може би ще е някъде в Кан, но не се надявайте да го видите на червения килим, подсказа неопределено Фремо. Филмът, с който влиза в състезанието, е правен дълго и за разлика от „Дървото на живота“ е по-традиционен, с линеарен сюжет и заземен здраво във времето и пространството. Историческият фон е Втората световна война, но няма кръв и битки. Войната присъства с малко черно-бели архивни кадри, в търсен контраст с хипнотично красивото цветно изображение. „Скрит живот“, с продължителност 173 минути, е вдъхновен от истински случай и визира живота на Франц Йегерщетер (1907-1943), обявен за блажен от папа Бенедикт XVI през 2007. Историята се базира на писмата, писани до съпругата му от затвора. Франц е кротък австрийски фермер, баща на три дъщери, който отказва да носи оръжие, да даде клетва за безусловно подчинение на Хитлер и да се бие на страната на Третия райх. Оттам започва и трагедията му, която минава през затвор, заплахи, унижения и логично стига до екзекуция. Основият художествен прийом на Малик е контрастът между идиличното живеене в сърцето на австрийските Алпи и мрачната реалност на хитлеристките затвори. Природата е заснета монументално, с религиозно преклонение, с анаморфотни обективи и на широк екран – алпийските върхове, склонове и поляни са огледани от всички възможни ъгли, във всяко време от денонощието и през всеки сезон от една флуидна камера, която на моменти сама става герой в действието. Величествените пейзажи по самата си същност се противопоставят на абсурда и жестокостите на войната, разрушила идиличното щастие на семейството. Безметежното ежедневие е проследено през детайлите на селския бит: сеитба, жътва, гледане на животни, доене на крави, печене на хляб... Войната е отрицание на този естествен ред и затова затова Франц отказва да се бие. Той отстоява високо хуманистичната си кауза тихо и упорито, без агресия, приемайки стоически съдбата си и знаейки последствията. Опора му дава безусловната подкрепа и любов на жена му. Постепенно филмът се издига до внушението на морална притча, в която са вплетени и религиозни и философски мотиви. Без да се акцентира, поведението на Франц буди асоциации с живота на Христос – един човек доброволно се жертва, за да отстои идеята си и да се противопостави на злото. Малик заявява в началото, че историята е по истински случай, но не споменава името на Франц Йегерщетер. Заглавието е взето от текст на Джордж Елиът и всъщност филмът е посветен на „онези, които живеят във вярност един скрит живот и почиват в гробове, които никой никога не посещава“. Стилът на разказа е приповдигнат и патетичен, което ще остави част от публиката на дистанция. Както и дължината на филма, почти три часа. Някои зрители ще се подразнят от многото повторения на спиращи дъха пейзажи, сякаш режисьорът не може да се откъсне от омагьосващата им красота. От „Либерасион“ доста безпардонно го обвиниха във „визуална логорея“. Но това е стилът Терънс Малик – или влизаш в него, или не. Дистанцията, която този филм все пак създава, се дължи донякъде и на актьорската игра, прекалено сдържана, на австрийския актьор Аугуст Дил в ролята на Франц. Любопитен детайл – при Тарантино в „Гадни копилета“ той е играл обратното – есесовец. Във филма ще видим и последната роля на големия Бруно Ганц като немски офицер. Митичните белгийски братя Жан-Пиер и Люк Дарден с 8 участия в конкурса през годините и две „Златни палми“ за „Розета“ (1999) и „Детето“ (2005) с новия си филм „Младият Ахмед“ говорят за религиозното индоктриниране, но без клишетата за икономическите и социални условия. Героят им Ахмед е момче от нормално смесено семейство, само дето има убит братвчед-джихадист, когото смята за герой. „Не искахме да показваме хулиган, минал през затвора, преди да се радикализира... Затова избрахме момче на 13 години, което влиза в юношеството. То търси идеалите си извън семейството и е съблазнено от един радикален имам.“ Той му внушава, че „смъртта е само ухапване от комар“ и Ахмед го приема буквално... Преди да започнат филма, режисьорите слушат сайтове с проповеди на имами-екстремисти и твърдят, че те прелъстяват невинните души с благост и хрисимост и знаят как да внушат съзнание за грях, за ада и за рая. За консултант канят учител по мюсюлманска религия, който споделя, че джихадът за него е една енигма. „Така мислим и ние. Никоя кауза, която обяснява фанатизвма, не е достатъчна, за да го обясни.“  Какво става в този изключително прост и скромен, но силно въздействащ филм? Ахмед, обладан от фиксидеята за „чистота“ във всяко отношение, приема буквално проповедите на имама и стига дотам, че опитва да убие с нож учителката си, „неверница“, живееща с евреин. Тя настоява той да се ръкува с нея, а докосването до жена за момчето изглежда като светотатство. Ахмед иска да я накаже, за да докаже верността си към Аллах. Вкарват го в център за превъзпитание, но той не се отказва от налудната си идея и отчаяно се стреми да продължи „делото“. Повтаря опита си... „Искахме да слезем до нещастието му, защото го обичаме – обясняват братята. - Ако не го обичахме, нямаше да направим този филм. Опитваме се по някакъв начин да го спасим, да го извадим от омразата... Не го разглеждаме като жертва. Във фанатизма има страст, макар това да е идеал на омразата. Обратно – ние сме израснали с идеалите на любовта, братството...“ На финала фанатизираният боец-мюсюлманин отново става дете... В ролята братята са заснели момчето Идир Бен Ади и казват, че им е харесало да го гледат как става актьор, докато го снимат. То не играе, а живее на екрана.  Много се е писало и говорило за „стила Дарден“, лишен съзнателно и радикално от ефекти като музика, изразителна камера от ръка, естетски хватки. Наричат го „кино без стил“, но всъщност той въздейства тъкмо с простотата и минимализма си. С документалната истина във всеки детайл. И усещането е, че пред очите ни протича самият живот, но това е измамно, защото ефектът за пълна автентичност се постига с много усилия. Преди началото на снимките са били нужни 3-4 седмици репетиции с актьорите в декора. Братята твърдят, че в крайна сметка това е най-важният момент за тях - снимат всичко с видеокамера и тези кадри са нещо като бележник с чернови. „Струва ни се, че това са моментите, когато се ражда ритъмът на бъдещия филм“ – признават те. Като ни показват как религията може да се извращава като се ползва за целите на джихада и какъв е трагичния ефект от това върху младите съзнания, те правят много силно предупреждение за опасността, надвиснала над Западния свят. Американецът Малик и белгийските братя Дарден - единият експресивно-ефектно и мащабно, другите документално-сдържано повдигат дебата за моралните устои на съвременния човек и показват битката в и за съзнанието. Малик изследва стоицизма на човека, намерил сили да се изправи сам срещу гигантското зло на войната и поставя философския въпрос за християнската вяра, несъвпадаща непременно с религията. Дарден разглеждат невинното съзнание, доведено до фанатизъм от зле тълкувания ислям. И двата филма показват че човек не може да се справи без вярата в нещо по-висше. Показват изгубеният рай, разрушен от война и тероризъм.", "date": "2019.05.21", "title": "Кан: Религията - начин на употреба. Битката за съзнанието на днешния човек"}
{"url": "https://offnews.bg/futbol/real-madrid-dogovori-novo-zvezdno-ime-703687.html", "text": "След официалното закупуване на Едер Милитао от Порто и Родриго от Сантос, както и все по-вероятното преминаване на Еден Азар от Челси, Реал Мадрид ще представи официално още един класен футболист. Това се очаква да стане факт след финала в Шампионската лига между Ливърпул и Тотнъм.Спряганото име за трансфер на \"Сантиаго Бернабеу\" е това на звездата на \"шпорите\" Кристиан Ериксен. Прогнозите са, че датчанина ще бъде обявен още на 2 юни, буквално часове след двубоя на \"Уанда Метрополитано\" в Мадрид. Испанските медии съобщават, че всичко около сделката е готово, като има и предварителен договор, но се изчаква да мине заключителната битка в Шампионската лига.Договорът на Ериксен изтича след края на следващия сезон, а той вече отклони няколко предложения за удължаването му. От това се възползва именно Реал, който ще го измъкне за сравнително малко пари. Датският национал беше оценяван на 100 млн. евро само преди години.", "date": "2019.05.21", "title": "Реал Мадрид договори ново звездно име"}
{"url": "https://offnews.bg/politika/veselin-mareshki-otkri-mnogohiliaden-miting-v-milano-703691.html", "text": "„Здравейте, патриоти на Италия! Уважаеми господин Салвини, приятели! Нося ви поздрави от красивата ни България и от партия ВОЛЯ”. С тези думи лидерът на ВОЛЯ Веселин Марешки се обърна към симпатизантите на италианския вицепремиер и президент на ЛИГА Матео Салвини. В Милано се проведе грандиозен предизборен митинг. По лична молба на Салвини, Марешки откри митинга на италиански и обра овациите на хилядите присъстващи. Редом с него беше и Марин Льо Пен – президент на „Национален сбор”, Франция. Тя беше в София в началото на май по повод откриването на кампанията за Европейския парламент на партия ВОЛЯ. ", "date": "2019.05.21", "title": "Веселин Марешки откри многохиляден митинг в Милано"}
{"url": "https://offnews.bg/sviat/v-ukrajna-razsledvat-poroshenko-za-darzhavna-izmiana-703718.html", "text": "Държавното следствено бюро в Украйна започна разследване за вероятна държавна измяна и действия, насочени към завземане на властта от страна правителството и досегашния президент Петро Порошенко в края на 2018 г., съобщава агенция Интерфакс.Разследването се води по сигнала на Андрей Портнов, бивш зам.-шеф на президентската администрация от времето на Виктор Янукович. „Следователите от централния апарат на Държавното следствено бюро на 21 май по сигнала на Портнов са внесли в единния регистър на досъдебните разследвания сведения за възможни престъпни действия, извършени от служебни лица, които заемат особено отговорни позиции в органите на държавната власт на Украйна. Те ще бъдат разследвани по чл. 109 на НК това са действия, насочени към насилствена промяна или сваляне на конституционния ред, или завземане на властта, по чл.111 за държавна измяна и чл.426-1 за превишаване на служебните правомощия. Започнато е досъдебното разследване“, съобщава Държавното следствено бюро в сайта си.Уточнява се, че става дума за събитията от 25 ноември 2018 г., свързани с групата кораби на Военно-морските сили на Украйна, осъществили преход от Черно в Азовско море в района на Керченския пролив.По-рано Портнов е съобщил, че в първия си сигнал, внесен в бюрото, разкрива действията на тогавашния президент Петро Порошенко от ноември 2018 г. „Ние считаме, че той е съучастник в държавната измяна, в опита за завземането на държавната власт, в злоупотреба с властта и превишаване на служебните правомощия“, пише Портнов в своя Фейсбук.", "date": "2019.05.21", "title": "В Украйна: Разследват Порошенко за държавна измяна"}
{"url": "https://offnews.bg/temida/proverka-v-bolnitcata-na-zatvora-miniu-stajkov-i-mitio-ochite-v-reani-703689.html", "text": "Проверка в спалните помещения на „Вътрешно отделение“ на болницата към затвора в София е извършена преди дни. Заместник-директорът на ГДНП старши комисар Тодор Гребенаров уведоми за резултатите от нея шефа на спецпрокуратурата Димитър Петров и на СГП, по чиито досъдебни производства са лишени от свобода настанените в затворническата болница. В резултат на извършените претърсвания и лични обиски на арестантите са открити и иззети множество забранени, неразрешени и други вещи и предмети, за които не е налична съответна документация.В помещение „Реанимация“, където са настанени Димитър Желязков и Миню Стайков, са намерени и иззети 59 броя CD, 1 карта за цифрова телевизия и 1 разтегателен колан. При извършения личен обиск на Желязков е намерен един \"Айфон\", който Желязков извадил от колана на кръста си и ударил в земята, с цел да го унищожи. В спалното помещение, където са Желязков и Стайков (с наложени мерки за неотклонение „Задържане под стража“), имало голямо количество хранителни продукти: десетки стекове с безалкохолни напитки, стекове с минерална вода, множество пакетирани захарни изделия (шоколади, вафли десерти), множество хранителни продукти (колбаси, плодове, олио) и други малотрайни продукти.Към момента на извършване на претърсването Миню Стайков вече е бил обявил гладна стачка. В помещението са намерени медикаменти и хранителни добавки, за които не са издавани медицински рецепти.В шкаф, ползван от Димитър Желязков, са намерени лекарства и хранителни добавки, за които на негово име няма издадени рецепти, поради което те са иззети с протокол от служители на НОС при затвора в София.На Желязков са върнати осем други медикамента, които по данни на медицинския персонал от СБАЛЛС при затвора са му били предписани. В шкаф, ползван от Миню Стайков, също са намерени и иззети лекарства и добавки без рецепти. На Стайков са върнати пет от намерените лекарства, които са му били предписани. В спално помещение №1 са намерени и иззети 1 бр. USB кабел, 1 адаптор, 1 телевизор с дистанционно и с адаптор, 1 котлон. В спално помещение №2 е намерен и иззет 1 бр. USB кабел. В спално помещение №3 е намерен и иззет 1 бр. USB кабел.При личен обиск на лишения от свобода Румен Янакиев е намерен и иззет мобилен телефон „SAMSUNG“ с поставена в него SIM карта на мобилен оператор. В спално помещение №4, в което е настанен лишеният от свобода Янко Ваташки, са намерени и иззети: 1 мобилен телефон „NOKIA“ с поставена SIM карта на мобилен оператор, машинка за подстригване, зарядно за телефон, 3вентилатора, 1 кафемелачка и 1 бр. слушалки.В спално помещение №5, където е настанен лишеният от свобода Пеньо Мангъров, са намерени и иззети мобилен телефон „ALKATEL“ и зарядно за него, 2 броя USBкабел и 1 адаптор.Забранените и неразрешени вещи и предмети са иззети с протоколи от служители на НОС при затвора в София.Иззетите мобилни телефони дават възможност на задържаните под стража за нерегламентирани (забранени от закона) контакти с трети лица, което от своя страна създава опасност да се влияе на свидетели, както и нанормалния ход на събиране на доказателства по досъдебни производства.За резултатите от извършената проверка в болницата към Софийския затвор е уведомен министърът на правосъдието - за предприемане на мерки за решаване на системния проблем с наличие на забранени и неразрешени предмети вместата за лишаване от свобода и арестни помещения. За сведение е уведомен и главният прокурор.", "date": "2019.05.21", "title": "Проверка в болницата на затвора: Миню Стайков и Митьо Очите в реанимация с  шоколади и хранителни добавки"}
{"url": "https://offnews.bg/futbol/chuzhdestranen-investitor-stimulira-tcska-703671.html", "text": "Футболистите на ЦСКА ще имат сериозен стимул за победа над Левски в последното дерби между двата отбора за този сезон, пише вестник \"Меридиан мач\". Чуждестранен инвеститор ще гледа мача заедно с ръководството на „червените\".След мача се очаква той да вземе решение дали ще спонсорира финансово клуба или не. От \"Армията\" не споделят за народността на евентуалния благодетел, но ставало въпрос за доста солиден и богат човек, който може да помогне да се атакуват групите на Шампионската лига със силна селекция през лятото.Днес на националния стадион „Васил Левски\" ще има сериозно присъствие на чужди мениджъри. Най-вероятно ще преобладават емисари на отбори от Китай и Южна Корея, които проявяват интерес към чужденци от двата столични гранда.Представители и на няколко италиански клуба също ще бъдат на трибуните за \"Вечното дерби\". Те ще следят представянето на Валентин Антов от ЦСКА и Мартин Петков от Левски. И докато футболистът на \"армейците\" се очаква да започне като титуляр, то Петков едва ли ще бъде сред стартовите 11 на Георги Тодоров.", "date": "2019.05.21", "title": "Чуждестранен инвеститор стимулира ЦСКА"}
{"url": "https://offnews.bg/politika/grazhdani-na-vidin-kam-stanishev-ostanete-v-ep-za-da-varnete-severoz-703674.html", "text": "Г-н Станишев, очакваме от Вас да защитавате нашите интереси в Европейския парламент. Трябва да останете там, за да върнете Северозапада на мястото, което му се полага.Така граждани на Видин се обърнаха към президента на ПЕС и кандидат за член на Европейския парламент Сергей Станишев. Той е на посещение в област Видин по покана на областното ръководство на БСП.Днес, във Видин, не можем да не си поговорим за регионалните диспропорции в страната. Диспропорции във всяко измерение - инфраструктура, поминък, условия на живот. Средната работна заплата в региона е 600 лв., докато в София е 1400 лв. Как да оцеляват хората тук и как младите хора да искат да останат?, коментира Станишев.„За да се промени това, ни е нужна активна политика за създаване на работни места като фокус на държавните усилия в България. Такъв тип политика е и основното послание и предложение на нашия водещ кандидат за председател на Европейската комисия Франс Тимерманс. В България само социалистите са тези, които могат да променят ситуацията.“, допълни Станишев.Той подчерта, че диспропорциите спрямо други региони са видни дори по отношение на основния приоритет на ГЕРБ - строеж на пътища.„С построяването на „Дунав мост 2“, Е79 трябваше да се превърне във високоскоростна магистрала - връзката със Западна Европа към Солун и Атина. Парите обаче, бяха пренасочени към други проекти. Защо? Защото ГЕРБ насочва средствата към места с много избиратели. И сега Е79 е един от най-натоварените пътища, три пъти по-натоварен, отколкото трябваше да бъде. А Борисов обяснява, че всъщност магистрала Хемус е централен пункт за Северозапада. Поредната лъжа - достатъчно е само да погледнем картата на страната. А междувременно, регионът продължава да загива.“„Само европейски пари няма да бъдат достатъчни за подобряване на ситуацията, нужна е обмислена регионална политика. В цяла България върви процес на западане и обезлюдяване с концентрация на населението само в няколко големи центрове.“, допълни той.Станишев припомни, че лявото правителство в периода 2005-2009 г. предостави 200 млн. лв. за подпомагане на Северозапада.", "date": "2019.05.21", "title": "Граждани на Видин към Станишев: Останете в ЕП, за да върнете Северозапада на картата"}
{"url": "https://offnews.bg/sviat/kak-16-000-tona-stomana-ruhnaha-za-16-sekundi-video-703669.html", "text": "\"Мартин тауър\" - бившата централа на Чарлз М. Шваб, Джозеф Уортън, беше разрушена в неделя.Рухването на 16-те хиляди тона стомана отне 16 секунди, преброи Би Би Си.21-етажната сграда в Пенсилвания, САЩ е отворена през 1972 година, но стои празна през последните 12 г.Банкрутиралата корпорация Bethlehem Steel е основана през 1904 г. от Чарлз М. Шваб и Джозеф Уортън. През годините се превръща във втория най-голям производител на стомана и най-големия корабостроител. Спад в американската стоманодобивна промишленост и други проблеми компанията фалира през 2001 г.", "date": "2019.05.21", "title": "Как 16 000 тона стомана рухнаха за 16 секунди (видео)"}
{"url": "https://offnews.bg/futbol/emil-velev-kokala-10-godini-bez-trofej-v-levski-e-nedopustimo-703676.html", "text": "Бившият играч и треньор на Левски Емил Велев - Кокала не смята да празнува десетата година, откакто изведе “сините” до шампионската титла. Той смята, че толкова време без трофей на “Георги Аспарухов”, е недопустимо.“Десет години без титла и купа - това е абсурдно да се случва в отбор като Левски. Притеснителното е, че феновете се примириха с това. Сега си пишем десета загубена година. Това са пропилени пари и всичко. Даже и спечелим баража за Лига Европа, аз това не мога да го приема. И като футболист, и като треньор съм свикнал да виждам Левски да печели. Не е имало празна година! А сега какво…Слушам, че бюджетът щял да се намалява и да се налагат млади футболисти. Това звучи хубаво, но трябва и да се гонят цели и спечелването на някакъв трофей. Хора, разберете го това - Левски не може без титли и купи! Левски е отбор, от който трябва да се изисква. Левски трябва да държи високо ниво”, споделя Велев пред “Тема Спорт”.Той не пропусна да коментира и за предстоящия мач с ЦСКА днес от 18,00 часа.“Предимството на Левски е, че не се бори за нищо и напоследък играе освободено. Противника знае отлично какво гони в този мач. Дербито ще бъде напечено, но Левски няма от какво да се притеснява”, каза Кокала, като добави, че не вижда нищо лошо в това бившият наставник на “сините” Люпко Петрович да стигне до титлата и с ЦСКА.", "date": "2019.05.21", "title": "Емил Велев - Кокала: 10 години без трофей в Левски е недопустимо"}
{"url": "https://offnews.bg/112/mvr-evakuira-blizki-na-izdirvania-stoian-zajkov-razshiriava-perimetar-703686.html", "text": "МВР разширява периметъра на издирването на заподозрения за убийството на 38-годишна жена в Костенец Стоян Зайков, обяви министърът на вътрешните работи Младен Маринов.Паралелно с това е осигурена защита на евентуално застрашени лица - хора от семейния кръг или такива, с които е имал спорове в миналото. Те са изведени от Костенец, информира още Маринов.„Сигурността наистина е скъпо нещо. Но ние сме длъжни да защитим гражданите и да издирим извършителя на тежкото престъпление“, коментира вътрешният министър.Запитан дали е известно на кого принадлежи намереното оръжие, Маринов отговори, че експертизите за ДНК профили все още продължават. „Към момента не можем да твърдим, че това е оръжието, с което е извършено второто убийство“ (това на братовчеда и съсед на Зайков, чието тяло бе намерено няколко дни след убийството на бившата партньорка на заподозрения - б.р.).МВР получавало много сигнали за евентуално местонахождение на издирвания, вкл. и злонамерени. проверяват се обаче всички.\"Искам да призова да не се пускат злонамерени сигнали“, каза още вътрешният министър.Беглецът следи развитието на операцията по издирването му, сигурни са от полицията. Вероятно слуша новините по радио, което периодично включва. Не е изключено да има и помагач, макар досега да не е търсил никого от близките си.", "date": "2019.05.21", "title": "МВР евакуира близки на издирвания Стоян Зайков, разширява периметъра на търсене"}
{"url": "https://offnews.bg/futbol/simone-indzagi-zastava-nachelo-na-iuventus-703682.html", "text": "Наставникът на Лацио Симоне Индзаги е казал \"да\" на предложението да стане треньор на италианския футболен шампион Ювентус, съобщава един от най-авторитетните спортни журналисти на Апенините - Джанлука Ди Марцио.Индзаги, който през този сезон изведе \"лациалите\" до успех в турнира за Купата на Италия, е имал среща със спортния директор на \"Старата госпожа\" Фабио Паратичи, на която двамата са уточнили детайлите за бъдещото сътрудничество.По време на разговорите 43-годишният специалист е дал съгласието си да замени Масимилиано Алегри, който напусна по-рано през месеца, след като Ювентус спечели осма поредна титла.Сред другите кандидати за поста бяха Антонио Конте, Маурисио Почетино и Маурицио Сари .", "date": "2019.05.21", "title": "Симоне Индзаги застава начело на Ювентус"}
{"url": "https://offnews.bg/obshtestvo/kaufland-i-balgarskite-proizvoditeli-na-plodove-i-zelenchutci-kach-703683.html", "text": "София, 20 май 2019 г. – Kaufland България инвестира в качественото партньорство с българските производители - близо 80% от доставчиците на плодове и зеленчуци, с които компанията устойчиво си партнира, са български.Всяка година Kaufland България увеличава предлагането на родни плодове и зеленчуци в своите обекти и акцентира върху доставката на повече биопродукти през 2019 година. Тези усилия на компанията са обвързани с голямото търсене на българска продукция от страна на клиентите и са насочени към развитието на устойчив бизнес климат.Доказателство за това е финансовата помощ за 11 български фермери в размер на над 250 хил. лв., която компанията инвестира по програмата на Световната банка Global G.A.P. през последните години. В резултат на това производителите имат възможност да намалят наполовина торовете и препаратите за растителна защита и да оптимизират производствените си разходи. Това има директно отражение върху по-високото качество на продукцията им.Именно качеството и свежестта са основен приоритет за Kaufland България, затова компанията прилага прецизен качествен контрол от полето до рафта – от засаждането и наблюденията на производствените процеси до регулярните месечни проверки на нивата на пестициди в местни и международни сертифицирани лаборатории.Условията по съхраняването и логистиката на плодовете и зеленчуците са отлични и позволяват продуктите да бъдат доставени свежи от полето до потребителите в рамките на най-много 24 часа след брането.Затова заедно със земеделските производители и доставчици, търговската верига предприема съвместни мерки за развитието на интегрирано селско стопанство и отглеждането на чиста продукция.Предстои компанията да въведе допълнително ниво на контрол на качеството, с което ще проверява нивата на пестициди и остатъчни субстанции с проба от продукцията още преди реколтата да бъде прибрана от полето и доставена в Логистичния център на компанията в с. Стряма.363 дни в годината 23 от всички 159 рампи в Логистичния център на Kaufland България обслужват приема на плодовете и зеленчуците. Те преминават всекидневен качествен контрол, който установява дали всеки артикул отговаря на строгите изисквания на търговската верига за вида на продукта – свежест, качество, цялост, здравина, чистота и аромат, грамаж/диаметър, коректност на етикета – клас, произход, марка, сорт, както и качеството на опаковката.Съхраняват се при строго съобразена за тях температура – повечето артикули се складират на температура между 9 и 11 градуса, а бананите – между 14 и 16 градуса.Транспортирането им до хипермаркетите на компанията също се осъществява при строг температурен контрол в пригодени за целта камиони с три температурни зони. Движението им се проследява сателитно, което позволява температурата да се проследява във всеки един момент от пътя им до хипермаркетите на веригата в цялата страна. По този начин се избягва температурният шок при излагане на стоката на рафтовете във веригата и се гарантира тяхната оптимална свежест за клиентите.През 2019 г. в Kaufland България са продадени 90 милиона килограма плодове и зеленчуци, а само за първото тримесечие на 2019 г. търговската верига реализира продажби от над 19 милиона плодове и зеленчуци. Това превръща секторът „Пловоде и зеленчуци“ в един от ключовите за дейността на компанията.Kaufland България предлага богато разнообразие от над 280 артикула, сред които класически плодове и зеленчуци, сертифицирана био продукция, екзотика, свежи подправки в саксии и цветя.", "date": "2019.05.21", "title": "Kaufland и българските производители на плодове и зеленчуци – качество на продукцията и взаимно доверие"}
{"url": "https://offnews.bg/obshtestvo/spasiavat-meche-kraj-s-kladnitca-703675.html", "text": "Започна акция за спасяването на четиримесечно мече в района на Държавно ловно стопанство Витошко-Студена, съобщи директорът му инж. Дамян Дамянов.Мечето вероятно се е отделило от майка си и е влязло в двора на необитаема къща в село Кладница, където намерило подслон. Към 20 ч. снощи го намерили местни жители към 20 ч. и подали сигнал, на който Дамянов и горски служители от предприятието реагирали веднага. Мечето обаче се покатерило на оградата и така се озовало върху близкия бор, т.е. на 15 метра над земята.Горските служители сигнализирали в РИОСВ Перник, в полицията и пожарната, обадили се и в неправителствените организации \"Четири лапи\" и \"Зелени Балкани\" в търсене на помощ за превозването на животното до тяхната база. Осигурили и необходимия периметър, за да не стресират мечето, но не успели да го свалят преди падането на нощта и институциите изтеглили хората си. Час и половина след полунощ обаче термокамерите за наблюдение заснели как животното слиза от дървото и тръгва към гората.Служители на „ДЛС Витошко-Студена” вече дежурят на място, за да проследят дали ще има повторно явяване на мечето. Специалисти коментират, че то не би могло да оцелее само, ако не успее да открие майка си. Броят на мечките на Витоша - част от екосистемата на планината - е над 15, като числеността им ежегодно се увеличава.", "date": "2019.05.21", "title": "Спасяват мече край с. Кладница"}
{"url": "https://offnews.bg/politika/mareshki-edinstvenata-alternativa-e-volia-703678.html", "text": "ВОЛЯ е истинският глас на народа. Останалите партии, дори и такива, които са извън НС, са били управляващи през прехода. Носят отговорност за корупцията в държавата и бедността на българите. Това се пише на тяхната сметка. Те не са алтернатива една на друга. Убеден съм, че наближава денят, в който всички българи ще престанат да ги подкрепят отново и отново с обяснението, че нямат друг избор.АЛТЕРНАТИВАТА Е ВОЛЯ –партията на родолюбците и действащия патриотизъм. ВОЛЯ е единствената опозиция на всички партии от статуквото. Тяхното време изтича. 30 години ни обещават реформи, по-добър живот, по-високи пенсии и заплати, качествено здравеопазване и образование, повече сигурност. В резултат обаче имаме работещи бедни, страдащи възрастни, огромна битова престъпност, бягащи от България младежи, демографски срив, безскрупулни картели, некачествена храна, фалиращи болници. Кой направи нещо реално за вас и кой само обещаваше?! Няколко поколения търпеливо чакаха по-добър живот за децата си, но и те пораснаха и сега се надяват за своите деца. Докога? Българинът заслужава много повече от това, което му предлагат партиите от статуквото. Знаете ли, че има депутати с по 4-5 мандата?! Какво направиха те за избирателите си? Дали ще оцелеят като стотици хиляди пенсионери с 219 лева на месец? Мислите ли, че изобщо ги интересуват болките на народа?! Ще ви кажа истината:НА СТАТУКВОТО НЕ МУ ПУКА ЗА НАРОДА!Навързани корупционни схеми, подставени удобни лица, грабежи, некомпетентност, зависимости и задкулисие – това е, което виждаме години наред, прикрито зад лъжи, лицемерие и неизпълнени обещания. Промените няма за кога повече да се отлагат. Патриотичната вълна, която залива много държави от ЕС, дойде и в България чрез ВОЛЯ. Подкрепяйки нас, всеки има възможност да гласува за силна и просперираща България, с щастлив и доволен народ, достойно застанал до другите европейски нации! Не мога да приема как много мои сънародници смятат, че няма политици, които искрено да мислят за народа и да работят така, че всички да живеят по-добре.ИМА ТАКИВА ХОРА!Това сме ние от ВОЛЯ. Никой не може да ме убеди, че оттук нататък българите пак ще избират некадърни и корумпирани депутати – в нашето Народно събрание или в Европейския парламент. Че вместо почтени родолюбци, ще предпочетат послушни безродници. Народът се пробуди. И няма да чака повече светлото бъдеще след още 30 години. Искам българите да живеят добре СЕГА! Всички, които се трудят съвестно в професията си, които намират начини да изучат децата си, плащат си данъците, помагат на старите си родители, имат право на по-добър живот. Няма да пожалим сили да работим за тях! Ето затова ни трябватСВОБОДНИ И НЕЗАВИСИМИ ПОЛИТИЦИ!Ние от ВОЛЯ не сме в политиката, за да си уредим живота, каквито примери има безброй около нас. Ние сме успели, благодарение на труда и ума си, още преди да влезем в парламента. Извоювали сме си уважението на хората и искаме да приложим знанията и качествата си в полза на народа и на държавата. И тук в България, и е Европейския парламент. Докато другите постоянно се замерват с миналото си, ние сме бъдещето. Ти избираш дали да вървиш с нас напред! С ВОЛЯ!", "date": "2019.05.21", "title": "Марешки: Единствената алтернатива е Воля"}
{"url": "https://offnews.bg/razsledvane/za-men-e-neposilno-da-vodia-deteto-si-drugade-na-uchilishte-priemete-703593.html", "text": "Абсурдно или не, всички тези родителски молби за надпланов прием в едно от най-престижните и труднодостъпни математически училища у нас - СМГ - са удовлетворени от началничката на Регионалното управление на образованието в София град Ваня Кастрева през 2018 г.Записаните с нейния подпис петокласници, чийто бал не е стигнал за класиране, са общо 18. За да се отворят пред тях вратите на СМГ, техните родители са извървели утъпкана през годините пътека, която минава през изпращането на молби до началника на РУО, която по свое усмотрение разрешава или не.Порочната практика бе описана от OFFNews в разследването ни . Още преди публикацията ни от 4 декември 2018 г. изискахме писмата на родителите, които са били удовлетворени от Кастрева, по Закона за достъп до обществена информация. Обжалвахме решението ѝ и на 5 март 2019 г. спечелихме окончателно делото, представлявани от адв. Александър Кашъмов. Съдът разпореди да получим пълната информация със заличаване на съответните лични данни, както изисква законът.Днес вече разполагаме с всички 18 писма. И така: какво пише в писмата* на майките и бащите, дръзнали да прескочат всички некласирани деца с по-високи резултати от тези на собствените им синове и дъщери, и да поискат извънплановото им приемане в СМГ?Писмо №1: Ако я приемат, ще си върша по-добре работатаРанният прием в СМГ, след четвърти клас, категорично не се осъществява с предимство за деца на учители от училището - поне в правилата на училището, а и в нормативната уредба такова нещо не съществува. Ясно е разписано, че той се осъществява с цел откриване на млади математически таланти и развиването им.Но практиката е факт от години и сред 18-те писма това не е единственото учителско.Писмо №2: Дъщеря ми прегоряВтората майка изтъква, че дъщеря ѝ е само две места под чертата на трето класиране, че неин здравословен проблем е довел до \"прегаряне\", което е попречило на доброто представяне на детето ѝ..........Писмо №3: Дъщеря ми е точният пример, за който надплановият прием съществуваТук бащата - университетски преподавател - изтъква, че дъщеря му има здравословен проблем, който е повлиял на представянето ѝ и твърди, че дъщеря му е точният пример, заради който съществува надпланов прием в образователната ни система, следователно трябва да бъде приета.Възниква въпросът ако сред неприетите има още 10 деца със същата диагноза, трябвало ли е и те да бъдат приети по здравословни причини в училището, което иначе е специализирано математическо и приема на база резултати от математически състезания, които показват наличието на математически талант? Защо точно за едно дете с проблем да бъде направено изключение, а за другите - не? Има ли равнопоставеност и ако не, защо точно определени деца са третирани като специални?В писмото такива въпроси не се засягат. В него се описват последствията от диагнозата, сред които била и по-голямата притеснителност на детето в стресови ситуации. Заради нея то сбъркало лесни задачи - прочело \"осемдесет\" вместо \"осемнадесет\". Посочва се, че по-голямата му дъщеря е завършила СМГ, приета е за студентка с пълна стипендия и по-малката иска да следва примера ѝ. Той изтъква, че малката му дъщеря мечтае за това училище от третокласничка, посещава съботните подготвителни курсове на гимназията, че учи прилежно и е пълна отличничка.Писмото завършва по следния начин:\"Моята молба като родител и като преподавател в .... университет (е - доп. ред.) да покажем, че надплановият пример дава възможност за деца като ... да постигнат мечтите си, независимо от нейните здравни обстоятелства, които реално не зависят от нея. След такова старание и усилие от нейна страна и реалното превъзмогване на личното си затруднение от тази ... аз вярвам, че тя е точният пример, за който този надпланов прием съществува в нашата образователна система. ...\"Писмо №4: Мъжът ми често е в командировкаЧетвъртото писмо също е учителско. В него майката изтъква, че семейството живее далеч от училището, а тя е учителка там и ще ѝ бъде \"непосилно\" да води сина си на училище другаде. Бащата не можел да се включи, тъй като работата му налагала чести командировки, за което е приложена бележка от местоработата му.В приложената от нея документация прави впечатление и друго. Писмото е изпратено дни преди началото на учебната година - на 10 септември 2018 г. Може би не е без значение, че учителският ѝ трудов договор е сключен също по това време - на 3 септември 2018 г.В писмото си учителката твърди, че синът ѝ \"определено има добра основа по математика\". Тя вероятно има своите аргументи, но от удостоверението му е видно, че той не е завършил четвърти клас с шестица - годишна му оценка 5.00 по математика.Ето какво пише тя:Писмо №5: СМГ стана фикс идея за дъщеря ми. Няма как тя да развие потенциала си другадеПетото писмо е дело на майка, която обяснява, че дъщеря ѝ не се представила добре, защото била болна от грип и добавя, че у нея се появило \"нещо като фикс идея\". Тя - твърди майката - нямало да може да развие потенциала си извън СМГ \"поради особеностите на нейния характер\". Според нея , също така, дъщеря ѝ трябва да бъде приета и защото семейството наскоро се преместило на нов адрес и вече живеело в района на СМГ:В ръкописното писмо №6 са направени толкова много заличавания, че на практика мотивите на родителя да иска надпланов прием остават неясни. В него се споменава съдебно решение, което е приложено, но в него също са направени толкова много заличавания, че не става ясно какво е естеството на делото.Това, впрочем, не съответства на съдебното решение в полза на OFFNews от 5 март 2019 г., в чиито мотиви за отмяна на отказа за предоставяне на информация от РУО с мотив \"наличие на лични данни\", изрично се посочва следното:\"Ако се приеме, че закрилата на личните данни представлява „друга защитена тайна“, то предоставянето на исканите документи е било дължимо, след заличаване на съдържащите се в тях имена, адреси, посочени заболявания и др. подобни и по начин, от който да може да се установи конкретната причина за преместване на ученик над утвърдения прием, тъй като именно тази причина е обстоятелството, обосноваващо обществения интерес в случая\".Писмо №7: Всички сме от СМГТо също е написано на ръка и в него родителите молят синът им да бъде приет надпланово, като обясняват, че на важно състезание се явил болен, което му попречило да се представи отлично.От писмото става ясно, че и двамата са възпитаници на СМГ и че по-големият им син в момента е ученик там, което може би също трябва да се приема като аргумент в полза на искания надпланов прием.Сред приложените документи има и амбулаторен лист, издаден от лекар на 15.12.2017 г. в 15:10 ч.Аргументите в осмото писмо са свързани с преживян личен тежък момент в семейството - починали дядото и бабата на кандидатстващото в СМГ момче. Наред с учителката именно дядото подготвял детето по математиката и кончината му му повлияла тежко.От писмото от 11 юли 2018 г. се разбира, че дядото и бабата са починали в рамките на няколко месеца малко повече от година по-рано. Родителят пише, че това е било \"изключително тежък удар за детето и бе последван от труден за него период\", който се е отразил на подготовката му и резултатите от състезания.Майката или бащата  изтъква, че детето се е тревожело, че ако се представи слабо на състезанието с най-голяма тежест за приема в СМГ - \"Откриване на млади таланти\" - ще разочарова семейството си.В края на текста също се още:\"Разочарованието му е голямо, още повече поради вината, която изпитва пред паметта на своя дядо, за това, че не се е представил както се очаква от него.\"Писмо №9 е най-краткото от всички 18. В него бащата на кандидатстващо момиче изтъква, че семейството е многодетно, че през 2015 г. е починал един от родителите на майката на момичето и че то има \"отличен успех и изявени математически наклонности\".Всички тези родителски молби са удовлетворени, независимо от липсата на връзка между математическия талант и аргументите.", "date": "2019.05.21", "title": "За мен е непосилно да водя детето си другаде на училище: приемете го в СМГ!"}
{"url": "https://offnews.bg/tenis/adrian-andreev-e-vtori-v-osnovnata-shema-na-iunosheskia-rolan-garos-703684.html", "text": "Българският тенисист Адриан Андреев ще бъде поставен под номер 2 в основната схема на юношеския Ролан Гарос. Андреев е трети в световната ранглиста към момента, но световният номер 1 Джейсън Цен е пропусне турнира, което автоматично прати нашия представител една позиция по-напред.Лидер в схемата на Ролан Гарос ще бъде италианецът Лоренцо Мусети, а Брандън Накашима от САЩ е трети. Откритото първенство на Франция ще се проведе между 2 и 8 юни в Париж.При девойките Даниела Димитрова има възможност да попадне в квалификациите.", "date": "2019.05.21", "title": "Адриан Андреев е втори в основната схема на юношеския Ролан Гарос"}
{"url": "https://offnews.bg/sviat/verigata-restoranti-na-dzhejmi-olivar-e-pred-falit-703699.html", "text": "Пред фалит е веригата ресторанти на световноизвестния готвач със собствено тв кулинарно предаване Джейми Оливър, съобщава Би Би Си.Ако банкрутира, 1300 души ще останат без работа.Италианските ресторанти във веригата са възложили на KPMG да управляват адмивнистративния процес.От съобщението става ясно, че разговорите със служителите в ресторантите продължават.Джейми Оливър има издадени 19 готварски книги преведени на 36 езика и 48 ресторанта във Великобритания.", "date": "2019.05.21", "title": "Веригата ресторанти на Джейми Оливър е пред фалит"}
{"url": "https://offnews.bg/112/razbiha-kolata-na-panajot-rejzi-703668.html", "text": "Колата на отстранения кмет на Созопол Панайот Рейзи е била разбита по пътя от къмпинг \"Златна рибка\", съобщи . Към момента от полицията не потвърждават чий е разбитият автомобил.Полицаи установили, че превозното средство с разбито предно дясно стъкло. Огледът е установил, че липсват и вещи.Ще бъдат прегледани записи от близките камери за видеонаблюдение за изясняване на случая. ", "date": "2019.05.21", "title": "Разбиха колата на Панайот Рейзи"}
{"url": "https://offnews.bg/obshtestvo/na-petoto-izdanie-na-ecommcongress-biaha-izneseni-danni-za-razvitieto-703679.html", "text": "Българските потребители пазаруват годишно за 523 евро от български и международни онлайн магазини. Това показа обзорът на електронната търговия през 2018 година, който бе представен от председателя на Българската е-комерс асоциация Жанет Найденова на петото издание на eCommCongress. Събитието се проведе на 19 април в Sofia Event Center.За разлика от Румъния и Гърция, където потребителските покупки за година са в размер на 1800-1900 евро, данните на проучването, което бе изнесено пред посетителите на конгреса за електронна търговия, показаха и че в България се купува предимно от онлайн магазини в страната – 88% от всички покупки, направени за периода.На събитието, което събира онлайн търговци, логистични компании, както и фирми, които изграждат и поддържат сайтове на електронни магазини или се занимават с техния маркетинг, бяха представени и съвети от Василена Вълчанова за ангажирането на потребителите. Тя обобщи в 6 стъпки какво да се прави, за да може клиентите да харесват не само продуктите или услугите, но и бранда като такъв в специална сесия.За възможностите, които дава емоционално воденият дизайн, говори Георги Ангелов, дизайнер IDIT. Той даде практични съвети за редизайн на съществуващи сайтове или как да бъде изграден визуално новият сайт така, че купувачите да не изоставят продукти в количката си, както и лесно и удобно да се продължават стъпките по покупка при внезапно прекъсване на процеса.Всички, които посетиха конгреса, имаха възможност да чуят кои са 10 важни неща за онлайн магазина, които пазят интереса на търговците, в лекцията на адвокат Биляна Димитрова. Тя даде практични съвети за съставянето Общи условия, Политиката за защита на личните данни и условията за маркетинговите съгласия. В презентацията ѝ важно място заеха и уточненията за начина на пазаруване - кой купува, от кой момент важи поръчката и какви са правата му.Много примери от практиката, както и успешни истории в различни сфери работа по и за електронната търговия бяха представени от компании с дългогодишен или по-краткотраен опит. Зорница Добрева от We are Pentagon представи маркетплейсите като възможност за по-лесно се навлизане в нов пазар. Според нея те са подходящи за първоначално тестване, защото се работи със съществуващ трафик и доверие, като изтъкна и че съществуващата платформа е адаптирана към местния потребител. Сред рисковете, които съществуват пред желаещите да започнат работа по този начин, тя изтъкна необходимостта за съобразяване с местните правила и регистрации, трудностите по логистиката и връщане на стоките локално, издаването на местни банкови сметки/портфейли, обмяната и промените в курса на съответната валута.Към дискусията, в която участваше говорителят на НАП Росен Бъчваров, бе проявен силен интерес и след приключването ѝ. Докъде са стигнали дискусиите за наредба Н18, дали различните софтуерни платформи, които са основа за голяма част от онлайн магазините са СУПТО и какво да се направи за плащанията в брой и картовите плащания бяха част от темите, които се обсъдиха на сцената в панела. Представителите на бизнеса и на държавната администрация потвърдиха, че има напредък по отношението на разбирането на регулацията и че благодарение на наредбата най-накрая има дигитални касови бележки, което е огромен позитив за всеки бизнес.В рамките на последния дискусионен панел евангелистът на Magento Бен Маркс, управителят на eMag Андрей Попеску и Любо Чолаков от Isobar Commerce обсъдиха бъдещето на електронната търговия. В заключение те казаха, че в страната онлайн продажбите се развиват прогресивно и очакванията им са за още по-големи възможности за работа.13 компании представиха своите услуги в сферата на електронната търговия в експо зоната, която беше с безплатен достъп за посетители.Събитието се организира с финансовата подкрепа на , eMag и We are Pentagone, както и медийните партньори b2b media, technology.bg, offnews.com, Actualno.com, money.bg, mail.bg, smartnews.bg и блогърите Василена Вълчанова и Петър Нефтелимов.", "date": "2019.05.21", "title": "На петото издание на eCommCongress бяха изнесени данни за развитието на онлайн търговията в страната и по света"}
{"url": "https://offnews.bg/sviat/osnovateliat-na-huawei-kam-sasht-podtcenihte-ni-veche-sme-gotovi-za-703663.html", "text": "Основателят на китайския технологичен гигант Huawei Рен Женгфей реагира на решението на американския президент Доналд Тръмп с думите, че САЩ \"подценяват\" възможностите им. Пред китайската държавна медиа Рен омаловажи влиянието на американските ограничения и заяви, че никой няма да може да достигне нивото на 5G технологията на компанията в близко бъдеще, както и че Huawei вече са се подготвили за евентуални рестрикции от страна на Щатите.Миналата седмица САЩ включиха Huawei в \"черния списък\" на компаниите, с които американски фирми нямат право да работят, освен ако нямат лиценз. САЩ наложиха забрана на Huawei и 70 други свързани с нея фирми да търгува на територията на страната без предварително разрешение от правителството. Компанията дори беше обвинена, че използва технологиите си за шпионаж. Последва и реакция от Google със забрана на достъпа на Huawei до някои ъптейти на операционната система Андроид.В понеделник вечерта САЩ обявиха, че ще разрешат получаването на 90-дневен лиценз, който ще позволи всички операции да продължат за всички потребители на мобилни телефони на Huawei.\"Настоящите действия на американски политици подценяват нашата сила\", казва обаче Рен пред китайската медиа и уточнява, че Huawei предварително са се подготвили за евентуални рестрикции от САЩ.Вторият най-голям производител на смартфони в света Huawei е изправен пред нарастващата враждебност на политици в Западна Европа и САЩ заради възможни рискове, които поражда използването на продуктите ѝ в следващото пето поколение мобилни мрежи.Huawei е в епицентъра на търговската война между САЩ и Китай, която се разгаря през последните месеци. Потребители се тревожат какво би означавало всичко това за тях, отбелязва Би Би Си.", "date": "2019.05.21", "title": "Основателят на Huawei към САЩ: Подценихте ни, вече сме готови за рестрикциите ви"}
{"url": "https://offnews.bg/gimnastika/gimnastichkite-dovolni-ot-evropejskoto-v-baku-703666.html", "text": "Националките по художествена гимнастика се завърнаха доволни oт представянето си на европейското първенство в Баку. В азербайджанската столица Невяна Владинова, Боряна Калейн и Катрин Тасева, както и ансамбълът за девойки в състав Яна Момчилова, Моника Заркова, Маргарита Василева, Александра Кьосева, Жанина Георгиева и Карина Димитрова стигнаха до борнзовите отличия в отборната надпревара.\"Заминахме с цел да спечелим медал и успяхме – станахме трети отборно. Лично аз смятам, че се представих добре. Единствено на финала на обръч можеше да не се стига до тази глупава грешка. Напрежение винаги има. Нормално, състезание е. Не смятам, че обаче това ще ми повлияе. По-скоро ще ме мотивира. Трябва да работим само върху изчистването на съчетанията. Да играем без грешка.\", заяви Боряна Калейн на летище София.\"На финалите просто направих много груби грешки. На всяко едно съчетание имах по една серизона грешка. Наистина съм недоволна, но в момента нищо не мога да променя. Започнах състезанието страхотно. Получихме и добри оценки. За многобоя също имаше неточности, но оценките пак бяха много добри. Правилно ни оценяваха. Ще работим. Най-важното състезание ни е световното. Надявам се то да бъде ОК. Аз винаги играя с желание. Това са ми много хубави моменти. Най-хубаво е, когато си там. Не знам кое ми изигра лоша шега. Не мога да кажа дали се разконцентрирах или просто прегорях\", направи своя анализ Катрин Тасева.\"Щастлива съм, че най-накрая и на мен ми се получи едно съчетание както трябва. Малко съм ядосана, че пропуснах два елемента и завърших на две десети от медал, но това ще ми послужи за урок. Нуждаех се от едно стабилно представяне. Съчетанията бяха оценени добре, което значи, че трудността е голяма. Само трябва да ги изиграя\", каза от своя страна Невяна Владинова.", "date": "2019.05.21", "title": "Гимнастичките доволни от Европейското в Баку"}
{"url": "https://offnews.bg/obshtestvo/sled-gradushki-tazi-nosht-dneshniat-den-shte-e-topal-s-temperaturi-ot-703633.html", "text": "След преминалия тази нощ студен атмосферен фронт с мощна купесто-дъждовна облачност с валежи и градушки над Централна България днес ни очаква слънчев и топъл ден.До сутринта явленията ще стихнат, а облачността ще намалее до незначителна, прогнозира Националният институт по метеорология и хидрология.През деня ще преобладава слънчево време, след обяд над източните и планинските райони с развитие на купеста облачност, но само на отделни места ще превали краткотраен дъжд. Ще духа до умерен вятър от запад-югозапад.Максималните температури ще са между 22° и 27°.Над планините ще преобладава слънчево време, след обяд с развитие на купеста облачност, но само на отделни места ще превали краткотраен дъжд. Ще духа до умерен, по билата и временно силен вятър от запад-югозапад. Максимална температура на височина 1200 метра – около 14°, на 2000 метра – около 7°.Над Черноморието ще преобладава слънчево време. След обяд ще се развие купеста облачност, но само на отделни места, главно по северното крайбрежие ще превали краткотраен дъжд. Ще духа до умерен вятър от запад-югозапад. Максимални температури на въздуха: 22°-27°. Температурата на морската вода е 16°-18°. Вълнението на морето ще бъде 2-3 бала.", "date": "2019.05.21", "title": "След градушки тази нощ днешният ден ще е топъл, с температури от 22 до 27°"}
{"url": "https://offnews.bg/interviu/istoriata-na-naj-goliamata-platforma-za-chatbotove-interviu-sas-sazda-703694.html", "text": "Момчил Марчев: Здравейте, Андрей! Моля, представете се за българските читатели!Андрей Липковский: Здравейте, Момчил! Здравейте, Мартин! Казвам се Андрей Липковский.Работя в областта на маркетинга от 2003 г. И за това време успях практически да работя във всички направления в това число Social media и Viral.През 2012 създадох своя криейтив агенция „LUCKY III”, която се занимаваше с концепции и маркетингови стратегии.През 2017 г. започнах работа в ManyChat. За времето, в което работя тук съм имал участие практически във всички проекти на компанията, като започнем от разработката на самият продукт и завършим с организацията на конференцията на ManyChat в Тексас.Мартин Кърнолски: Как Ви се струва, до колко създаването на чатботове е професия и до каква степен това е бъдещето?Работата с аудиторията в месинджърите – това е едно от най-перспективните направления. По прогноза на месинджърите, те ще станат най-популярният и ефективен канал за комуникация в близките 5 години, по тази причина уменитето да се взаимодейства с аудиторията чрез този канал ( несъмнено в него има много специфика ) ще бъде много важно/търсено.М. М. : Разкажете с няколко думи историята на  за създаване на чатботове в света и нейният създател Mikael Yang -.Мисля си, че това ще отнеме малко повече от „няколко думи”. Историята на нашата компания ManyChat е достатъчно увлекателна, струва ми се, че обема за това, за което ми се иска да разкажа ще стигне за цяла книга.Но ако трябва на кратко, то историята започва през 2015 г. – тогава е била пусната платформа за Telegram. 2016 г. Facebook отваря Messenger API и ManyChat се фокусира именно на тази платформа.Към средата на 2018 г. към платформата ManyChat вече са включени над 400 000 страници, а в офиса на компанията работят над 50 човека. ( В момента страниците са над 750 000 и се увеличават ежедневно.*Бележка на интервюиращите. )М. К.: Андрей, в края на миналата година се случиха няколко знаменателни събития. Първото, за което ни се иска да получим повече информация, това е конференцията, която проведе ManyChat в САЩ. Кажете, моля, на кратко за целта на конференцията.ManyChat приема и реализира активно участие в различни събития, които са посветени на разработката на продукти, маркетинга, автоматизацията и месинджърите. Един ден у нас се появи идеята да направим своя собствена конференция, която би могла да обедини повече от 1000 специалисти по Messenger Marketing от целия свят, да се запознаят, да обменят опит, да разкажат за най-успешните си случаи и практиката си. Започнахме активно да работим в тази посока и през септември 2018 г. се състоя нашето първо мероприятие -   Конференцията мина много успешно – при нас дойдоха изключително много гости от всички краища на света, между които бяха: специалисти в областта на Messenger Marketing и маркетингови агенции, представители на компанията Facebook, предприемачи и собственици на бизнес, които сериозна разглеждаха внедряването на Messenger Marketing в своята маркетингова стратегия и търсеха колеги, които биха могли да споделят успешния си опит.Покрай всичко това ние анонсирахме голямо количество обновления в платформата ManyChat, които бяхме приготвили специално за мероприятието.След конференцията получихме огромно количество добри отзиви от хора, които дойдоха на конференцията, което още веднъж потвърди, че тази конференция обезателно трябва да стане ежегодна.М. М. : Както се вижда конференцията създаде невероятно впечатление не само на тези, които са я посетили, но и на организаторите. Предполагам може да се каже, че като резултат от конференцията е и обявеният в последствие Първи конкурс за създаване на чатботове. Това първият въобще ли е или е първият, който ManyChat организира? Разкажете за целите на конкурса, моля!Да, това е нашият първи мащабен конкурс. Ние знаем, че нашите потребители създават отлични модели ( темплейти ) на чатботове за различни направления в бизнеса, които помагат да се изпълняват поставени задачи. Ние много искахме да представим / разгледаме тези решения и да ги споделим с всички.Разбрахме, че подобен конкурс ще ни позволи да се запознаем по-отблизо с клиентите ни, които се занимават със създаването на модели на пълноценни чатботове и различни автоматизации и да разкажем за тях на нашето съобщество, а така победителите ще получат не само парични награди, но и признание – техните авторски модели ще бъдат поставени в Templates Store.М. К.: Много е интересно да узнаем каква беше конкуренцията – колко чатбота, колко автора, колко държави... И още – какви категории имаше в конкурса?Ние получихме доста повече предложение / работа, отколкото очаквахме – повече от 400 модела, всеки от които ни се наложи да разглеждаме по няколко пъти. В целият конкурс взеха участие почти 300 човека.Постарахме се да предоставим максимум категории за избор за участие – 20 индустрии и 20 use-cases, а за работи, които е сложно да се отнесат към която и да било категория - Freestyle.М. М.: Колко от 20-те категории вече намериха победителите си? Кога да очакваме Гран При и как ще бъде избрано то – от всички първи места или...?До момента всички победители във всички категории са обявени. В течени на 2 месеца от публикуването на моделите на нашата страница ние ще изберем най-популярният, най-сваляният и харесван от всички модели из между всички категории, чийто автор ще получи главната награда – Гран при на стойност 10 000 $.М. К.: Андрей, у нас в България не е тайна, че аз спечелих първо място в категорията „Celebrity, Artist or Public Figure” и нашата агенция Botocm.co много се гордее с това постижение. Ето какъв въпрос възниква: Ако моята работа не претендира за една от най-сложните, то по какви критерии избирахте най-добрите в различните категории? Дори мога смело да добавя, че имената на най-добрите , тези, които и до сега ни учат да създаваме чатботове не стигнаха до първите места в своите категории. Моля, анализирайте тази ситуация и ако е възможно споделете Вашата визия за бъдещето развитие на чатботовете!Отличен въпрос, Мартин! И, между другото, поздравявам Ви с победата!Ние нямахме за задача да избираме работите на участниците по сложност ( така де, сложността не винаги е добро ), ние се стараехме да видим, решава ли даден темплейт задачи на бизнеса, които се отнасят към заявената индустрия, до колко е лесен за инсталиране и настройки модела и колко добре е оформен и описан от авторът.Всеки модел се проверяваше неколкократно от различни членове на нашата компания и журито – искахме изборът на победителите да е най-обективен, а авторите заслужено да получат награда за победата в конкурса.Именно за това ние не гледахме имената на авторите, а съдържанието и работоспособността на моделите. Без значение, че много от активните членове на нашето съобщество получиха своите награди провеждането на такъв конкурс показа, че има и други ползватели, които не са особено активни в живота на групата ни, но независимо от това създават отлични решения за различни видове бизнес.М. М.: И последно, Андрей, направете анонс за следващата конференция на ManyChat – тема, време, място на провеждане.С удоволствие. Conversations 2019: The Largest Messenger Marketing Conference ще се проведе от 13 до 15 септември 2019г. в гр. Austin, TX. Мястото на провеждане е същото като от миналата година - The Fairmont.Ние ще говорим за бъдещето на Messenger Marketing, ще разгледаме успешни случаи и реални стратегии, потвърдени с цифри, ще получим практически препоръки по построяването на фуния за продажби за всеки тип и размер бизнес от специалисти.За момента се занимаваме с подготовката на конференцията. Можете да получите повече информация за предстоящото събитие и да купите билети . М. М. и М. К. : Много благодарим за Вашите изчерпателни отговори! Желаем Ви всичко най-добро!И аз Ви благодаря! Полезно от Андрей в  на ManyChat", "date": "2019.05.21", "title": "Историята на най-голямата платформа за чатботове. Интервю със създателя на ManyChat"}
{"url": "https://offnews.bg/politika/madzhistreli-ep-da-zategne-kolana-da-zakrie-sgradata-v-strasburg-703681.html", "text": "Сградата на Европарламента в Страсбург трябва да бъде закрита. Това смята Венета Маджистрели, водач на листата за евродепутати на Глас Народен. Всеки месец за една седмица 750 членове на ЕП, плюс техните асистенти и всевъзможен друг персонал се пренасят от Белгия във Франция за няколко работни дни и участие в процедурите по гласуване. Това струва 150 милиона годишно на европейските граждани, включително и на нас – българите, обяснява Маджистрели. Провежданата от десетилетие вече политика на ЕК на остеритет засегна милиони граждани. Точно за това, смятам, че е редно, и ЕП да “затегне коланите“, да покаже съпричастност, и повиши практичността и ефикасността си, категорична е Венета Маджистрели. Глас Народен е против всички мерки застрашаващи конкурентноспособността на българската икономика - обща данъчна ставка, уеднаквяване на данък добавена стойност и минимална работна заплата на общоевропейско ниво.  ", "date": "2019.05.21", "title": "Маджистрели: ЕП да затегне колана, да закрие сградата в Страсбург"}
{"url": "https://offnews.bg/obshtestvo/testat-ot-maturata-po-balgarski-ezik-i-literatura-s-vernite-otgovori-703717.html", "text": "Министерството на образованието и науката публикува теста, паднал се на провелия се днес държавен зрелостен изпит по български език и литература.Тестът - с 41 въпроса, последният от които е задачата за писане на текст - бе избран от над 11 милиона комбинации чрез жребий.Изпитът се състои от три модула: първият модул е от 30 въпроса със затворен отговор, които носят 30 точки; вторият - включва 10 въпроса със свободен отговор и работа с текст, като носи 40 точки; третият модул е интерпретативно съчинение или есе, което носи останалите 30 точки до общия сбор от 100.На днешния държавен зрелостен изпит по български език и литература се явиха 49 334 ученици. Анулираните писмени работи са 11.Верните отговори можете да изтеглите от .", "date": "2019.05.21", "title": "Тестът от матурата по български език и литература с верните отговори"}
{"url": "https://offnews.bg/112/tramvaj-se-zapali-na-grafa-703656.html", "text": "Трамвай се запали тази сутрин в София. Няма пострадали пътници.  Инцидентът е станал на столичната улица \"Граф Игнатиев\" близо до кръстовището с бул. \"Васил Левски\", съобщи БНР. Трамваят се е движел по линия 10, имал е технически проблеми със спирачките, съобщи ЦГМ.След инцидента вторият вагон е подменен и трамваят е продължил по график след техническия проблем. ", "date": "2019.05.21", "title": "Трамвай се запали на Графа"}
{"url": "https://offnews.bg/temida/vas-otmeni-ministersko-stanovishte-po-ekootcenka-za-izmenenie-na-ustro-703664.html", "text": "Тричленен състав на Върховния административен съд отмени Становище по екологична оценка №2-2/2017 г. на министъра на околната среда и водите, с което е съгласуван проектът за изменение на Общия устройствен план (ИОУП) на община Приморско.Административно дело № 8622 от 2017 г. е образувано по жалби на Фондация „Българска Фондация Биоразнообразие“ и на „Перла Г“ АД. Върховните съдии от тричленния състав на Шесто отделение връщат преписката на министъра на околната среда и водите Нено Димов за ново произнасяне при спазване на дадените указания по тълкуване и прилагане на закона.Според тричленния състав са допуснати пропуски и непълноти в Становището, Доклада за екологична оценка и Доклада за оценка на съвместимостта при изследване на характеристиките на околната среда за територии, които вероятно ще бъдат значително засегнати от измененията в Общия устройствен план. Изводът на върховните съдии е, че има нарушение на изискването на чл. 81, ал. 3 от Закона за опазване на околната среда за идентифициране, описание и оценка на всички възможни въздействия върху околната среда от прилагането на плана предвид целите, териториалния обхват и степента на подробност.Не са взети предвид всички съществуващи екологични проблеми, установени на различно ниво, имащи отношение към проекта, включително отнасящите се до райони с особено екологично значение, като защитените зони по Закона за биологичното разнообразие (чл. 86, ал. 3, т. 4 от ЗООС). По отношение на някои местообитания не са преценени вероятните значителни въздействия върху биологичното разнообразие, фауната и флората. При тези недостатъци не може да се приеме, че смекчаващите мерки, които са предвидени за предотвратяване и намаляване на неблагоприятните последствия от осъществяването на плана, ще редуцират и компенсират възможно най-пълно негативните въздействия в необходимата степен за опазване на околната среда.Решението на ВАС може да се обжалва в 14-дневен срок.", "date": "2019.05.21", "title": "ВАС отмени министерско становище по екооценка за изменение на устройствения план на Приморско"}
{"url": "https://offnews.bg/sviat/obviniha-masovia-ubietc-ot-krajstcharch-v-terorizam-703658.html", "text": "Обвиняемият за  бе обвинен в тероризъм, съобщи Би Би Си.28-годишният австралиец Брендън Тарант, който излъчваше на живо нападението, беше обвинен във \"въвличане в терористичен акт\", се казва в полицейско прессъобщение.Той вече е изправен пред друго обвинение - убийства и опити за убийства - след нападенията на две джамии, извършени на 15 март.Следващото заседание на съда е насрочено за юни.Нападението беше най-смъртоносното масово убийство в Нова Зеландия. След него парламентът забрани притежанието на всички видове полуавтоматични оръжия и автоматите.", "date": "2019.05.21", "title": "Обвиниха масовия убиец от Крайстчърч в тероризъм"}
{"url": "https://offnews.bg/112/operiraha-naragania-kraj-pliska-tijnejdzhar-703657.html", "text": "Наръганият в София 16-годишен тийнейджър е бил опериран късно снощи в болница \"Пирогов\", състоянието му е стабилизирано, съобщиха оттам.Момчето е било докарано снощи в детска противошокова зала с две прободни рани в гръдния кош, след операцията е настанено в детската реанимация.Нападението станало след посещение в дискотека на деца между 15 и 16 г., каза на брифинг вътрешният министър Младен Маринов. Версиите за мотивите са две – спор за момиче или спор между футболни отбори.Работи се с всички деца, които са били в дискотеката, увери той.", "date": "2019.05.21", "title": "Оперираха наръгания край Плиска тийнейджър"}
{"url": "https://offnews.bg/politika/nikolaj-nenchev-konsolidira-vse-poveche-glasove-i-vodi-sred-nezavisimi-703655.html", "text": "В хода на кампанията подкрепата за независимия кандидат за евродепутат Николай Ненчев се консолидира около борческия му образ на демократ и евроатлантик, коментират от щаба му.Издигнат като независима кандидатура за европейски депутат, Николай Ненчев остава един от най-ярко очертаващите се мажоритарни кандидати за изборите през май. Неговият политически образ притежава три основни черти, с които е категорично разпознаваем сред демократичната общност. Той е атлантик – и всичко свързано с проатлантическата политическа принадлежност на България се свързва с неговата политическа позиция.Ненчев е стратегически позициониран като враг на евразийската идеология на Кремъл. Негови основни политически опоненти и в тази кампания са – БСП, Румен Радев и АТАКА. Тезите му в това противопоставяне в рамките на кампанията се свързаха с битката му срещу лобизма на Радев за Грипен и застъпничеството за геостратегическия избор на България в лицето на F16, допълват от щаба на кандидата.\"Ненчев редовно изобличава прокремълската политика на опонентите си. Наричан от кръга на Радев, от БСП и от национал-популистите „ястреб“ те самите го ситуираха като техен опонент\", коментират поддръжниците му.Ненчев се идентифицира и с друга битката на демократите в България – реформата на съдебната система и антикорупцията. От жертва на репресивният натиск, оказан му от прокуратурата, неговото дело за „Миговете“ влезе във фокуса на обществения интерес по линията на битка с модела „Цацаров-Пеевски“ и битката евроатлантическа България срещу Евразииският съюз от стратегията на Путин.Тук Ненчев сформира образа на съвременния български патриот. Патриотът, който не воюва с джендъри и измислени страхове, облечен в народна носия. Ненчев е в кожата на родолюбеца от 21-ви век, който воюва за независимостта на страната си от попадането и ново имперско влияние, като той сам определя режимите на Путин и Ердоган, обобщават от екипа на кандидата. Според тях образът на Ненчев в тези избори носи потенциалът да вземе гласове от електорални групи, свързани ценностно, а не партийно, с виждането за демократичното развитие на България и бъдещето на Европа като силен общ съюз, а не раздробен на нации по плана на Кремъл. Ненчев ясно очертава тези обществени нагласи, свързани с антикомунизъм, с евроатлантизъм и десен европейзъм. Подобни нагласи притежават електоратите на всички партии – център-дясно. За тези групи най-разпознаваемият атлантик в България е Николай Ненчев. За демократичния електорат Николай Ненчев е изграждащ елемент на българската и европейска десница, коментират от щаба.", "date": "2019.05.21", "title": "Николай Ненчев консолидира все повече гласове и води сред независимите кандидати"}
{"url": "https://offnews.bg/futbol/levski-razkarva-estonetc-703660.html", "text": "Естонският полузащитник Богдан Вашчук няма да продължи кариерата си в Левски след края на сезона. Наемът му от латвийския Рига изтича и той ще се върне в балтийската държава, пише вестник \"Тема спорт\".Халфът показа добри игри през пролетта, но това не е било достатъчно за Петър Хубчев, който няма да разчита на Вашчук.Естонецът е бил уведомен от ръководството за решението на бившия национален селекционер. Вашчук изигра 11 мача за 26-кратните шампиони, в които не успя да се разпише, а на терена е бил общо 301 минути.Нов отбор ще трябва да си търсят Антони Белмонт и нападателят Серджиу Буш. На французина му липсва постоянство в играта, а румънецът се превърна във втори избор след Станислав Костов.Румънските медии вече разкриха, че на “Георги Аспарухов” са договорили офанзивния халф Диего Фабрини от Ботошани. 28-годишният бивш национал на Италия имал предварителен договор с Левски.", "date": "2019.05.21", "title": "Левски разкарва естонец"}
{"url": "https://offnews.bg/obshtestvo/romi-na-protest-v-tcentara-na-burgas-spriaha-im-vodata-sled-kato-nav-703665.html", "text": "Роми от бургаския квартал \"Победа\" излязоха на протест в центъра на града, след като местната ВиК им спря водата. Мярката е била наложена заради натрупана сметка от над 100 000 лева за няколко месеца.Според водоснабдителното дружество по 10-15 нередовни клиенти са се прикачвали към водомери на редовни платци. Така се получили огромни сметки, които сега никой не иска да плати.Гневни, че са останали без достъп до питейна вода, жители на \"Победа\" излязоха да протестират пред общината, където декларираха, че са готови на разсрочено плащане на дълга и в същото време поискаха оставка на ръководството на ВиК. Под прозорците на кметството те демонстративно се изкъпаха с минерална вода, викайки  „Искаме вода”, „Сложете ни водомери”, „Вижте ни колко сме мръсни”.При протестиращите отиде кметът Димитър Николов, който категорично заяви, че няма да допусне нарастване на напрежението. „Първо няма да допусна напрежение в Бургас, няма да ме уплашите с протест пред кабинета ми. Всеки трябва да спазва правилата\", заяви Николов, цитиран от сайта Burgasinfo.Градоначалникът бе прекъснат от мъж, който му отговори, че в такъв случай „няма да излезем на работа и да чистим преди празниците, целият град ще бъде мръсен. Аз не съм се къпал вече три седмици, вижте ме.\"Малко по-късно Димитър Николов коментира ситуацията във фейсбук профила си:", "date": "2019.05.21", "title": "Роми на протест в центъра на Бургас: спряха им водата, след като навъртяха 100 000 лв. сметка"}
{"url": "https://offnews.bg/politika/ivancheva-i-petrova-ne-mogat-da-glasuvat-lichnite-im-karti-tragnali-o-703667.html", "text": "Десислава Иванчева и Биляна Петрова не могат да гласуват на вота на 26 май, личните им документи все още не са им върнати от Сливенския затвор. Страхът им е толкова голям, че погазват закон след закон, само и само да ни подлагат на репресии. Явно ние сме най-големият страх на статуквото на тези избори”, коментира временно отстраненият кмет на столичния „Младост” Десислава Иванчева, която бе издигната за независим кандидат за евродепутат от инициативен комитет \"Непослушните\". „По закон личните ни карти трябваше да ни бъдат върнати при напускане на ареста на 8 май 2019 г. Да, ама не. Държат ги незаконно в нарушение на чл. 4, ал. 4 и чл. 74, ал. 3 от Закона за българските лични документи”, обяснява Биляна Петрова.  Двете писали писма до Сливенския затвор, за да си получат документите. Според отговора, изпратен още на 9 май, но получен едва сега, документите им са отпътували нанякъде, но неясно накъде. „От Сливен са ги пратили до Столична дирекция на МВР, Дирекция \"Български документи за самоличност\" (по народному \"паспортни служби\"), и можем си ги вземем \"при поискване\" и след разрешение на съда да напуснем дома, разказва Петрова. „Но никой от МВР не знае в коя паспортна служба (в София са 10 броя) се намират личните ни карти. Опитвах се да ги издиря, звънях по ред на телефоните на МВР - греда: или не знаят къде са, или не дават справки по телефона, или никой не вдига”.Предвид ситуацията двете дори намериха сили да се шегуват и споделиха, че може би трябва да намерят врачка, която да „види”, в кой офис на МВР са личните им карти, защото в самото министерство казват, че не знаят.", "date": "2019.05.21", "title": "Иванчева и Петрова не могат да гласуват: Личните им карти тръгнали от Сливенския затвор, МВР не знае къде са"}
{"url": "https://offnews.bg/obshtestvo/spirat-vodata-na-7-mesta-v-sofia-703635.html", "text": "\"Софийска вода\" предупреди за спиране на водоподаването в някои райони на столицата днес, 21 май.Във връзка с ремонт на уличен водопровод и монтаж на спирателен кран на ул. „Ясен“ вилна зона Банкя, град Банкя се налага спиране на водоподаването от 10:00 до 20:00 часа в кв. „Вердикал“; вилна зона „Банкя“; гр. Банкя.Във връзка с монтаж на пожарен хидрант на ул. „Позитано“ ж.к. „Разсадника - Коньовица“ се налага спиране на водоподаването от 10:00 до 18:00 часа на ул. „Позитано“ - от ул. „Алеко Туранджа“ до ул. „Троян“.Във връзка с подмяна на сградно водопроводно отклонение на ул. „Обреща“ кв. „Горубляне“ се налага спиране на водоподаването от 09:30 до 17:30 часа на ул. „Обреща“, по ул. „Самоковско шосе“ - от ул. „Обреща“ до ул. „Цариградско шосе“.Във връзка с изграждане на сградно водопроводно отклонение на ул. „Магнолия“ ж.к. „Надежда“ 1 се налага спиране на водоподаването от 09:00 до 19:00 часа на ул. „Магнолия“.Във връзка с прекъсване на сградно водопроводно отклонение на бул. „Симеоновско шосе“, кв. „Симеоново - север“ се налага спиране на водоподаването от 10:00 до 18:30 часа на ул. „Св. Мария Магдалена“ от бул. „Симеоновско шосе“ до ул. „Босилек“ и ул. „Поп Пейо“.Във връзка с прекъсване на сградно водопроводно отклонение на ул. „Мичман Тодор Саев“ кв. „Кръстова вада“ се налага спиране на водоподаването от 09:30 до 16:30 часа на ул. „Мичман Тодор Саев“.Във връзка с изграждане на сградно водопроводно отклонение на ул. „Кремиковско шосе“ кв. „Кремиковци“, се налага спиране на водоподаването от 09:30 до 17:30 часа на ЗСК „Кремиковци“, жп гара Кремиковци.Ако работите продължат над 12 часа, ще бъде осигурена водоноска ул. „Кремиковско шосе“.", "date": "2019.05.21", "title": "Спират водата на 7 места в София"}
{"url": "https://offnews.bg/obshtestvo/sv-sv-konstantin-i-elena-e-chestito-na-imenitcite-703619.html", "text": "Православната църква почита днес св. св. Константин и Елена. 21 май е празник на нестинарите, народът ни го отбелязва и като преход от пролетта към лятото. Имен ден празнуват Константин, Костадин, Константина, Елена, Елеонора и Елица. Името Елена има древногръцки произход и означава \"светла като слънце, сияйна\". Константин пък значи \"постоянен\", идва от латински.Свети Константин бил император на Византия през IV век. Той въвежда християнската религия като официална във Византия. Неговата майка Елена е построила няколко манастира в земите, където е живял Христос, открила е и кръста, на който е бил разпнат Исус. Това събитие се смята за най-важното в историята на християнската църква и затова император Константин и майка му Елена са канонизирани за светци.Във всички храмове на Българската православна църква се отслужва Божествена света литургия.Днес е и денят на нестинарството. В Странджа пламват кладите и хората се събират около жаравата, като носят иконата на Св. Св. Константин и Елена. Ритуалният танц трае няколко минути.Град Елена отбелязва своя празник днес, празнува и Пазарджик. ", "date": "2019.05.21", "title": "Св. св. Константин и Елена е, честито на имениците"}
{"url": "https://offnews.bg/ikonomika/70-hil-dka-zemi-porazeni-ot-gradushkite-703661.html", "text": "70 хил. декара земи са с поражения от градушките през последните дни. В момента действа държавна помощ за компенсиране на напълно пострадалите площи, каза на брифинг земеделският министър Десислава Танева.Заедно с вътрешния Младен Маринов тя направи оглед на щетите в района на Свищов.За съжаление не навсякъде има противоградна защита. Министърката твърди, че такава продължава да се изгражда.\"На втория ден след избирането ми за министър направихме Управителен съвет на ДФ „Земеделие“ и взехме решение за отварянето на тази помощ с 4 млн. лв. бюджет. Обработени са протоколите за миналата година, а до юни се очаква всички земеделски стопани да бъдат компенсирани“, обясни земеделският министър.\"В момента е в ход кампанията за заявяване на площи за подпомагане – на 23 май приключваме без санкции, а след това тече срокът за санкции. Имаме подадени около 107 хил. заявления. Площите, които се заявяват за подпомагане, са около 38 млн. дка в цялата страна“, каза още тя.", "date": "2019.05.21", "title": "70 хил. дка земи поразени от градушките"}
{"url": "https://offnews.bg/tehnologii/a1-predlaga-dostapnia-smartfon-honor-8a-703672.html", "text": "А1 вече предлага новия HONOR 8A, който притежава отлични характеристики на достъпна цена.Смартфонът може да се закупи в търговската мрежа на А1 за 6,99 лева на месец или за 109,99 лева в брой с план А1 Unlimited 5XL. Моделът се предлага и със специална стойка за кола, като цената в комплект с нея е 7,50 лева на месец или 119,99 лева в брой със същия абонаментен план.HONOR 8A идва с 6.09-инчов дисплей с резолюция 1560 x 720 и с капковидно изрязване, което прави прореза за камерата едва забележим. Моделът може да се похвали и с режим за филтриране на синята светлина, сертифициран от TUV Rheinland, който намалява негативния ефект върху зрението при дълга употреба. 8A се предлага в два цвята – син и черен.Смартфонът разполага с функция за лицево разпознаване, пръстов отпечатък, интелигента система за управление с жестове и изключително мощни говорители.Основната камера на новия HONOR е 13 MP с широк отвор на блендата – f/1.8. Тя предлага снимане в HDR режим и включва ефекта „боке” за по-въздействащи кадри. Предната камера на устройството е 8 MP и разполага с режим „красиво лице”, при който екранът на HONOR 8A се превръща в светкавица.HONOR 8A впечатлява с осемядрен 12-нанометров процесор и 3GB RAM, които осигуряват бърза и гладка работа на устройството. В момента само А1 предлага у нас HONOR 8A с памет за съхранение от 64 GB, които могат нараснат с още 256 GB с помощта на MicroSD карта. Моделът е оборудван с батерия с капацитет от 3020 mAh, който позволява продължителна работа дори при по-интензивна употреба.", "date": "2019.05.21", "title": "А1 предлага достъпния смартфон HONOR 8A"}
{"url": "https://offnews.bg/politika/ninova-pobedata-na-evropejskite-izbori-shte-oznachava-promiana-na-sit-703670.html", "text": "Корупцията при ГЕРБ е превърната в закон. Тя е заложена в закон и става ненаказуема. Когато започнеш да говориш за това, борбата срещу корупцията се превърна в заплаха за националната сигурност.Това заяви лидерът на БСП Корнелия Нинова в студиото на БТВ. Тя даде примери със закона, от който се възползва строителната фирма \"Артекс\", от която Цветан Цветанов се облагодетелства. Нинова припомни, че когато водачът на листата за евроизборите на левицата Елена Йончева започна разследване за строежа на оградата ни с Турция, съоръжението се превърна елемент от националната сигурност с промяна на закона. \"Да защитаваш правата на хората стана държавен преврат\", добави Нинова. Тя припомни случая с избитите животни на странджанци, че когато депутатите от ПГ на \"БСП за България\" застанаха до стопаните, бяха обвинени от управляващите, че правят държавен преврат. \"Разбирате ли колко е изкривена действителността? В този модел истината се изкривява, корупцията е държавна политика, борбата с нея е заплаха за националната сигурност, а да застанеш до народа си е държавен преврат. Това искаме да променим\", обясни Нинова в студиото на БТВ. \"Властимащите се възползват от управлението си - пряко или чрез подставени лица. Променят закони, за да получат облаги. Това е модел. Ние искаме да променим този модел\", посочи още Нинова.По темата за къщите за гости и къщата в Борселона, свързвана с премиера Бойко Борисов, чрез свързани лица, Нинова обясни, че министър-председателят вероятно получава облага, но това може да го каже прокуратурата.\"Вчера с изненада прочетох, че зам.-предателят на КОНПИ, който е сред тези с недекларираните тераси, е бил на среща при главния прокурор за разследването на офшорните сметки и задграничните имоти. Шефът на КОНПИ, който беше също замесен, му изтича отпуската и ще се върне на работа. Цветанов беше освободен от парламента, а остана председател на предизборния им щаб. Това не променя модела\", заяви Нинова.По думите й три неща трябва да бъдат направени, за да се реши този проблем. На първо място - нов закон за КОМПИ и нов орган, а левицата е внесла такъв в НС, европейска прокуратура с Кьовеши начело и двама европейски прокурори в България, но избрани прозрачно, както и промяна в българските институции, в това число контрол на прокуратурата. \"На КСНС при президента главният прокурор представи впечатляващ доклад с брой образувани досъдебни производства, повдигнати обвинения, внесени обвинителни актове - ако го четеш, ще кажеш всичко е прекрасно. Но в хората има усещане за липса на справедливост. На книга е едно, но няма справедливост\", каза Корнелия Нинова в отговор на въпроса дали вярва на прокуратурата.\"Премиерът Бойко Борисов постоянно обвинява президента в партийни пристрастия. Върховенството на закона партиен въпрос ли е? Когато държавният глава настоява да се спазва закона, в който е записано, че парите от концесията на летището трябва да отидат в Сребърния пенсионен фонд, а Борисов не го спазва, заради което президентът връща закона, партиен въпрос ли е? Това означава ли, че Румен Радев е БСП?\", попита Нинова.\"Президентът Румен Радев има задължения по Конституция при избора на главния прокурор. Накрая той подписва указа за назначаването му. Логично е да прави консултации по темата - официално, в президентството. Бойко Борисов си позволи да нахълта във Висшия съдебен съвет по време на заседание, да привиква прокурори вкъщи, всяка седмица главният прокурор е при него. Човекът, който най-много вреди на разделението на властите, обвинява президента, че си изпълнява конституционните задължения\", каза Корнелия Нинова по повод обвинението на премиера, че президентът се намесва в работата на съдебната система.Ние сме за европейска минимална работна заплата и против санкциите към РусияПо европейските теми лидерът на БСП Корнелия Нинова се обяви категорично за европейска минимална работна заплата, която да е 60% от средната работна заплата. \"В България, това би означавало 660 лева. \"Освен минимална европейска пенсия е нужно преизчисляване на всички пенсии в България. Не може пенсионерите да продължат да живеят по този начин. Вижте какво става в Гърция. Бяха в тежка криза, а имат решение за 13 пенсия, намаляване на ДДС на храните и лекарствата. Значи е възможна такава политика, каквато ние предлагаме в България. Просто трябва да се намерят механизмите и един от тях е да се ограничат течовете на пари\", обясни Корнелия Нинова.По темата за влизането на България в Шенген, Корнелия Нинова каза, че това зависи най-вече от действията в България, от ефективната борба с корупцията. \"Ние трябва да си свършим работата, за да ни приеме Европа\", каза Нинова.\"Не подкрепяме санкциите срещу Русия. Това е записано и във \"Визия за Европа\". В над 95% тя съвпада с програмата на ПЕС в икономически и социален аспект, младежка заетост и гаранция. Имаме различия по два въпроса - Истанбулската конвенция и Пакта за миграция\", обясни Корнелия Нинова, като добави, че и словашките социалисти са против тези два документа. \"БСП е на позицията на 87% от българския народ, които не одобряват Истанбулската конвенция. Конституционният съд се е произнесъл. Ние защитаваме Конституцията, българското семейство и децата\", обясни още позицията на левицата лидерът й.Ще се върнем в Народното събрание след решение на Националния съвет на БСППо темата за изхарчените бюджетни средства с постановление на МС, Нинова каза, че не е против изграждането на пътни съоръжения и строителство в страната, но заради върховенството на закона, премиерът е задължен да обясни това пред Народното събрание и то да гласува актуализация на бюджета за разпределението на излишъка. \"Неговото решение не е държавническо, а авторитарно\", каза Корнелия Нинова и добави, че излишъкът в бюджета са пари на хората.На въпрос, дали депутатите от БСП ще се върнат на работа в Народното събрание, Нинова каза, че решението за това е на Националния съвет на левицата. \"Мисля, че ще има предсрочни избори. Този начин на управление не може да издържи. 9 оставки за две години означава, че целият кабинет е прояден от корупция\", каза Корнелия Нинова.\"\"Не чета учебници на КГБ. Не чета такива книги\", отговори Нинова на обвинението на премиера Борисов, че левицата готвела провокации преди изборите.\"Да говориш истината и да търсиш справедливост- в представата на премиера е злоба и омраза. За нас е ценностен избор. Искаме справедливост и то сега. БСП сме единствената партия, която е побеждавала ГЕРБ и има шанс и сега да победи. Победата на европейските избори ще означава промяна на ситуацията в България\", изтъкна лидерът на БСП Корнелия Нинова. Тя се обърна към администрацията - да не се поддава на страхове, че ще ги уволнява и репресира. \"Бъдете свободни хора\", каза Нинова. Елена Йончева: В България работещите бедни са работещи гладни\"Ще използвам европейската писта и Брюксел, за да видят в Европа какво се случва в България, за да не продължава този безобразен грабеж у нас.\" Това каза водачът на листата за европейските избори на \"БСП за България\" Елена Йончева. \"Липсва ми журналистиката. Знаех срещу какво се изправям и поради тази причина влязох в политиката, но не предполагах, че ударите срещу мен ще са толкова безскрупулни. Мафията удря жестоко\", каза тя. Йончева приветства решението на главния прокурор да бъдат разкрити офшорните сметки на български политици в чужбина, както и имотите им. Според нея премиерът го е страх, защото предстои избор на европейски главен прокурор, а управляващите са били против г-жа Кьовеши да оглави европейската прокуратура.\"Борисов е прав, като казва, че къщата в Барселона е на друг човек. Не се води нито на него, нито на Борислава Йовчева. Ние искаме да бъде разследвана сметката на фирма \"EMA BGS SL\", управител на която е била Йовчева\", каза Йончева и добави, че левицата иска да бъде разследван пътят на 1,7 млн. евро. Тя обясни, че по разследване на левицата парите са постъпили от офшорна кипърска фирма, на която собственикът е безработен. \"Представителите на тази фирма са двама души. Единият е Иван Саздов, управител на \"Tенис клуб Банкя\" ЕООД. Вторият човек е негов съдружник - Радослав Иванов, братовчед на Борисов, който към настоящия момент е собственик на бившия бизнес на премиера, включително и фирмите \"Ипон\". Тя добави, че БСП не се интересува от личния живот на Борисов, но иска от главния прокурор да направи проверка по случая. \"Искаме да разберем, дали Радослав Иванов не е скритото и подставено лице на премиера Борисов за правене на бизнес\", добави по темата Йончева.Елена Йончева беше убедена, че Брюксел знае какво се случва и в Румъния и България и припомни, че Лаура Кьовеши е преследвана в страната си заради разследванията й. \"Нямам никакво съмнение, че хората, подали сигнал в прокуратурата срещу мен, в лицето на Антон Тодоров, Тома Биков и Делян Добрев, ще понесат отговорност\", каза Йончева. Според нея за всеки опит на левицата да разкрие корупционните схеми на ГЕРБ, те вадят бухалка срещу БСП. Тя припомни, че когато изнесе данни, че се краде от санирането, Борисов е излязъл с лъжи срещу нея, а тя го е осъдила за клевета. Когато е изнесла данни за начина, по който се строи оградата с Турция, вицепремиерът пак е излязъл с бухалка. \"Както през 90-е години Борисов е работил с дървена бухалка, сега използва държавните институции\", отбеляза Йончева.Елена Йончева обясни, че президентът на страната трябва да има позиция, когато вижда престъпление в държавата. \"Когато виждаме, че държавата се разграбва и се управлява от една организирана престъпна група, ако той мълчи, означава, че става съучастник на всичко това\", каза водачът на листата на левицата за европейските избори.Йончева обясни, че по време на кампанията е обиколила цялата страна и се е сблъскала с огромна бедност. \"Работещите бедни са работещи гладни. Милион и половина българи живеят под прага на бедността. Това не са само пенсионери, а и млади работещи семейства\", каза водачът на евролистата на \"БСП за България\".\"Трябва да имаме силни граници. Трябва да има и общоевропейска армия. Има опасност България да изпадне от общоевропейската сигурност\", каза Йончева по въпроса за борбата с миграцията.По думите на Елена Йончева, защитата на интересите на България става и през европарламента, но може да започне от тук. \"Първото нещо, което трябва да се направи, е да се спре разграждането в България, защото ежегодният грабеж тук е на стойност 11 милиарда евро. Това е 22% от БВП по данни на Световната банка\", обясни Йончева. Тя заключи, че тези пари могат да влязат в икономиката и да променят живота на българите.", "date": "2019.05.21", "title": "Нинова: Победата на европейските избори ще означава промяна на ситуацията в България"}
{"url": "https://offnews.bg/sviat/sasht-razreshi-na-huawei-vremenno-da-podnovi-rabota-703653.html", "text": "САЩ разрешиха на китайския телекомуникационен гигант Huawei да поднови временно работа в страната.Министерството на търговията е издало на компанията 90-дневен временен генерален лиценз, който ѝ позволява да обслужва мрежите и да обновява програмното обезпечение за нейните мобилни устройства, използвани в САЩ, предаде БНР.Отсрочката няма да се отнася до търговските сделки, сключени след въвеждането на ограниченията. Целта ѝ е да създаде условия да не бъде нарушена работата на американските клиенти на Huawei.Миналата седмица американският президент Доналд Тръмп включи Huawei в \"черен списък\" - заповедта му обявява извънредно положение за защита на телекомуникационните мрежи на САЩ от чуждестранни заплахи и забранява на US компании да ползват телекомуникационно оборудване, произведено от компании, които могат да представляват опасност за сигурността на страната. Вашингтон смята, че телекомуникационното оборудване на Huawei, може да се използва от Китай за шпионаж.Всъщност основна битка в текущата търговска война между САЩ и Китай е съсредоточена във въпроса за изграждането на инфраструктурата за 5G мрежата, основна роля в която има вторият по големина в света производител на смартфони Huawei.Веднага след заповедта на Тръмп американската корпорация Google ограничи достъпа на втория по големина производител на смартфони в света Huawei до своите технологии и софтуер. Huawei вероятно ще загубят достъп до Android и приложения на Google, като YouTube и Google Maps.Противно на очакваното, реакцията на Huawei беше уверение, че ще продължи да предоставя последните актуализации по отношение на софтуерната сигурност и всички услуги, свързани със следпродажбеното обслужване, на съществуващите вече на пазара Huawei и Honor продукти. В това число смартфони и таблети, които вече са закупени от крайните потребители, но и такива, които са все още в наличност на пазарите в световен мащаб.", "date": "2019.05.21", "title": "САЩ разреши на Huawei временно да поднови работа"}
{"url": "https://offnews.bg/sviat/izdahna-legendata-na-formula-1-niki-lauda-703654.html", "text": "Трикратният световен шампион във Формула 1 Ники Лауда почина на 70-годишна възраст.Легендарният австриец, един от тримата най-големи пилоти в моторните състезания в историята, взе титли за \"Ферари\" през 1975 и 1977 г. и за \"Макларън\" през 1984 г.За мнозина той ще бъде запомнен със забележителното си възстановяване и завръщане на пистата след тежко изгаряне в катастрофа през 1976 г. На 1 август той разбива своето \"Ферари\" в предпазните огради на Нюрбургринг и колата избухва. Лауда е в пламъци в продължение на 55 секунди при температура 800 градуса. Въпреки това успява да излезе. В болницата изпада в кома. През цялото време до него там има свещеник, който се моли за него. Получава от него и последно причастие, а по-късно споделя, че в този момент е изпитал \"ярост\" и \"такава жажда за живот, че реших да се боря, за да оздравея\". Преодолява всичко и се връща на пистата. В Монца същата година завършва четвърти.След края на кариерата му на състезателен пилот, той става авиационен предприемач, а съвсем наскоро влиза и в ръководството на екипа на \"Мерцедес\" за Формула 1 и играе важна роля в привличането на Люис Хамилтън, който спечели пет световни титли.Лауда, който премина и през белодробна трансплантация миналия август, е починал спокойно в понеделник, съобщи семейството му.\"Неговите уникални постижения като атлет и предприемач са и ще останат незабравими, неуморната му жажда за действие, неговите прямота и смелост остават пример за всички нас\", допълва семейството му.", "date": "2019.05.21", "title": "Издъхна легендата на Формула 1 Ники Лауда"}
{"url": "https://offnews.bg/obshtestvo/52-650-zrelostnitci-se-iaviavat-na-matura-po-balgarski-i-literatura-dn-703563.html", "text": "52 650 зрелостници се явяват на матура по български език и литература.Дванадесетокласниците ще решават тест с 41 задачи - 40 от тях дават до 70 точки. Те са от затворен тип - въпрос с четири възможни отговора, от които само единият е верен - и със свободен отговор. 41-вата изисква създаването на аргументативен текст, свързан с художествена творба или откъс от нея. Тя носи до 30 точки. Максималният общ сбор е 100 точки.Изпитът продължава 4 астрономически часа. Провежда се в 4143 зали в 677 училища, вкл. две в чужбина. Програмата обхваща учебното съдържание от задължителната подготовка.Държавният зрелостен изпит се състои от 3 модула. Времето за работа по първия и втория е по 60 минути, а за третият - 120. Учениците със специални образователни потребности работят в отделни зали и имат два допълнителни часа за работа.Зрелостникът няма право да си тръгне до 60 минути след началото на първия модул. Веднъж напуснал, не може да се връща.10 500 квестори ще наблюдават изпита. Те ще осигуряват и пропускателния режим на входа на училището. Учениците трябва да носят лична карта и служебна бележка за допускане. Във всяка класна стая ще има по двама квестори, в коридорите също ще има такива.Учениците ще сядат на точно определените за тях места. Те имат право да пишат само с химикалка с черен цвят.\"Министерството на образованието и науката е предприело необходимите мерки за безпроблемното провеждане на всички изпити, като освен квестори за нормалното протичане на изпитния ден, във всички зали, в които ще се провеждат изпити и ще се размножават изпитните материали, е осигурено и видеонаблюдение, за да няма опити за преписване и нарушаване на правилата за изпитния ден\", съобщават от МОН.На 23 май е вторият задължителен държавен зрелостен изпит - по предмет по избор на зрелостника. За него са се записали 41 716 ученици. Той ще се проведе в 3861 зали в 608 училища.Резултатите от матурите ще бъдат обявени до 13 юни 2019 г.", "date": "2019.05.21", "title": "52 650 зрелостници се явяват на матура по български и литература днес"}
{"url": "https://offnews.bg/112/16-godishen-e-v-pirogov-sled-napadenie-s-nozh-kraj-hotel-pliska-703648.html", "text": "16-годишно момче е намушкано с нож в понеделник вечерта в района на бившия хотел \"Плиска\" в София.Младежът е в \"Пирогов\" в тежко състояние - с прободни рани в гръдния кош.По информация на bTV 16-годишното момче е намушкано след спор на футболна тема.", "date": "2019.05.21", "title": "16-годишен е в Пирогов след нападение с нож край хотел Плиска"}
