{"url": "https://offnews.bg/zimni/mesten-geroj-zaradva-privarzhenitcite-v-saporo-video-720770.html", "text": "Юкия Сато зарадва местната публика, след като спечели поредния кръг от Световната купа по ски скокове на малката шанца \"Окураяма\" в японския зимен център Сапоро.Той стигна до триумфа със скокове от 137.5 и 138.5 метра, оставяйки зад себе си Щефан Крафт и Давид Кубацки. Единственият ни представител в този спорт Владимир Зографски не взе участие в този старт.Крафт скочи само 125 метра от втория си опит, докато в първия бе значително по-успешен - 138м. и за седми път от началото на кампанията застава на подгласническата позиция, оставайки с един успех на сметката си. Кубацки преодоля 136 и 126 метра, за да застане на най-ниското стъпало на почетната стълбица.24-годишният Сато постига втора индивидуална победа през настоящата кампания след триумфа си в Нижни Тагил на 7 декември 2019-а. Последният японски победител в Сапоро бе Даики Ито през 2012.Подиумът за Крафт е 64-и в неговата кариера и той изпреварва еднолично на осмото място Андреас Голдбергер и Нориаки Касай във вечната класация по този показател.Кубацки пък продължава поредицата си от класирания в топ 3 и вече десет последователни пъти е на почетната стълбица, като има три победи през този сезон, а и записа личен рекорд в Сапоро.Ето и генералното класиране за Световната купа:", "date": "2020.02.01", "title": "Местен герой зарадва привържениците в Сапоро (видео)"}
{"url": "https://offnews.bg/obshtestvo/balgaria-pochete-zhertvite-na-komunisticheskite-varvari-720771.html", "text": "България почете паметта на жертвите на комунистическия режим.Днес нацията прекланя глава пред елита на нацията погубен от варварите от БКП преди 75 години.Тогава комунистите без жал унищожаваг политическия и интелектуален елит на нацията след скалъпен и идеологически абсурден процес.На 1 февруари 1945 г. органът на червения терор – така нареченият Народен съд, произнася най-много смъртни присъди в историята на България. Клането е извършено още същия ден през нощта. Държавници, политици, военни и интелектуалци са избити до запустяла яма в Орландовци, изровена от бомбардировките.Сред жертвите са братът на цар Борис III – княз Кирил Преславски, заедно с другите двама регенти на малолетния цар Симеон – световноизвестният учен проф. Богдан Филов, и ген. Никола Михов. Заедно с тях са екзекутирани министрите в двата кабинета на Богдан Филов, както и министрите в правителствата на Добри Божилов, Иван Багрянов и Константин Муравиев, депутати, военни и др.Общо избитите от Народния съд в България са над 2730 души, с което страната ни се нарежда на първо място в света по смъртни присъди, произнесени заради избухването на Втората световна война /1939-1945 г./, а ние дори не воюваме срещу съюзниците от антихитлеристката коалиция, и се включваме във войната на страната на Оста през 1941 г., цели две години, след като тя е започнала.За сравнение Германия, която е главният виновник за разпалването й, са произнесени 12 смъртни присъди от Нюрнбергския процес. Осъдените на смърт от Токийския трибунал са 14 души.", "date": "2020.02.01", "title": "България почете жертвите на комунистическите варвари"}
{"url": "https://offnews.bg/zdrave/balgaria-povishava-stepenta-na-risk-zaradi-koronavirusa-720773.html", "text": "Министърът на външните работи Екатерина Захариева призова българите, където и да се намират по света, да не пътуват до Китай заради разпространението на коронавируса. Призивът дойде след заседанието при премиера, в което участваха още министрите на здравеопазването и на вътрешните работи.Заради заболяването страната ни повишава степента на риск до Ниво IV, обяви Захариева:„Имаме готовност да вдигнем и до максимална пета степен, но това ще се случи в понеделник или във вторник. Наблюдаваме ситуацията“, допълни тя.През следващата седмица здравните министри на Европейския съюз ще се срещнат в Брюксел, за да бъдат набелязани допълнителни мерки за действие.Министърът на здравеопазването Кирил Ананиев увери, че властите у нас вземат всички необходими мерки. На три летища в страната има медицински екипи, които ще проверяват всички пътници, идващи от страни, в които са регистрирани случаи на коронавируса:„Още със стъпването на територията на страната – на летище София, на летище Варна или на летище Бургас, всеки ще премине през термокамерата, поставена на МВР контролата, и ако се установи, че някой има температура или друго неразположение, ще бъде насочен към Военномедицинска академия или към лечебните заведения, които сме определили във Варна и в Бургас“.Докато течеше съвещанието се разбра, че едната българска студентка, която беше в китайския град Ухан, вече е в Германия, където ще остане под карантина. Двама български студенти са в генералното консулство в китайския град и предстои да бъдат транспортирани към Франция. Оттам с военен хеликоптер „Спартан“ те ще бъдат докарани във ВМА в София, където ще бъдат поставени под наблюдение за две седмици. ", "date": "2020.02.01", "title": "България повишава степента на риск заради коронавируса"}
{"url": "https://offnews.bg/futbol/napuk-na-problemite-levski-obarna-rapid-viena-720775.html", "text": "Левски победи Рапид Виена с 2:1 след нов обрат по време на контролите си в Турция. След успеха над Пюник с 3:2, днес \"сините\" стигнаха до победата с попадение в 90-ата мин. Фунтас откри за австрийците в 33-ата минута, а Фелипе Нашименто в 78-ата и Мартин Райнов в края на мача реализираха за Левски.Успехът идва часове, след като главният прокурор Иван Гешев обяви, че Васил Божков . Това съвсем затъмнява съдбата на 26-кратните шампиони.Въпреки , днес 26-кратните шампиони показаха впечатляваща агресия в предни позиции срещу именития си съперник и може да се каже, че заслужено се поздравиха с победата.Най-добрата възможност пред \"сините\" за първата част бе в 28-ата минута, когато удар на Костов беше избит. Австрийците пък имаха две-три възможности в първите 30 минути.В 8-та мин. Паулиньо се опита да премине през трима футболисти на съперника, но не успя да нахлуе в наказателното поле на Рапид. Десет по-късно Келвин Аразе получи много добър пас между двамата централни защитници на Левски, успя да овладее топката и да изскочи сам срещу Миятович, след което стреля, но встрани от десния стълб на вратата на \"сините\".В 26-ата мин. Станислав Костов нанесе опасен удар, но Рихард Щребингер плонжира и изби. Три по-късно Аразе получи пространство, след което отправи нов опасен удар, който премина на сантиметри встрани от левия стълб на вратата на Милан Миятович.В 32-ата мин. дълъг извеждащ пас попадна във Фунтас, той преодоля Холмар Ейолфсон и сам срещу Милан Миятович не пропусна.През втората част в 47-ата мин. Отново Фунтас отправи удар от разстояние, но Миятович плонжира и изби в корнер. Последваха няколко промени в състава на „сините“, като в игра влязоха Лозев, Райнов, Мазурек, Нашименто, Димитров, Насиру и Алар.\"Сините\" вдигнаха оборотите и в 58-ата мин. Насиру имаше възможност да изравни в непосредствена близост до вратата, но топката премина покрай лявата греда на съперника.Натискът на Левски даде резултат и в 77-ата мин. бе отсъдена дузпа за нарушение срещу Здравко Димитров, а Филипе Нашименто реализира, пращайки топката в долния ляв ъгъл на вратата на Рапид Виена.До края на двубоя 26-кратните шампиони опитаха да достигнат до успеха и усилията бяха възнаградени в 90-ата мин. след гол на Райнов. Той дойде след центриране на Нашименто.Съставът на Левски: 1. Миятович (В); 20. Миланов (К) (Лозев - 45); 22. Рейш (Райнов - 45); 5. Ейолфсон; 4. Горанов (Найденов - 68); 8. Славчев; 23. Тиам (Мазурек - 53); 40. Спиерингс (Нашименто - 54); 7. Паулиньо (Димитров - 52); 99. Иванов (Насиру - 45); 29. Костов (Алар - 45)", "date": "2020.02.01", "title": "Напук на проблемите Левски обърна Рапид Виена"}
{"url": "https://offnews.bg/obshtestvo/75-godini-ot-chervenia-teror-kogato-komunistite-izbiha-elita-na-balga-720765.html", "text": "На 1 февруари 2020 г. се навършват 75 години от най-черната дата в съвременната българска история – масовото избиване на българския елит от комунистите.На 1 февруари 1945 г. органът на червения терор – така нареченият Народен съд, произнася най-много смъртни присъди в историята на България. Клането е извършено още същия ден през нощта. Държавници, политици, военни и интелектуалци са избити до запустяла яма в Орландовци, изровена от бомбардировките.Сред жертвите са братът на цар Борис III – княз Кирил Преславски, заедно с другите двама регенти на малолетния цар Симеон – световноизвестният учен проф. Богдан Филов, и ген. Никола Михов. Заедно с тях са екзекутирани министрите в двата кабинета на Богдан Филов, както и министрите в правителствата на Добри Божилов, Иван Багрянов и Константин Муравиев, депутати, военни и др.Общо избитите от Народния съд в България са над 2730 души, с което страната ни се нарежда на първо място в света по смъртни присъди, произнесени заради избухването на Втората световна война /1939-1945 г./, а ние дори не воюваме срещу съюзниците от антихитлеристката коалиция, и се включваме във войната на страната на Оста през 1941 г., цели две години, след като тя е започнала.За сравнение Германия, която е главният виновник за разпалването й, са произнесени 12 смъртни присъди от Нюрнбергския процес. Осъдените на смърт от Токийския трибунал са 14 души.Жертвите на новата комунистическа власт, водена от вожда Георги Димитров, не се ограничават само с избитите на 1 февруари 1945 г. Избиването на българския елит започва още с момента на взимането на властта на 9 септември 1944 г. През първите дни след преврата, по различни оценки, са избити няколко хиляди души без съд и присъда. Това са преди всичко представители на елита, който, според комунистите, може да се противопостави на новите управници-рецидивисти, слезли от горите или освободени от затворите. По-късно Народният съд ще осъди вече избитите, за да легализира отнемането на тяхната чест и имущество.Не само политици и военни стават жертва на новата народна власт. Тя е безпощадна и към интелектуалния елит на страната. Подсъдими са 101 писатели, художници и журналисти, сред тях са вече убитите Райко Алексиев и Данаил Крапчев.Сред физическите извършители на убийствата личат имената на бъдещия диктатор Тодор Живков, на садистите Мирчо Спасов /от който, както казват, – дори Живков се е респектирал/ и Лев Главинчев. Последният е най-масовият убиец в българската история. На неговата съвест лежат убийствата на княз Кирил, световноизвестните учени и ректори на Софийския университет проф. Богдан Филов и проф. Александър Станишев, както и много други – стотици от най-уважаваните българи преди преврата от 9 септември. Някои от тях са убити заради своето обществено положение, а други – защото са българи и не са искали да променят своята националност, според плановете на Сталин, Тито и Коминтерна начело с Димитров. На погребението на садиста Главинчев, неговият брат ще се „похвали“, че последният е „убил 226-ма македонски фашисти“…Много от емблематичните сгради в центъра на София, които днес сме свикнали да свързваме с културни и обществени институции, в първите дни след девети се превръщат в сцена на жестоки убийства и саморазправа. Такива са сградата на днешната Агенция „Архиви“, на ъгъла на улиците „Московска“ и „Малко Търново“, където са се помещавали арестантските килии за разпити на страховитата Държавна сигурност, или пък „Славянска беседа“ на улица „Раковски“, където е бил щабът на Народната милиция. Не по-малко зловеща е сградата на Дирекция на полицията на Лъвов мост, прочула се като „Народен дом на терора“.В периода от 9 септември 1944 до 1948 г. България губи много свои синове и дъщери, които не приемат насилствената промяна на самосъзнанието на населението в Пиринска Македония, извършена от зловещия тандем Тито-Димитров. Последният дори подготвя предаването на националния суверенитет с желанието си да влезем в Югославия, която се разпадна в кървави войни през 1991-1999 г.Еднакво трагична е съдбата на хората от Вардарския и Пиринския край на Македония – един народ с обща история, култура и религия, но разделен по силата на несправедливия договор от Букурещ /1913 г./.  По заповед на югославския диктатор Йосип Броз Тито хиляди са товарени на камиони и избивани в дерета и горски местности. Така е в Скопие, Куманово, Щип, Велес, Охрид, Гостивар, Битоля, Владимирово, Берово и Прилеп. Операцията по избиването им се ръководи от комунистическия лидер по онова време в Скопие Лазар Колишевски. Той стриктно изпълнява нарежданията на Светозар Вукманович – Темпо, личният пратеник на диктатора Тито. По същото време в България се ликвидира ВМРО.Историците определят днес така наречения „Народен съд“ като политически процес за разправа с неудобните противници. Неговите престъпления не могат да бъдат оправдани. Те нанасят жесток удар по България, от който тя не може да се съвземе и днес.Б. ред. - Статията е от БГНЕС.", "date": "2020.02.01", "title": "75 години от червения терор, когато комунистите избиха елита на България"}
{"url": "https://offnews.bg/obshtestvo/dva-dni-sled-utre-to-na-borisov-stroezhat-na-trabata-za-pernik-vse-p-720774.html", "text": "Два дни след обещанието на премиера Бойко Борисов утре да започне строежът на водопровода за Перник, това стана факт, но неговата стойност внезапно поскъпна до над 27 млн. лв. Новата цена бе спомената като нещо, което се знае, при старта на строителните работи, които гръмко бяха обявени от властта. Първоначалната стойност на проекта бе 25 млн. лв. и в него се включваше изграждане на помпена станция и 13.5 км тръбопровод от с. Мало Бучино до Перник. През седмицата премиерът Бойко Борисов мимоходом сполена цифрата 26 млн. лв., а днес министърът на икономиката Емил Караниколон посочи числото 27 039 000 лв., Караниколов доведе на строежа кмета на Перник Станислав Владимиров, областния управител Емил Костадинов и др. \"Тук ще подаваме 300 литра в секунда. Когато язовир \"Студена\" надхвърли 10 милиона куб.м, водният режим ще бъде намален, или прекратен\", каза кметът на миньорския град. Караниколов допълни, че след изграждане на новата водопроводната връзка ще започне почистване на дъното на яз. \"Студена\", който почти е достигнал мъртвия си обем.\"Денонощно се работи, само днес е изключение\", увери премиера по-късно днес Караниколов по време на свиканата извънредна среща заради разпространението на новия коронавирус. \"130 камиона идват към България\", добави той, имайки предвид доставката на тръбите за водопровода.Борисов заръча до един месец да тръгне водоподаването за Перник. \"Близо 80 милиона отиват за Перник. По време на предишното управление дадохме милион и половина само за едно кръгово, така че всяка следваща криза ни прави по-силни\", заключи министър-председателят.Докато властимащите правяха сметки и гледаха с увереност в утрешния ден, пак между другото бе съобщено, че бедственото положение в Перник се удължава с още 30 дни от 2 февруари. Решението е било взето на заседание на областния кризисен щаб, съобщи областния управител Емил Костадинов. Несправянето с кризата с водата докара обвинение на бившия министър на околната среда и водите Нено Димов. В петък това дело бе разделено на две и прокуратурата подведе под отговорност Нено Димов и за концесията на ски зоната в Банско.Водната криза бе причината в ареста да попаднат още бившия шеф на ВиК Перник Иван Витанов и и.д. зам.-кмет на града Севделина Ковачева. Преди два дни те бяха пуснати от ареста.Безводието в Перник доведе и до искането на вот на недовершие към правителството. Имаше и протести пред регионалното министерство с искане за оставката на министър Петя Аврамова.", "date": "2020.02.01", "title": "Два дни след \"утре\"-то на Борисов строежът на тръбата за Перник все пак тръгна, но вече струва 27 млн. лв."}
{"url": "https://offnews.bg/zimni/tomas-dresen-zaradva-nemskite-fenove-v-garmish-partenkirhen-720778.html", "text": "Томас Дресен зарадва местната публика, след като триумфира в поредния кръг от Световната купа ски-алпийски дисциплини в Гармиш-Партенкирхен. 26-годишният състезател започна с първи стартов номер и записа 1:39.31 минути.Дресен, който е специалист в спусканията, постигна резултат, който никой нес не успя да подобри. Това е втори успех за германеца през сезона и четвърти в неговата кариера.Александър Омод Килде от Норвегия зае втората позиция, след като завърши на +0.16 сек. от победителя. За 27-годишния Килде подиумът е четвърти през сезона, но първи в тази дисциплина.Последното място на почетната стълбичка зае 39-годишният ветеран от Франция Йоан Кларе. Той завърши на +0.17 сек. след Дресен.Челната десетка допълниха Винсънт Крихмайер от Австрия, Травис Ганон от Съединените щати, швейцарците Беат Фойц и Нилс Хинтерман, Хетил Янсруд от Норвегия, Макс Франц от Австрия и Емануеле Буци от Италия.Дресен е рекордьор сред германците с вече четири победи в спускания за Световната купа, като спечели и първия старт в дисциплината през този сезон в Лейк Луис.Последният победител на домакините (а и изобщо на подиума, заедно с Ханс Йорг Таушер) в Гармиш-Партенкирхен бе Маркус Васмайер през далечната 1992 година.", "date": "2020.02.01", "title": "Томас Дресен зарадва немските фенове в Гармиш-Партенкирхен"}
{"url": "https://offnews.bg/zimni/mladata-ni-nadezhda-v-biatlona-specheli-vtori-medal-ot-svetovnoto-parv-720779.html", "text": "Няколко дни след като спечели сребърно отличие в дългата дисциплина на Световното първенство за юноши и младежи, Милена Тодорова се изкачи на почетната стълбичка и в спринтовата дисциплина.Биатлонистката от Троян завъртя три наказателни обиколки в хода на състезанието, но демонстрира отлично ски бягане и се пребори за бронзовото отличие.Тодорова ще има и отлични изходни позиции за преследването, което ще се проведе през неделния ден.Още две българки взеха участие в динамичната дисциплина. Любомира Пехливанска сгреши шест пъти и остана 69-а, а Мария Здравкова направи три грешки и не финишира.Световната титла е за рускинята Анастасия Шевченко, която повали всички мишени на огневия рубеж. Втора остана норвежката Аасне Скреде с една грешка в стрелбата и изоставане от 40,9 секунди.Другите две българки - Любомира Пехливанска допусна шест пропуска на огневия рубеж и остана 69-а на 5:49.7 минути след победителката, а Мария Здравкова не завърши състезанието.", "date": "2020.02.01", "title": "Младата ни надежда в биатлона спечели втори медал от световното първенство"}
{"url": "https://offnews.bg/temida/geshev-naredi-i-aktcia-v-shumen-720780.html", "text": "Мащабна специализирана полицейска операция, разпоредена от главния прокурор Иван Гешев, се провежда на територията на Шумен, съобщиха от Окръжната прокуратура. Акцията е свързана с повишаване на ефективността при противодействие на престъпността чрез разкриване на цялостната престъпна дейност и ускоряване на разследванията по две и повече досъдебни производства с един и същ обвиняем.Проверени са и хора, които са с мярка \"домашен арест\". Предприети са действия за ограничаване и намаляване на битовата престъпност и контрол на нарушенията по Закона за движение по пътищата и престъпленията по транспорта, както и срещу държането на акцизни стоки без бандерол.За времето от 29 януари до момента в рамките на операцията са образувани 8 бързи производства и още 8 – по общия ред. Три са за кражби, три – за управление на МПС след употреба на алкохол, както и две досъдебни производства за държане на акцизни стоки без бандерол.В Нови пазар е установен човек, който държал 14 кг тютюн, и още един, хванат с 1 кг тютюн без бандерол. Установени са непълнолетни лица в шуменското село Изгрев, които са повредили надгробни паметници. Други досъдебни производства са образувани за държане на 5 грама амфетамин и 15 грама чай за пушене, както и за управление на МПС без регистрационни табели.Акцията ще бъде прекратена през нощта, а резултатите - обявени скоро.", "date": "2020.02.01", "title": "Гешев нареди и акция в Шумен"}
{"url": "https://offnews.bg/evropa/politciata-izpolzva-salzotvoren-gaz-pri-razpraskvane-na-zhalti-zhilet-720782.html", "text": "Френската полиция използва сълзотворен газ, за да разпръсне неразрешена демонстрация на движението на „жълтите жилетки“, чиито участници планираха да тръгнат от Лувъра към Националното събрание (долната камара на парламента), съобщава ТАСС.Отрядът на специалните сили блокира няколко улици близо до Лувъра и изолира част от демонстрантите на търговската улица „Риволи“, като ги призова незабавно да спрат нерегламентирания митинг. Полицията многократно трябваше да изтласква демонстрантите от площада в близост до метрото пред Лувъра.Поне един човек беше задържан по време на безредиците. При разпръскване полицията няколко пъти използва гранати със сълзотворен газ. Според активисти в „Туитър“ някои участници са били глобени със 135 евро за участие в неразрешен митинг. Повечето от събралите се на улица „Риволи“ са били наясно предварително, че префектурата на парижката полиция не е одобрила обявения маршрут.Сблъсъци с полицията бяха регистрирани в други градове на страната. Сълзотворен газ бе използван в Монпелие, където бяха призовани да се съберат „жълти жилетки“ от цяла Франция. Напрегната остава ситуацията в Тулуза, където също са регистрирани отделни епизоди на конфронтация между полицията и демонстрантите.", "date": "2020.02.01", "title": "Полицията използва сълзотворен газ при разпръскване на 'жълти жилетки' в Париж"}
{"url": "https://offnews.bg/politika/manolova-i-kmetovete-da-se-proiznasiat-po-razreshitelnite-za-otpadatc-720767.html", "text": "От „Изправи се.БГ“ ще внесем законодателни промени, така че и кметовете да имат право да се произнасят по издаването на разрешителни, свързани с отпадъци.Това заяви председателят на гражданската платформа „Изправи се.БГ“ Мая Манолова днес по време на срещата си с жителите на Батак.Хората подадоха сигнал за съхранение на отпадъци в бившия военен завод в града и са притеснени, че могат да възникнат зарази, проникване на токсични вещества във водата, замърсяване на въздуха и екокатастрофа в града.Отпадъците, които се съхраняват в Батак, са определени като индустриален отпадък, по-специално текстил. Проверка на място се видя, че само надписите са за текстил, а всъщност на площадката има , азбестова вата, пластмаса, кабели, кожа и части от електроника.Жителите на Батак подадоха сигнал в приемната за граждани на „Изправи се.БГ“ за съхранението на боклук близо до града. Разрешителното, издадено от РИОСВ през октомври 2019 г. е за 12 000 тона на година, а в града годишно се произвеждат 2000 тона боклук.Общината е обжалвала разрешителното, но законът не задължава РИОСВ да се допита до кмета и до местната общност. Жителите на Батак са изпратили писмо и до Народното събрание, в което призовават да се отмени разрешителното за съхранение на отпадъци в бившия военен завод в Батак.В писмото те подчертават, че през 2019 г. сградата е определена, като „потенциално опасна“, тъй като няма врати и прозорци, покривът се руши и е пред срутване.Хората се опасяват от потенциална екологична катастрофа, тъй като сред отпадъците има азбестова вата, части от електроника и кабели, които са със специален режим на съхранение, достъпът до тях не е ограничен, а близо до площадката за съхранение на отпадъци има защитено жилище за хора с увреждания и брегът на реката, по който има помпени станции за питейна вода в град Пещера.", "date": "2020.02.01", "title": "Манолова: И кметовете да се произнасят по разрешителните за отпадъци (видео)"}
{"url": "https://offnews.bg/tenis/sofia-kenin-specheli-otkritoto-parvenstvo-na-avstralia-720766.html", "text": "София Кенин спечели първи трофей от Голям шлем, след като на финала на Откритото първенство на Австралия победи Гарбине Мугуруса с 4:6, 6:2, 6:2.От понеделник шампионката ще бъде номер 7 в световната ранглиста при дамите и ще стане първа ракета на САЩ. До момента Кенин имаше четири финала, и то само в сериите \"International\". Спечели три титли, като всички от тях са завоювани през 2019 година.В първия сет Мугуруса успя да пробие съвсем рано за 1:2. Все пак малко по-късно Кенин изравни за 4:4, с което върна интригата в двубоя. Американката обаче веднага допусна нов пробив и в десетия гейм испанката сервираше за спечелване на сета. През втората част 21-годишната американка заигра доста по-силно и успя да пробие за 3:1, а след това и за 6:2, с което затвори сета, а с това изравни и сетовете.В третия сет при 2:2 испанката достигна до три точки за пробив, Кенин успя да ги неутрализира и впоследствие спечели гейма си. В следващият сервис гейм на Мугуруса, Кенин бе много концентрирана и успя да пробие за 4:2 и 6:2 и така завоюва най-големия успех в кариерата си.Американката приключи срещата с 28 печеливши удара и 23 непредизвикани грешки. От своя страна Мугуруса наниза 32 уинъра, но допусна и цели 45 грешки, в това число 8 двойни. Американката спечели 92 от точките в срещата, а Мугуруса – 77.\"Това е първата ми реч на голяма сцена, но ще дам всичко от себе си. Поздравления за Гарбине, сигурна съм, че ще се виждаме още много с нея. Моята мечта официално мога да обявя, че се сбъдна.Невероятна привилегия е да мога да застана тук. Благодаря на домакините за чудесната организация. Бъдете сигурни, че ще се видим отново и догодина. Специални поздравления и благодарности за публиката, имате завинаги място в сърцето и душата ми.Това бяха 2 невероятни седмици, които никога няма да забравя. Благодаря на моето семейство, че не спря да вярва в мен. Извървяхме дълъг път\", каза Кенин минути след победата.", "date": "2020.02.01", "title": "София Кенин спечели Откритото първенство на Австралия"}
{"url": "https://offnews.bg/obshtestvo/v-denia-na-sv-trifon-imenitcite-cherpiat-s-vino-720738.html", "text": "Църквата чества днес паметта на свети мъченик Трифон. Хиляди черпят за имен ден, празнуват хората, кръстени Трифон, Радко, Рачо, Лозан, Гроздан, Веселин, Веско и дамските им производни. Името на светеца е от гръцки произход и означава \"мекота, нежност, деликатност\".Св. Трифон е роден през 225 г. сл. Хр. в семейството на бедни християни в малоазийската част на Римската империя. Едва на 17 години той излекувал дъщерята на римския император Гордиан и с това си спечелил голяма слава.Свети Трифон живял праведно и загинал мъченически заради вярата си в Христа. По времето на гоненията срещу християните при римския император Декий Траян, управлявал от 249 до 252 г., Трифон бил арестуван, подложен на мъчения и осъден да бъде обезглавен. Точно преди да отсекат главата му, той се помолил да го стигне смъртта по-бързо, склонил глава и починал. През 1968 г. след въвеждането на Григорианския календар от Българската православна църква датите на църковните празници се изместват. Така паметта на Свети мъченик Трифон започва да се отбелязва на 1 февруари, а Денят на лозаря - на 14 февруари.Трифоновден е включен към цикъл от три последователни дни, наречени Трифунци - 1, 2, 3 февруари. На 1 февруари се празнува Трифоновден, на 2 февруари - Сретение Господне, а на 3 февруари - Свети Симеон.Според българските народни традиции Свети Трифон е покровител на лозарите, винарите и кръчмарите.На този ден се извършва ритуално зарязване на лозята. Обичаят повелява стопанката на къщата да стане рано и да опече обреден хляб, украсен с лозово листо. Вари се и пиле, а в бъклица се налива от най-хубавото вино. Всичко се поставя в шарена торба и с нея стопанинът се отправя към лозето. На лозето всеки стопанин се обръща към слънчевия изгрев и се прекръства три пъти. После отрязва първите три пръчки и полива мястото с червено вино, светена вода и пепел, които пази от Бъдни вечер. Лозите се пръскат със светена вода и се благославят за плодородие и берекет. ", "date": "2020.02.01", "title": "В деня на  св. Трифон имениците черпят с вино"}
{"url": "https://offnews.bg/temida/ediniat-ot-dvamata-bivshi-shefove-na-komisiata-po-hazarta-e-pusnat-pod-720777.html", "text": "Председателят на Комисията по хазарта Александър Георгиев е освободен срещу парична гаранция от 40 000 лв., съобщи Нова тв.Другият бивш председател на държавната комисия Огнемир Митев обаче остава в ареста, тъй като може да извърши друго престъпление, съобщиха от прокуратурата. Определението на Специализирания наказателен съд не е окончателно и може да се обжалва пред Апелативния специализиран наказателен съд.Според обвинението щетите за бюджета от 500 млн. лв. са нанесени от действията на задържания Митев, който по думите на прокурора не е упражнявал контрол върху приходите от хазарт на Божков.„10 000 лв. (на ден - бел. ред.). Това е прословутата сума, която е обещавана и предлагана като подкуп. Тя е предлагана и е давана и по отношение на това обвиняемо лице. Той е осъществявал контрол, негови са били решенията. Той е имал правомощия да определи хора, които да проверяват, които да сигнализират, ако има нещо нередно, а той е бездействал през целия период, в който е изпълнявал тази длъжност“, обяви наблюдаващият прокурор Венцислав Фердинандов.Георгиев е направил самопризнания, че е покровителствал бизнеса на Васил Божков. За обвинението съобщи и главният прокурор Иван Гешев, който говори за хазартната сага в столичния квартал \"Христо Ботев\".На 29 януари спецпрокурори и полицаи влязоха в Комисията по хазарта и в централата на \"Нове холдинг\", която е собственост на Васил Божков.Полицейската акция имаше и в офис на Националната лотария на улица „Фритьоф Нансен“ в столицата. Беше претърсена и бившата резиденция в парк „Витоша“, за която също се смята, че е свързана с бизнесмена.", "date": "2020.02.01", "title": "Единият от двамата бивши шефове на Комисията по хазарта е пуснат под гаранция, другият остава в ареста"}
{"url": "https://offnews.bg/ikonomika/varbitca-ne-e-na-voden-rezhim-zaradi-otkazano-finansirane-pozitciata-720737.html", "text": "Министерството на регионалното развитие и благоустройството не е отказвало финансиране за водопровод на община Върбица - нещо повече, още след първото постъпило в МРРБ искане от общината за финансиране на обекта \"Реконструкция на съществуващ довеждащ водопровод от м. \"Рибника\" до с. Тушовица\" то е включено в базата данни.Това посочват от министерството в отговор на запитване от OFFNews във връзка с информацията от кметството, цитирана от БНР, че шуменската община от няколко дни е на воден режим, че половината вода изтича от стария водопровод и че . Ето какво разясняват още от МРРБ за OFFNews:", "date": "2020.02.01", "title": "Върбица не е на воден режим заради отказано финансиране: позицията на МРРБ по кризата в шуменската община"}
{"url": "https://offnews.bg/obshtestvo/fevruari-idva-sas-slantce-i-18-gradusa-zhega-720750.html", "text": "Днес до обяд облачността ще намалее и в следобедните часове ще бъде слънчево. Вятърът постепенно ще отслабва и до вечерта в повечето райони ще стихне. Максималните температури през първия ден на февруари ще бъдат предимно са между 13° и 18°, в София около 15°, показва прогнозата за времето на НИМХ.Над планините ще бъде предимно слънчево с повече облаци в часовете преди обяд. Преди обяд ще духа умерен, по високите и открити части и временно силен северозападен вятър, който след обяд ще отслабва и ще се ориентира от запад. Максимална температура на 1200 метра – около 10°, на 2000 метра – около 3°.Над Черноморието ще преобладава слънчево време, с временни увеличения на облачността в часовете преди обяд. Ще духа слаб до умерен западен вятър. Максималните температури ще са между 13° и 16°. Температурата на морската вода е около 8°. Вълнението на морето ще бъде 2 бала.", "date": "2020.02.01", "title": "Февруари идва със слънце и 18 градуса жега"}
{"url": "https://offnews.bg/nashite-avtori/zashto-biaha-nuzhni-chak-16-godini-za-da-ima-sofia-pametnik-na-vasil-720714.html", "text": "Сега я караме доста машинално, дребнаво уморени от висене по опашки, потънали в мисли за сметки, за работа, за непослушни деца, за изпити, за какво ли още не. Улисани в собствения си миниатюрен светоглед, минаваме почти или донякъде безразлично покрай монолитния, гранитен паметник на Апостола на българската свобода Васил Левски.Крачим около него забързано или пътуваме по кръговото движение, гледайки отнесено през запотените стъкла на тролея, с единствената надежда светофарът най-сетне да светне зелено, че по-скоро да се съберем в дома за вечеря. Избираме си как да не усещаме времето, което всъщност преминава през нас с най-високата си скорост. Човекът е склонен да забравя, че дори и да не помни защо е толкова забързан. Това е нормално, дори го намирам за оправдано донякъде.Днес обаче ще пристъпваме бавно покрай паметника и едновременно ще се завърнем назад във времето, за да проследим перипетиите с историята около построяването му.Ще станем свидетели как някога е имало многогодишна, изстрадана епопея по изграждането му, преливаща с всякакво чиновническо безсърдечие, бягство от отговорност, фалит, корупция, а също и опит под паметника на Левски да се прокопае тунел - с цел издирване на останките на Апостола! За начало няма да цитирам целия поток от мисли на живописеца Антон Митов, а само неговото обобщено:  което е достатъчно за кратка илюстрация на патилата. И е казано с огромна тежест на сърцето от стария български майстор. Все пак той е своего рода един от първите критици на монумента.Според мен критикува с право, защото Митов е завършил Флорентинската академия за изящни изкуства и възклицанието му е изтръгнато, сравнявайки нашия паметник и флорентинския Обелиск [1], който е подобен по форма, но с друга символика.Първо обаче - италианският паметник е много по-висок, изграден от цели блокове полиран гранит. И второ: струвал е - за сравнение в тогавашни български пари - около 11 000 лева. Нашият е по-малък на височина, но затова пък стойността му е в пъти повече: дадени са реално около 75 000 златни лева! Ясно става защо Митов е бил толкова възмутен от цялата тая съсипия, както и от безкрайните прекъсвания на строежа, безхаберието за вземане на адекватни решения от страна на община, от Народно събрание и прочее, и прочее. Нищо ново под слънцето и днес, нали?Мисля, че Митов наистина е имал право да критикува, а недоволството му е захранено не само от ужасния, набъбнал по неизвестни причини финансов разчет, ами и от това, че нашият паметник е изграждан невероятните 16 години. И поради неясни, мъгляви и необосновани причини все не е довършван.Има твърде много интересни факти, описани в книгите на художника и скулптор Александър Стефанов – Теренти [2], мой приятел по интереси, голям изследовател на живота на Васил Левски.Теренти, освен художник по професия, по призвание е изключително заразителен, страстен откривател на всякакви автентични документи и случки из живота на Апостола.Конкретно по темата той пише как в чрезвичайно дългата история около строежа на паметника са намесени всякакви маймунджулъци, пълен набор от похвати като заиграване с рушвети, пазарлъци за купища пари, неволите на строители като Перукети (Абрамо), на скулптора Вейр (Рудолф) - автор на отливката на Левски от източната страна на монумента, безропотната безплатна работа на общинския тогава архитект Колар (Антонин или по подпис Абрам), който пък от своя страна изготвя плана на паметника. Единствено безпрепятствено Колар реално изпълнява отначало докрай инженерните си задължения, ведно с цялата гама техническа работа. А също и което е най-важното – той го прави абсолютно безвъзмездно, без допълнително възнаграждение, защото е на общинска заплата като Главен архитект на града по това време.По отношение на фалита: той е на италианеца Перукети и е свързан с незаинтересоваността от страна на общината, непочтено зарязала дори да отговаря на срочните му молби за финансиране. Естествено, познато и днес „качество“ е да не се отговаря адекватно в срок, както е договорено предварително. Това, както се досещате, повлича и орязването на парите за подизпълнителите от страна на горкия италианец, в случая това са каменоделците по доставката на гранита [3].Корпусът на паметника - след няколкото прекроявания и поправки на височината - днес се състои от две главни части: четиристенна призма с много корнизи, триглифи и други архитектурни пластични украшения. Завършва със слабо пресечена на върха четиристенна пирамида, а металните вериги, които опасват паметника, фенерите (кандилабрите) са изляти от виенската фирма \"Рудолф Филип Ваагнер\" (днес съществува под името Waagner Biro AG). Бронзовият релеф на Апостола е излят от виенската фирма „Ернст Кайл и Андерс Фраузер“.По отношение на фризовете от 8-те волски черепа и 16-те змии - има хиляди хипотези и легенди за масонска принадлежност на Апостола. Но, естествено, нямат нищо общо с това. Всъщност обяснението е много простичко – такива пластични украси се наричат „Букранион“ и означават в превод от гръцки език „Бичи череп“, което в случая е традиционен, декоративен елемент с формата на череп от глава на бик. Толкова за принадлежноста на Апостола към масоните и всякакви такива подобни твърдения.Нека с помощта отново на Сашо Стефанов да надникнем какво е ставало зад кулисите на представлението с паметника - по отношение на процеса по строежа му и съответно похарчените средства, но във времето, дълго преди да се родят критиките на Митов.Веднага след Освобождението, през лятото на 1878 г., Софийският общински съвет начело с кмета Димитър Xаджикоцев предлага да бъде издигнат монумент на Апостола на българската свобода Васил Левски. Всъщност нека отбележа, че този паметник ще е изобщо първият в новоосвободеното Княжество. След единодушното решение за увековечаване на Апостола в София започва събирането на волни помощи от всички градове и села. Избраният за общински архитект, чех по произхождение, Колар, който е създател и на първия градоустройствен план на София, изготвя и собствен проект за монумента.Интересното е, че според първия негов чертеж, паметникът завършвал на върха на пирамидата с голям кръст върху полумесец, както се вижда на една от снимките. По-късно, най-вероятно по причини от политически характер, авторът изменил замисъла си за горната част, маха кръста и полумесеца и така паметникът е изпълнен, както го виждаме днес.С течение на времето по разни причини замисълът за монумента е бил пренебрегнат от софийските общински управи. При това - въпреки ентусиазма и назначения комитет по събиране на средствата. Старите основи на бъдещия паметник периодично са разкопавани, все се захващал нов градеж, маркиран с камъни и дъски, все в по-голям размер, леели се плочи, редели се камъни, но доизграждането обаче, неизвестно защо, не тръгвало по мед и масло. В крайна сметка мястото било изоставяно за дълги периоди да се руши от времето и от природните стихии. И така, според описанието на свидетели, зарязаният строеж - въпреки изградената с обикновени камъни част - добивал твърде жалък вид. Въпросът за довършването на изоставения паметник на Апостола се повдигал наново и наново, и то официално в общинския съвет. Но решение така и не било взимано. И ето че работата се проточила така още цели две години.Месец февруари 1884 г. очевидно се оказал най-късметлийският - от управата на общинския съвет решили твърдо да бъде построен паметникът. А може би и по причини по-бързо да се приключи с това извънредно задължение, което им отнемало много енергия и разправии. По средата на същия месец била назначена нова комисия, която да се грижи и ръководи работите по направата на паметника.Междувременно арх. Колар преначертал и представил нов проект за паметника, съобразен с регулацията и новите планове за развитие на града, чийто изготовител е самият той. В края на другия месец (март) архитектът представил новия си проект на Комисията, а те от своя страна изказали мнение, че отгоре на паметника трябва да бъде поставена в цял ръст бронзова статуя на Васил Левски. След поредното обсъждане комисията и архитектът отсъдили, че това ще надмине всякакви бюджети, но все пак стигнали до решението, че монументът си заслужава да бъде построен от боянски гранит, но нека да е по-висок с два метра от изначалната начертана идея. Перпективно - за да изглежда по-величествен, което наистина е вярно, защото самата му локация тогава е означавала, че мястото ще бъде доста посещавано. Дори предварително са били тиражирани картички на фотографирания проект (в 300 издадени екземпляра), целта на които било да се продават по 2 лв. (половината от постъпилите средства да са в полза на Фонда за построяването).Въпреки добрия пореден старт на идеята за паметник на Апостола, пак имало неуредици – били назначени, но не се състояли търговете за основите и изграждането. Цялата тая работа имала един законен начин – да се даде на независим отделен финансов предприемач. Какво става с финансите: те са новата неуредица, тъй като от провинциалните общини никой не се обадил какви средства са били събрани досега. Не се учудвам, българинът и до днес хич не е много отзивчив за събиране на пари - разбира се, нека не обобщавам генерално, има изключения. Та, комисията отново замразила строежа.Малко преди 1885 година, чрез гласуване в IV Обикновено Народно Събрание било решено отпускане на изискуемата предварително помощ в размер на 20 000 лв. Парите влезли в употреба чак през април 1885 г. Добре, даже чудесно, изглеждало, че работата щяла да продължи по план. „Да, ама не“ - както казваше покойният Петко Бочаров: появил се новият препъни камък: майсторите каменоделци от София и околностите трябвало да представят офертите си за направата на паметника съобразно модела и изискванията на поръчителите, което те пък изпълнили чак през месец юни. Въпреки че е средата на годината, офертите на италианеца Абрамо Перукети и чеха Франц Новак били навреме представени, но до решение за одобрение така и не се стигнало.Да видим как са се развивали нещата с не по-малко позорното безкрайно строене на паметника: настъпва август 1885 г., вече тече възложен договор на каменоделеца Абрамо Перукети, според който той е зъдължен да извърши градежа в рамките на една година (до септември 1886 г.). Само че финансите на комисията тотално са изчерпани, дори тя е задлъжняла. Престанах да броя, но строежът на паметника за кой ли път бил наново преустановен. Ужас, ето че всичко трябвало да започне съвсем отначало.И сега нека с широка крачка прескочим цялата 1886 г., защото през нея нищо не се е случило и дори нищо се е правело. Тук, в тази едногодишна пауза, може да отворя една скоба по повод събирането на средствата: паметникът в чест на националния ни герой е вдигнат не само с участието на общественоста ни, но и със съдействието на човека, който учавствал пряко в изготвянето и подписването на присъдата. Същата тази присъда, която в крайна сметка пратила Апостола на бесилото. Това е Иванчо Хаджипенчович, един от тримата посветени чиновници, член на Държавния съвет на Османската империя и на Върховния съд, назначен както и останалите със специален указ от султана. Целта е да разпитват участниците, свидетелите, да водят и довършат съдебния процес над заловените след обира при Арабаконак. Не му е било за пръв път, имало е случаи, в които като назначен чиновник лично е помогнал на мнозина българи да отърват затвора или заточението в далечния Диарбекир. Намирате противоречие, нали? То обаче си има обяснение: несъответствието произтича от това, че повечето заможни хора от това време са се държали старателно настрана далеч от бунтове и хаос. Били са против въстанията, смятали са, че народът не трябва да роптае на висок глас, ами да постига целите си бавно, яваш-яваш, по законен път, тоест само и единствено с височайшето благоволение на върховната власт на султана, на везира и прочие височайша милост. Хаджипенчович надживява жертвите си и дори става дарител на средства за паметник на една от тях – на Васил Левски.Настъпилата след едногодишна летаргия нова 1887 година събира комисията за пореден път да обсъди искането на нова финансова инжекция (отново от Общината). Отделно, назначените от нея доброволци емисари започват да събират средства за паметника из провинцията. Без да влизам във финансови подробности, само ще обобщя, че на доброволците, пътуващи из всички кьошета на страната, почти никой не се е отзовал, ако изключим разбира се най-значителната сума, постъпила от община Русе, която е в размер на... 500 лв. Друго почти не е било събрано. Да, защо ли не се учудвам?Не намирам обаче причината за мълчаливия отказ от Народното ни събрание, което наново разгледало искането на комисията за поредното отпускане на средства. Представете си го само – депутатите от Събранието този път не са гласували за никаква сума, даже изобщо не се и отзовали на прошението!И така, търколили се още месеци в търсене на средства, на хленчене, на молби и кандърдисвания на всякакви нива. Колкото и да се отпускали нови и нови средства, паметникът в краен резултат до тоя момент бил изкаран само до обелиска, тоест до пирамидата. Средствата за довършване все не стигали, въпреки това, че предприемачът Абрамо Перукети неуморно работил (в повечето периоди дори без пари) по каменната част на паметника с малки с прекъсвания от края на 1885 г. до средата на 1890 г.Какъв е в крайна сметка резултатът: паметникът на Левски бил започнат през есента на 1878 г., завършен окончателно към средата на 1891 г., а открит тържествено чак след четири години - на 22 октомври 1895 г. Като изполвана сума закръгляме 75 000 златни лева, което - както писах в началото - е възмутило не само Антон Митов, но и мнозина други критици на епопеята.[1] Обелискът във Флоренция е издигнат в памет на Освобождението от австрийците[2] Александър Стефанов е съавтор от колектива, направил паметника на Стефан Стамболов в градинката на Кристал.[3] Доставките на гранит са от софийското село БоянаИзточници:„Левски и попът“ – Александър Стефанов„Апостолът Васил Левски в българската преса, избрано“ – Ал. Стефанов, София, 2015", "date": "2020.02.01", "title": "Защо бяха нужни чак 16 години, за да има София паметник на Васил Левски?"}
{"url": "https://offnews.bg/litca/pochina-meri-higins-klark-kralitcata-na-saspensa-720753.html", "text": "Американската писателка Мери Хигинс Кларк, известна като \"кралицата на съспенса\", почина на 92 години в Нейпълс, щата Флорида, предаде Асошиейтед прес, като се позова на нейния издател.Мери Хигинс Кларк е родена на 24 декември 1927 г. в Ню Йорк. Тя е автор на над 50 книги в жанра трилър, повечето от които са бестселъри в САЩ и европейските страни.Сред най-полулярните й романи са \"Момиченцето на татко\", \"Къщата на спомените\", \"Някои дебне в нощта\" и др.", "date": "2020.02.01", "title": "Почина Мери Хигинс Кларк - кралицата на съспенса"}
{"url": "https://offnews.bg/bojni/svetovni-zvezdi-v-bojnite-sportove-pristigat-u-nas-za-senshi-5-720758.html", "text": "Световни звезди в бойните спортове и изкуства ще пристигнат в България за петото издание на SENSHI. Очакваното с огромен интерес бойно шоу е на 22-ри февруари в Двореца на културата и спорта във Варна. Този път сред почетните гости са три холандски кикбокс величия – четирикратните шампиони на К-1 Ернесто Хуст и Семи Шилт, както и трикратният първенец на К-1 Петер Артс.Към тях ще се присъедини и генералният секретар на най-голямата киокушин организация KWU (б.р. – Световният киокушин съюз) Шихан Александър Пичкунов. Легендарният боец има финал на световните серии Гран При по К-1 през 2007 и 2008 година.Освен това е и бронзов медалист от Световното първенство по карате киокушин през 1999 г. в абсолютна категория, сребърен медалист от първенството на Русия по киокушин през 2004 и победител в купата на Русия по киокушин от 2001.Специалните гости ще влязат и в една важна роля по време на SENSHI – те ще бъдат рефери на някои от битките. Шихан Рамил Габасов, който е член на Борда на Световния Киокушин Съюз (KWU) и председател на Руския съюз по бойни изкуства, също ще изгледа на живо 9-те битки от предстоящото SENSHI.Непосредствено преди бойното шоу - от 20-ти до 21-ви февруари, легендите ще се включат в Международен семинар за инструктори, състезатели и съдии, който ще се проведе във Варна. Той ще бъде по правилата на Професионалната лига на Световния киокушин съюз (KWU International Professional League).Именно Професионалната лига е автор на правилника KWU SENSHI, който се играе единствено на ринга на галата и гарантира класни битки. Мисията зад създаването му е да възроди най-старите правила в киокушин, от които произлизат много бойни стилове и техните правилници, сред които и дисциплината К-1.Обучението ще водят Ернесто Хуст, Петер Артс, Семи Шилт, Шихан Рамил Габасов, Шихан Александър Пичкунов, както и българското участие от страна на Шихан Иво Каменов – изпълнителен директор на Професионалната лига на Световния киокушин съюз и председател на Националната асоциация на бойните спортове в България, и Шихан Асен Асенов – член на УС на Българската карате киокушин федерация и първият златен медалист от Европейско първенство по киокушин за България. Успешно преминалите обучението ще получат и Диплома. ", "date": "2020.02.01", "title": "Световни звезди в бойните спортове пристигат у нас за SENSHI 5"}
{"url": "https://offnews.bg/temida/i-v-sabota-geshev-niama-spirka-obiavi-vojna-na-bitovata-prestapnost-720764.html", "text": "Свръхактивността на новия главен прокурор Иван Гешев продължи и днес. В почивния съботен ден, след акциите срещу хазартни босове и закачките с президентската институция, обвинител №1 слезе и до теми, които определено вълнуват народа.Там тече специализирана операция по линия на битовата престъпност след като е установен член на престъпната група, която е извършвала въоръжени грабежи на бензиностанции в столицата, съобщи БГНЕС.Задържано е едно лице, издирват се още четири, съобщи от своя страна главният секретар на МВР главен комисар Ивайло Иванов.Главният прокурор съобщи, че разкритата група, освен с обири на бензиностанции, се занимавала с грабежи, кражби и отнемане на моторни превозни средства.Въпросната група е извършвала престъпления не само в София, и на територията на СДВР, но и извън страната. Бандитите са се опитали да оберат магазин за цигари миналата вечер.ЕКСКЛУЗИВНО: Васил Божков е задържан (ВИДЕО)Иван Гешев добави, че в целия квартал „Христо Ботев” се извършва специализирана операция по отношение на битова престъпност, проверява се контингентът с повече от едно висящи дела, досъдебни производства и др.", "date": "2020.02.01", "title": "И в събота Гешев няма спирка - обяви война на битовата престъпност"}
{"url": "https://offnews.bg/sviat/indijskoto-pravitelstvo-spi-dokato-priema-biudzheta-720781.html", "text": "Почти всички министри в индийското правителство заспаха по време на представянето на държавния бюджет на страната за тази година, пишат руски сайтове, цитирани от БГНЕС.Министърът на финансите на Индия Нирмала Ситхараман счупи рекорда за най-дългата реч, като не спря да говори точно 2 часа и 38-минути.Видимо след речта не само Ситхараман беше уморена, но и парламентаристите се отегчиха.Видеоклип с министъра Р.K. Сингх набира популярност в социалните мрежи. Във видеото Сингх отчаяно върти очи в опит да остане буден по време на дългата реч за държавния бюджет.След края на речта парламентаристите бяха напълно изтощени и къде на шега, къде наистина, поискаха ограничение в продължителността на изказванията по закон.Предишният рекорд за най-дълга реч отново се държи от Нирмала Ситхараман и е произнесена през 2019 г. отново по време на представяне на държавния бюджет. Тогава обаче представянето било по-кратко – “само” 2 часа и 13 минути.", "date": "2020.02.01", "title": "Индийското правителство спи, докато приема бюджета"}
{"url": "https://offnews.bg/obshtestvo/samoletat-s-evakuiran-balgarin-ot-kitaj-katcna-v-germania-720783.html", "text": "Самолет на германските военновъздушни сили, който беше изпратен да евакуира над 100 души от огнището на коронавируса - град Ухан, кацна на летището във Франкфурт, съобщи БГНЕС.Пътниците са 102 германци и 26 чуждестранни граждани ще бъдат прегледани в специално оборудван кът на терминала на летището. На борда на самолета има и българин с двойно гражданство, както и гражданин на САЩ.След това тези, които са здрави, ще бъдат транспортирани с автобус до военна казарма близо до Гермерсхайм, където ще бъдат затворени под карантина в продължение на две седмици.Самолетът трябваше да спре да презареди в Хелзинки, след като беше върнат от летищните власти в Москва под претекст, че летището няма капацитет да приеме самолета.Германският министър на здравеопазването Йенс Спан заяви, че пътниците, които са се качили на самолета, нямат симптоми на заболяване.Въпреки това всички ще бъдат прегледани при пристигането си, а тези, които показват признаци на инфекция, ще бъдат откарани в болница във Франкфурт.Останалите ще бъдат прехвърлени в център за обучение на германските военновъздушни сили в Гермерсхайм, където ще бъдат настанени в отделна сграда с отделни стаи, с изключително ниво на дезинфекция.До момента в Германия са потвърдени 7 случая на заболели, всички те се намират в Бавария. Болните са шестима служители на автомобилния доставчик Webasto и дъщеря на един от служителите, което прави първия случай на предаване на вируса от човек на човек в страната. Всички тези хора \"са в много добро здравословно състояние\", увери министърът.Като рестриктивна мярка обаче децата на служители на Webasto няма да посещават детски градини и училища, а автосервизите, с които работи компанията, са затворени за неопределено време.", "date": "2020.02.01", "title": "Самолетът с евакуиран българин от Китай кацна в Германия"}
{"url": "https://offnews.bg/obshtestvo/zapochva-stroitelstvoto-na-spasitelnia-vodoprovod-za-pernik-720752.html", "text": "Днес започват изкопните и строителните работи по изграждането на водопровода от село Мало Бучино до Перник, по който градът ще получава вода от язовир „Бели Искър“, съобщи Министерството на икономиката.Водата ще преминава през столичната ВиК инфраструктура. Така ще може да се запази водният режим, действащ в момента, докато се напълни пернишкия язовир напролет.Водопроводът и помпената станция ще струват 26 милиона лева, съобщи по-рано тази седмица премиерът Бойко Борисов и разпореди незабавно да се започне изграждането.Не е обявена обществена поръчка заради форсмажорните обстоятелства.Обещанието на министъра на икономиката Емил Караниколов е водопроводът да се построи за по-малко от 45 дни като ще се работи денонощно от над 10 екипа.Заради строителството на водопровода се ограничава движението по участък от третокласния път село Големо Бучино - Перник, съобщиха от Агенция Пътна инфраструктура (АПИ).За извършване на необходимите строителни работи до средата на февруари се спира движението в участък с дължина 1200 метра от разклона за село Люлин до отбивката за регионалното депо за битови отпадъци в Перник.Обходният маршрут е автомагистрала „Струма“ - общински път до село Люлин - третокласен път Дивотино - Перник.По-рано тази седмица кметът на Перник Станислав Владимиров определи като реалистичен срока за строителството на водопровода при Мало Бучино, който трябва да свърже ВиК системите на миньорския град и на столицата.Плановете са водопроводът да бъде изграден за 45 дни. А Владимиров отново заяви, че това е единственото решение за преодоляването на водната криза в Перник.", "date": "2020.02.01", "title": "Започва строителството на спасителния водопровод за Перник"}
{"url": "https://offnews.bg/evropa/shotlandia-pak-e-buntovna-i-drazni-london-otcveti-sgradata-na-pravite-720754.html", "text": "На фона на радостта от Брекзит и тържествата на поддръжниците от излизането на Обединеното кралство, Шотландия не пропусна възможността да раздразни властите в Лондон. И за пореден път да обяви, че иска независимост и членство в ЕС.Сградата на правителството в Единбург беше осветена в цветовете на флага на ЕС.А първият министър на Шотландия г-жа Никола Стърджън сподели снимката и написа призив към \"европейските приятели и съседи да оставят лампата да свети за Шотландия\".Постът на Стърджън естествено предизвика лавина от коментари, не само от гневни шотландци, но и от хора от различни европейски държави, които й пожелават Шотландия скоро да се върне в Европа.", "date": "2020.02.01", "title": "Шотландия пак е бунтовна и дразни Лондон: Оцвети сградата на правителството си с цветовете на ЕС"}
{"url": "https://offnews.bg/obshtestvo/borisov-vaorazhava-sluzhbata-za-podslushvane-720741.html", "text": "Служителите от Държавна агенция \"Технически операции\" (ДАТО) ще могат да носят служебно оръжие. Това е записано в проекта на Инструкция за условията и реда за носене на служебно оръжие, публикуван в сайта на Министерския съвет за обществени консултации. Вносител на доклада е премиерът Бойко Борисов.Държавна агенция „Технически операции” е специализиран орган към Министерски съвет за осигуряване и прилагане на специални разузнавателни средства. Основните функции на агенцията са свързани с ефективно събиране на информация, чрез специални разузнавателни средства и изготвяне на веществени доказателствени средства за противодействие на трансграничната, тежката и организирана престъпност и тероризма, според определението на сайта на службата. Агенцията обезпечава оперативно-издирвателните и разузнавателни структури, органите на досъдебното производство и съда с информация, получена от прилагането на специални разузнавателни средства.В доклада на Борисов се казва, че наредбата се пише заради промяна на закона за службата през май миналата година с която им се дава право да носят оръжие.С наредбата се регламентира условията и редът за носене на служебно оръжие, както и неговото съхранение. Наредбата веднъж вече беше качена за обществено обсъждане през лятото, но сега е пренаписана.Променен е чл. 5. В старата му версия в ал.2 се уточняваше, “че кобурът трябва да осигурява бърз достъп до ръкохватката на оръжието от стрелящата ръка, бързото му изваждане, скритото носене и да изключва случайното му изпадане”. Забранява се откритото носене на оръжие, посочва се още в проекта на инструкцията.", "date": "2020.02.01", "title": "Борисов въоръжава службата за подслушване"}
{"url": "https://offnews.bg/interviu/dimitar-hristov-vdahnovenieto-e-dvuposochen-protces-720710.html", "text": "Художник, фотограф, уебдизайнер, Димитър Христов е носител на редица награди и отличия в областта на графичния и уеб дизайн и дигиталната графика. Автор е на двутомния фотоалбум антология „Конете\", негови фотоси са публикувани в редица престижни световни издания, а сред множеството корици на книги, дело на Христов, са и бестселър “The One Dollar Horse“ на Лоурен Ст. Джоан и емблематичната поредица „Черният жребец“ на Уолтър Фарли. Той е част от световния елит фотографи на конна тематика. Създател на иновативното приложение Vivid Harmony, което конвертира изображения с хроматични цветове в музика. За хармонията, вдъхновението и предстоящата лекция на събитието , разговаряме с Димитър ХристовВашите проекти винаги са били много вълнуващи, но как се стигна до най-вдъхновяващия - Vivid Harmony?Имам интереси в различни сфери на изкуството и обичам да откривам взаимовръзки между различните неща, с които се занимавам. В конкретния случай - музика и изобразително изкуство. Тези задълбочени познания, които имам в цветознанието и музиката, ми дадоха възможност да открия това припокриване в хармонията им. Като плод на един дълъг процес на изследване и анализ на различни произведения от двата вида изкуства успях да направя това откритие и то беше изключително интересно за мен. След това се породи желанието ми да го споделя и да го направя по-достъпно за повече хора. Така се стигна до формата, под която да го разкажа, а именно тази лекция. Последваха множество покани от много интересни места, като особена чест за мен е поканата от Националната художествена академия.Очаквахте ли толкова голям интерес към проекта си?Нямах никакви предварителни очаквания, желанието ми беше само да споделя този начин на хармония между цвят и тон и по някакъв начин да вдъхновя хората, които се занимават с тези изкуства. Истинското удоволствие идва от това да вдъхновиш някого. Интересът наистина беше огромен. В един момент ми беше непосилно да отговоря на всички молби, които хората ми изпращаха за пресъздаване на картини в музика, независимо колко приятни ми бяха техните запитвания. Затова включих уменията си на програмист и уебдизайнер и се изправих пред голямото предизвикателство да изведа цялата логика на разработката ми в алгоритъм, който да автоматизира процеса. Така се появи приложението , което не е комерсиално и е напълно свободно за сваляне. Резултатите и отзивите отново много ме изненадаха. Радват ме много и идеите, които хората ми дават за развитие и надграждане, които в голямата си част са страхотни и напълно осъществими. Целият процес на извличането на стойности е двупосочен – от цвят да се превърне в музика и от музика в цвят. Преобразуването на звук в цвят за момента не е включено в приложението. Причината е, че телефоните стремглаво усъвършенстват камерите си и това позволява да постигна едни добри стойности в анализа с минимално допустими грешки като процент, но микрофоните не са същото ниво, на което да може да постигна достатъчно добър анализ в обратна посока.Кои картини звучат най-интересно?Акварелите са най-интересни, защото има огромно предизвикателство. В акварелната техника през цялото време има преливане от стойност в стойност. Това е и нейната красота. За да се изсвири акварел трябва да се направи преливане на стойности. Може да го постигнем, изсвирвайки дори само един акорд, с допълващ тон към него или чрез модулиране, транспониране. В музиката изключително често се използва транспониране за онзи експанзивен момент, в който например се издигаш с полутон нагоре. Ако си представим, че акварелът е преливане на стойности и модулирането също е преливане на стойности, един добър музикант може да го изсвири.Как Ви помагат отзивите от потребителите на приложението?Обратната връзка е изключително важна за мен. В началото нямах идея къде може да бъде полезно приложението. Знаех само, че е интересно и лесно за прилагане. Но хората започнаха да ми дават обратна връзка къде и как може да се използва. Това са експерти, от чиито области аз не разбирам, но съм щастлив, че приложението се използва вече в сценичните изкуства, в арттерапията и пр.Казвате, че най-приятното нещо е да вдъхновите хората. А Вашето вдъхновение откъде идва?Това е двупосочен процес. Вдъхновението се връща при мен от хората, които съм вдъхновил. Това, че хората се радват на това, което правиш те надъхва да продължиш. Много автори са вдъхновение, не мога да назова конкретни имена. Но този обмен на вдъхновение и енергии е и истински вълнуващ. Сюзан Зонтаг нарича \"героизъм на виждането\" умението да забелязваш хубавото наоколо. Съгласен ли сте с това твърдение?За първи път го чувам и много ми хареса. Трудно е да се виждат хубавите неща, но човек трябва да изгради положителна среда около себе си и да прояви воля за това.Конете все още ли са Вашата страст?Конете са моята огромна страст. Благодарение на любовта ми към тях, съм сред топ 10 фотографи на конна тематика в света. Не съм търсил това признание целенасочено, но това пак е форма на връщане на любовта и вдъхновението. Аз съм вглъбен, концентриран да представя конете по начина, по който аз ги виждам – като митични същества, като символ на свободния дух, на волята, на красотата, на грациозността. Много е приятно като се окаже в един момент, че много хора също се вдъхновяват от тази моя страст и оценяват високо работата ми.Какво ще представите в предстоящата си лекцията на събитието Психология на маркетинга?В лекцията \"Единна хармония – цвят и музика\" ще изследвам паралелите между изображенията и музиката. Например в цветното колело, когато се използват срещуположни цветове, те са в най-силна динамика, най-силно контрастират. Контрастът е твърде агресивен, затова се използва разделно-допълващ цвят. Не се взима конкретният срещуположен цвят, а се използват двата съседни негови цвят. Това се използва от художници, рекламисти, дизайнери, от всички, които искат да въздействат чрез цвят. Тази схема в музиката се нарича класическа блус схема. Звученето и визуалният изглед имат пълно припокриване като динамика, стойност и въздействие.Друг пример: Аналогичните цветове се наричан съседните на избран цвят, в тях има мекота, лежерност, това са онези картини, които ни внушават спокойствие. В тях няма динамика. В музиката това се нарича фламенко. В тази лекция давам конкретни примери за различните стилове, цветови комбинации, хармонии и различни стилове в музиката. Например с едни и същи цветове може да се нарисува фламенко танцьорка, пожар и червено цвете и те ще въздействат по различен начин. По същия начин със същите музикални стойности може да се изсвири фламенко, може да се изсвири и метъл. Всичко зависи от ритъма, от начина, по който може да бъде поднесен.Ще акцентирам върху приятното, а не агресивно въздействие върху мозъка. Ако накараш човек да се чувства приятно, значи той е стигнал до момент на покой, а щом е стигнал до момент на покой, значи може да разсъждава и съответно да вземе правилно и разумно решение.А какви са Вашите очаквания за предстоящото събитие?За мен е изключително интересно да се обединят познанията в различните области. Като разясня как е структурирана разработката и всеки експерт я съотнесе към своята област от познания да открие хармонията и там. Да изградим един пъзел от хармония в сферите, които познаваме. Един живот няма да ми стигне, за да науча всичко, което искам.", "date": "2020.02.01", "title": "Димитър Христов: Вдъхновението е двупосочен процес"}
{"url": "https://offnews.bg/nashite-avtori/arogantni-chudovishta-720649.html", "text": "Знаете ли кой е първородният грях? Въпросът е важен независимо дали вярвате, че има Господ, или не, а отговорът е сред най-фундаменталните за човечеството. Защото религията, културата и философията се преливат в сплавта, която оформя съзнанието и поведението на всеки от нас.Ще сбъркате, ако речете неподчинението на Адам и Ева, макар и да сте близо. Първородният грях всъщност е гордостта. Тя е коренът на злото. Тя кара Луцифер, най-красивия, могъщия и доверения ангел на Бог, пръв да се разбунтува и бъде низвергнат. Тя, с всичките си производни - арогантност, високомерие, егоизъм, нарцисизъм, себелюбие, себичност, егоцентризъм, надменност, тщеславие, горделивост - е в основата на останалите 6 смъртни грехове: похот, чревоугодие, алчност, леност, гняв и завист.Гордостта е облизващият се звяр, спотаен в сенките на Фройдовото То, на нашето безсъзнателно животинско, готово да скочи и прегризе гърлото на всеки, застанал на неговия път. Подивялото шимпанзе, което ще разкъса с голи ръце противника си, ще изяде децата му и насили жените. Просто защото.Именно срещу този хриптящ звяр плитко вътре в нас хилядолетия наред всички големи религии, философии и култури по света се борят. За да можем да достигнем до днес, когато за повечето хора на Земята – християни, мюсюлмани, будисти, атеисти, индуисти и др. – подобни жестокости да са немислими.Вместо това тя ни лъсти: Аз съм най-важен. Моите желания са на първо място. Защо аз да отстъпя? Кой си ти, че да ми говориш така? Под нивото ми е да се извинявам. Аз заслужавам по-добър любовен партньор. Тази работа не е достойна за мен. Чуждото страдание не ме засяга. Нима съм длъжен някому? Само моята истина е от значение. Откъде-накъде ще се съобразявам с теб?Ние никога не сме спирали да чуваме тези думи в главата си. И никога няма да спрем. Защото хората сме съществата, където изправящият се примат среща падащия ангел, както казва сър Тери Пратчет.Въпреки това днес човечеството се намира на върха на своето развитие в цялата си история. Никога досега не сме имали по-здравословен, качествен, дълголетен, задоволен и сигурен живот. И това е неоспорим факт. Не говоря за конкретни нации и личности, които може и да са видели по-добри времена, а за всички 7,5 милиарда души като цяло.Това се случи, след като арогантността и алчността на старите империи достигна до безумието на Втората световна война и последвалите (и предхождащи) мракобесни комунистически и фашистки режими в Азия, Европа, Африка и Южна Америка, което доведе до смъртта на стотици милиони и страданието на неизброимо повече.Повечето европейци видяха уродливото чудовище, в което са се превърнали, и се покаяха. Смириха се. Така се роди най-великият и чист (не без своите сериозни критики) политически проект в историята на човечеството – Европейският съюз. Съюз, основан не на идеята да граби, подчинява и унижава другите страни и народи, а да дава, развива и уважава. Едва ли има друга държава или политическа организация, която да е направила толкова много и толкова безкористно колкото ЕС.Днес обаче повечето от нас или са забравили, или никога не са изпитвали ужаса и страданието на войните и немотията от преди 20, 30 или 75 години. Струва ни се, че най-лошото не може да се случи. А и да се, със сигурност няма да се случи на нас. Че сме по-силни, по-умни, по-можещи. Че скучните и сбръчкани бюрократи в Брюксел само спират потенциала ни за развитие.Кои са те, че да казват  какво да правим? Защо да се  с разни скапани държавици, които са под нивото ни?  заслужавам повече. Елате ни вижте.На 31 януари 2020 г., Великобритания напусна Европейския съюз, водена от чувство за гордост, величие и непреклонност. Преди два дни близо 700 депутати от 28 европейски страни . Началото на края на Европейската цивилизация във вида, в който я познаваме. Край, който няма да настъпи днес, не и след 20 години, може би след 100, след 200. Точно както се случи с Персия, с Рим, с Византия, с Египет. Освен ако не се поучим от историята и същевременно не осъзнаем, че „в Европа има два вида държави: малки и такива, които все още не знаят, че са малки“.Мнозина от англичаните са твърде високомерни, за да го признаят. Все още си мислят, че са империя. А повечето империи се развиват, като използват, ограбват и подчиняват други народи и държави. Докато бедните, гладните и гневните варвави не почукат на вратата ти в един хубав ден със сметката. Затова мотото на Европейска служба за външна дейност е: „Ако Европа не изнася стабилност, ще внася нестабилност“. Да, наистина е силно възможно Великобритания да се развива по-добре самостоятелно от ЕС. Поне за малко. Германия също, ако реши. Фрация, Испания, Италия, Швеция. Но нима си струва? Нима най-сигурният начин да осигуриш стабилно и безопасно бъдеще за държавата си не е като помогнеш на другите страни да имат такова?ЕС, разбира се, има своите сериозни проблеми, които са тема на друг текст, но нещата, които ни обединяват, и ползите от тях – са в пъти повече от това, което ни разделя. Много по-добре би било да се борим заедно за разрешаването им, отколкото да си хванем бохчичката и да се ометем.Ала гордостта ни отново надигна грозната си, но нагиздена глава.И не само нашата. Много от държавите се оядоха и започна да им доскучава. Започнаха да забравят. Те не искат разни смотани, фъфлещи и предпазливи технократи и бюрократи. Искат дръзки, смели и кресливи лидери. Хляб си имат. Сега им трябват зрелища. И започнаха да изскачат клоуните на демокрацията, бабаитите на политиката – Борис Джонсън, Доналд Тръмп, Реджеп Тайип Ердоган, Бойко Борисов, Виктор Орбан, Бенямин Нетаняху, Мохамед бин Салман и много, много други. Всички те си приличат не по акъл и образование, о, не. Те са приличат по характер. По своя дързък, груб, циничен, смел... . Всички те казват едно и също: Америка/Великобритания/Турция/България/Унгария/Израел/Саудитска Арабия заслужават най-доброто и не дължат никому нищо.И хората се увличат, вярват, омагьосват се, защото виждат първичните си отражения в тях. И това далеч не са само набедените за прости и глупави маси. Напротив. Заслепени от собствените си красота, могъщество и интелект мнозина от цвета на Европа, Америка и Азия се възгордяват и стават непреклонни. Безкромпромисни. Изкачили са  и сега са принцове по рождение, а боговете им са братя. Но не виждат собственото си морално падение.Именно те ръкопляскат ухилено на Джонсън и се радват в еуфория на Тръмп. Именно те знаят, че властта им принадлежи и ще направят всичко възможно, за да я заграбят и задържат. Защото го заслужават.Старите елити на Запада си отиват. Политиците и интелигенцията, изковани в ужаса на Втората световна война и Желязната завеса, и водени от предпазливост, разбиране и компромиси малко по малко отстъпват. На тяхно място идва новата гвардия, закърмена в мир, просперитет и скука, която не знае металния вкус на кръвта и загубата и не вярва, че някога ще ги научи.Доста е приятно да се смеем на шегичките на БоДжо и БоКо, докато се подиграваме на опита на Брюксел да регулира кривината на краставиците. Или пък да изживяваме собствените си комплекси чрез арогантността на Тръмп и страданието на „дивашки“ народи, за които нямаме капчица разбиране. В един момент обаче това трябва да спре и да осъзнаем зловещия цирк, в който превръщаме живота си.Време е спешно да започнем да култивираме у себе си смирение, съчувствие и разсъдливост. И то не защото варварите вече са пред портите ни. А защото вътре в нас се надига нещо много по-старо и пагубно.", "date": "2020.02.01", "title": "Арогантни чудовища"}
{"url": "https://offnews.bg/futbol/bivsh-goladzhia-na-tcska-e-seriozno-zastrashen-ot-koronavirusa-720757.html", "text": "Бившият нападател на ЦСКА Фернандо Каранга бе обявен за един от бразилците, които са най-уязвими към ширещия се с най-многолюдната азиатска страна коронавирус, който вече създава паника в целия свят, пише \"Меридиан Мач\".Известно е, че футболистът в момента е футболист на китайския Хенан Джануе. В Бразилия съобщават, че Каранга не е особено популярно име в страната. Причина за това е, че нападателят е играл в сравнително по-скромни отбори, а в последните години кариерата му се развива основно в чужбина.Разпространяващият се коронавирус не спира да засяга и други спортове, които изпитват трудности. Европейската атлетика илезе с официално съобщение във връзка с излязлото в сряда вечерта решение за отлагане на Световното първенство в зала в Нанджин от март 2020 за март 2021 година.Континенталният форум под покрив в Торун през следващата година трябва да се проведе от 5 до 7 март, като решението за още едно голямо състезание през март догодина може сериозно да обърка атлетическия календар през зимата на 2021 година.Все пак вчера пристигнаха добри новини от Токио. Организаторите на Олимпийските игри в японската столица тази година отрекоха слуховете, че провеждането на спортния форум е под въпрос заради разпространението на коронавируса.\"Никога не сме обсъждали вариант за отмяна на олимпиадата. Организационният комитет продължава съвместната си работа с Международния олимпийски комитет и други международни организации и ще обсъдим всички извънредни мерки, които евентуално ще бъдат необходими\", се казва в изявление на организационния комитет на Токио 2020.", "date": "2020.02.01", "title": "Бивш голаджия на ЦСКА е сериозно застрашен от коронавируса"}
{"url": "https://offnews.bg/tenis/grigor-dimitrov-vkliuchi-nov-turnir-v-programata-si-720760.html", "text": "Най-добрият ни тенисист Григор Димитров ще участва на турнира в зала в Монпелие, Франция, през следващата седмица, съобщи официалната страница на състезанието.Състезанието първоначално не беше в програмата му, но Григор е приел предложената покана и ще бъде една от звездите на турнира, който е от категория АТР 250.Той беше планирал да играе на АТР 500 турнира в Ротердам от 10 февруари, но вероятно ранното отпадане на Откритото първенство на Австралия е променило програматаДимитров ще дебютира в състезанието в Южна Франция. В Монпелие в игра ще видим още тенисисти като двукратният шампион Гаел Монфис, Давид Гофен, Денис Шаповалов, Феликс Оже-Алиасим, Ришар Гаске, Пабло Кареньо Буста и други.Жребият за основната схема ще бъде теглен по-късно днес като Григор ще бъде сред поставените..", "date": "2020.02.01", "title": "Григор Димитров включи нов турнир в програмата си"}
{"url": "https://offnews.bg/bojni/obsazhdat-se-dve-dati-za-bitkata-pulev-dzhoshua-720756.html", "text": "Преговорите между промоутърите на световния шампион в тежката категория на професионалния бокс Антъни Джошуа и родната звезда Кубрат Пулев все още текат. От двата лагера поискаха допълнителна отсрочка, за да уточнят последните детайли по сделката.Един от сериозните журналисти в боксовите среди - Майк Копинджър оповести, че се е стигнало до принципна договорка и двубоят помежду им ще бъде на 30 май или на 6 юни.Припомняме, че преди няколко дни менижърът на британеца Еди Хърн сподели, че са нужни около две седмици, за да уточнят всичко и заяви, \"Това е почти сигурно. Почти, защото не е подписано и подпечатано. Имаме още време, получихме удължаване на срока за преговори. Всичко е почти решено, много сме близо.Ние искаме мачът да е във Великобритания, но всъщност най-важното е да е там, където боксьорите да изкарат най-много пари от него. Може би ще се наложи да мислим за дата в началото на юни. Ако искаме стадиона на Тотнъм, който е абсолютна цел номер едно, трябва да е през юни\", каза Хърн.Набелязаните локации от Хърн са четири и това са стадионите \"Емирейтс\", \"Тотнъм Хотспър Стейдиъм\", \"Туикенхам\" и \"Принсипалити Стейдиъм\".", "date": "2020.02.01", "title": "Обсъждат се две дати за битката Пулев - Джошуа"}
{"url": "https://offnews.bg/zdrave/borisov-bdi-za-koronavirusa-svika-speshno-saveshtanie-720763.html", "text": "Министър-председателят Бойко Борисов свикваднес съвещание във връзка с мерките за ограничаване и разпространение на коронавируса в България, съобщи правителствената пресслужба.На срещата в Министерски съвет ще присъстват вицепремиерът и министър на външните работи Екатерина Захариева, министърът на здравеопазването Кирил Ананиев и министърът на вътрешните работи Младен Маринов.От Китай се очаква днес да бъдат евакуирани тримата български граждани, които бяха в огнището на коронавируса – град Ухан. След пристигането си в България те ще бъдат поставени под карантина във Военномедицинската академия.До момента жертвите на заразата са над 200, а хиляди са заразени в различни краища на света.", "date": "2020.02.01", "title": "Борисов бди за коронавируса, свика спешно съвещание"}
{"url": "https://offnews.bg/obshtestvo/dva-absoliutni-temperaturni-rekorda-v-haskovo-i-silistra-720784.html", "text": "Два абсолютни температурни рекорда бяха отбелязани днес - в Хасково и Силистра.В Хасково температурата достигна до 18.5 градуса по Целзий, което е най-високата стойност за първия ден на февруари, откакто се правят измервания. Предишният рекорд за този ден е бил преди 72 години, когато са измерени 17.4 градуса.Рекорд беше отчетен и в Силистра, там живачният стълб се изкачи до 17.4 градуса. И в крайдунавския град предишния рекорд е от 1948 година, когато на 1 февруари са измерени 16.5 градуса.Нетипично топло за февруари се очаква да бъде и през утрешния ден.", "date": "2020.02.01", "title": "Два абсолютни температурни рекорда - в Хасково и Силистра"}
{"url": "https://offnews.bg/tenis/veshtaiat-kraj-na-karierata-na-federer-720761.html", "text": "Седемкратният победител в турнири от Големия шлем Джон Макенроу прогнозира, че легендата Роджър Федерер може да сложи край на кариерата си още след края на настоящия сезон.“Не мисля, че поражението във финала на Уимбълдън ще стане голям удар за Федерер – той е твърде опитен за това. Спомнете си колко често отписвахме Роджър, след което той се връщаше и доказваше на какво е способен. Мисля, че този сезон на него му предстои много борба на големи турнири.В същото време този сезон може да стане последен в кариерата на Федерер. Не знам колко дълго ще издържи, освен това мотивацията играе огромна роля.Учуден съм, че по принцип той продължава да играе на най-високо ниво. Възможно е участието в Олимпийските игри в Токио да се явява мотивацията за него в настоящия момент. Разбира се, за тениса ще бъде чудесно, ако Роджър поиграе още година или две”, заяви Макенроу, цитиран от испанското издание El Pais.На Откритото първенство на Австралия в Мелбърн Федерер стигна до полуфиналите, но отстъпи пред Новак Джокович, а след мача заяви, че не е имал и 3 процента шанс да спечели.", "date": "2020.02.01", "title": "Вещаят край на кариерата на Федерер"}
{"url": "https://offnews.bg/evropa/snimka-na-denia-velikobritania-veche-ne-e-v-es-720751.html", "text": "От днес Обединеното кралство вече не е в Европейския съюз.А тази снимка е изключително въздействаща. Служители от администрацията на Европейския съвет в Брюксел махат знамето на Великобритания от сградата.Историческото събитие бе отбелязано с коренно различни настроения.Хиляди привърженици на Брекзит, събрали се на площада пред парламента, отброиха последните минути до Брекзит, а премиерът Борис Джонсън обяви нова ера пред страната.Напускането на Съюза е било „правилно и демократично“ подчерта Джонсън, като обясни, че Блокът е поел в посока, която повече не устройва Обединеното кралство.Премиерът изтъкна, че това е момент на национално възраждане и промяна, но признава, че мнозина са загрижени:Политическите анализатори отличиха помирителния тон на Борис Джонсън и опитът му да не триумфира като победител, а да заема позицията на обединител.Тъй като излизането от ЕС е по-скоро символичен акт заради последващия 11-месечен преходен период, сега големият въпрос е какво ще успее да договори Лондон за бъдещите отношения с блока през този период. Известно е, че Борис Джонсън предпочита търговска сделка по модела на Канада, но все още няма голяма яснота по британската позиция.Канадският модел обаче предвижда сериозно разхлабване на връзките с ЕС, а това може да не се хареса в Уелс, в Северна Ирландия и най-вече в Шотландия, откъдето и в деня на развода с Брюксел надигнаха глас за нов референдум за независимост. В Единбург също се събраха на протест, на който обаче развяха знамето на обединена Европа.", "date": "2020.02.01", "title": "Снимка на деня: Великобритания вече не е в ЕС"}
{"url": "https://offnews.bg/horoskop/horoskop-za-1-7-fevruari-ot-antonia-mechkova-719759.html", "text": "Зарезан и Сретение Господне не са за начало на делови проекти, пък и мнозина не са доволни от признанието, с което зачитат тежкия им труд. Амбициозните Овни да не се поддават на това настроение, а да упорстват за обогатяване на знанията и уменията си, пък и да бъдат по-търпеливи за реализацията на всяка идея. В сряда покажете такт и сговорчивост, в четвъртък щадете силите си, непредвидени ситуации ви изнервят и уморяват, може и близки да разчитат на ваша подкрепа. Петък е точно и само за тях, не пестите време, грижи и обич.Празничните поводи са за купони, но за вас по-важно е да изгладите стар спор с близки, познати, колеги, да заздравите ползотворни връзки. Някои Телци се колебаят за решителна стъпка в любовта, във вторник-сряда нека да извинят грешки и недомислия, пък и да похвалят избраника си за положителните му качества. И вие имате трески за дялане, през уикенда не споделяте всичко, в понеделник се претоварвате с ангажименти. Четвъртък е напрегнат, действайте по делата си най-тактично и благоразумно, роднини и приятели ще ви помагат.Февруари започва с напрежение, а и нежелани изненади, но вие сте достатъчно мъдри, за да действате предпазливо и да откривате шансове даже там, където другите виждат само тежък труд, ядове и забавящи се печалби. Близнаците да овладеят критичността си от понеделник, до сряда споровете не им помагат много. Вторник и следващите дни ще показват колко значими неща можете да направите за най-обичаните и дома, на вас роднини и приятели ще ви помогнат в бъдеще. Ала разбирането им е безценно, спокойно взимате важните решения.Месецът и за вас започва с проблеми, най-вероятно финансови, затова бързо насочете грижи и внимание към дома и близки. Дамите от Рак постепенно ще се справят с напрежението, да не се изкушават от лесни печалби, а ако имат бизнес с приятели, да не забравят пословицата за чистите сметки... Пестете с мяра. Във вторник можете да се впишете в плановете на влиятелни хора и първо като изпълнители, а после и в равностоен съюз да покажете умения, находчивост. Някои се връщат към стари уговорки в петък, там има и пречки.Други и да купонясват за Зарезан, за вас най-важно е планирането на новите дела. Не че Лъвовете ще странят от трапези, но понеделник им носи ненадейни шансове, трябва да бъдат подготвени за всички варианти и да отстояват стъпка по стъпка идеите си, да привличат услуги, където не им достигат свои сили. В четвъртък се огледайте грижливо за нови партньори, ала без да бързате и да се противопоставяте на стари. Търпеливо ловете моменти, които дават обективни условия и с такт и уважение убеждавайте близките си да следват желанията ви.През уикенда си наложете режим – поводи за купони бол, но нали трябва да се постараете и за тонизиране, подготовка на делови изяви. Група Деви смятат, че ще наваксат празничното си отпускане, но то ще им струва големи усилия, да го знаят. А и в работата трябва да проучвате много информация, може да ви пратят на път или ще се мъчите да неутрализирате спорове на колеги. Ще се справите, сряда предполага точно да планирате следващи стъпки и да отделите време на най-близки, залитането по компании поражда и ненужни съмнения...Динамично 7-дневие, затова си направете точен план, иначе купоните ще ви увличат, а в работата ще се колебаете въпреки добрия шанс. Везните още през уикенда ще се натъкнат на делови пречки, дано са си направили точен разчет за труд, средства, време. В понеделник търсете и услуги, без бързане до сряда ще създадете и нови връзки, партньорства. Четвъртък и петък ще напомнят – каквото сте посели, това е никнало. Реколтата е щедра, авторитетът ви расте. Едни се хвърлят в авантюра, други показват безкрайна преданост към любим.Началото на месеца не е леко и за вас, може да не сте организирали добре начинания или да не сте преценили задачи, време, средства и разстояния. Е, Скорпионите ще намерят решение за всяка трудност, макар че често ще им идва нанагоре от понеделник до сряда. Но приносът ви за екипи или за най-близките ще бъде признаван. В петък това ви дава сили да се дистанцирате от спорове на колеги, познати или роднини, ако темата не ви засяга пряко. Пък и с когото трябва сте уточнили изпълнение на общи идеи, там е вниманието ви.През уикенда май не предвиждате колко задачи ще ви се натрупат на гърба занапред, мнозина са на купонджийска вълна, мислят за лични изяви и изгоди. В понеделник Стрелците ще разберат рискове от какви неразбирателства крият амбициите им, да действат по-мъдро и да не търсят печалба само за себе си. От сряда нещата се понаместват, забавените потръгват, колегите се сплотяват... В четвъртък избягвайте конфликти, но не пристъпвайте принципите си, имате новаторски идеи, те ще са основа за съюзи. Спестете си и любовни авантюри.Напрегнато 7-дневие, критични сте към околните, а има и защо. Козирозите обаче ще овладеят силните емоции, от понеделник трябва да наваксат някакво изоставане в работата, после да анализират стари недоразумения, да подготвят проекти за бъдеща дейност. Макар и мъчно, до четвъртък стабилизирате нови съюзи, а в досегашните изяснявате недоразумения, вражди. Това натоварване е уморително, в петък бъдете грижовни към тонуса си, а и към уреждане на по-личните неща, някои правят познанства, перспективни за връзка и даже брак.Началото на февруари носи много поводи за общуване – делови и лични неща чакат уреждане, околните подчертават уважение. Водолеите да не се изтъкват твърде на преден план, част от решенията им зависят от по-влиятелни хора, в понеделник не е уместно да разкриват грижи, проблеми, вторник изнервя със задължения към дома и близки. Ще сложите събитията под контрол, пък и сте най-взискателни към приноса си, от четвъртък стабилизирате доходи, правят ви важни услуги. В любовта дръжте на избраника си така, както и той ви цени.Празничен уикенд, но ако не сте удовлетворени от постигнато в работа или поведение на партньори... За доста Риби напрежението е осезаемо до вторник-сряда, може да се дистанцират даже от приятели и колеги, щом те не споделят принципите им. Понеделник ви подсказва да не прибързвате с още начинания, някои поемат големи обещания, излишно се товарят с неща, които околните не ценят особено. Хубаво е, че има и други, които виждат приноса ви и ще ви протегнат ръка за съвместни изяви, от четвъртък подреждате всичко по план...", "date": "2020.02.01", "title": "Хороскоп за 1 – 7 февруари  от Антония Мечкова"}
{"url": "https://offnews.bg/tenis/finalat-v-melbarn-predizvika-avstro-ispanski-spor-v-bajern-720762.html", "text": "Австрийският защитник на Байерн Мюнхен Давид Алаба стана обект на закачки, след като се изпълни с патриотична гордост от достигането на сънародника му Доминик Тийм до финала на Откритото първенство на Австралия.Тийм срази в полуфиналите Александър Зверев и в спора за трофея ще се изправи утре срещу Новак Джокович.\"Голям мач! А сега напред към титлата, Тийм\", написа Алаба в Туитър и придружи публикацията с австрийския флаг.\"Ти пък кога си гледал тенис през живота си\", присмя му се испанският халф на баварския колос Тиаго Алкантара.Испанецът има за какво да ревнува от Алаба, тъй като Тийм елиминира в четвъртфиналите Рафа Надал след епична гладиаторска битка в четири сета.", "date": "2020.02.01", "title": "Финалът в Мелбърн предизвика австро-испански спор в Байерн"}
{"url": "https://offnews.bg/evropa/rusia-spria-bezvizovite-turisticheski-patuvania-do-kitaj-720787.html", "text": "Руското правителство временно прекрати безвизовите туристическия пътувания до Китай заради огнищата на пневмония, причинена от вируса 2019-nCoV.Това се посочва в заповед, публикувана днес на официалния сайт на руското правителство и цитирана от ТАСС.\"С цел да се гарантира сигурността на държавата, да се защити общественото здраве и да не се разпространи нова коронавирусна инфекция (2019-nCoV) на територията на Русия, временно се спират безвизовите туристически пътувания, предвидени в споразумението между правителството на Руската федерация и правителството на Китайската народна република за безвизови групови туристически пътувания\", пише в документа.На руското министерство на външните работи е възложено временно да спре приемането на документи, оформлението и издаването на работни визи за китайски граждани.", "date": "2020.02.01", "title": "Русия спря безвизовите туристически пътувания до Китай"}
{"url": "https://offnews.bg/temida/arestuvaha-shefa-na-komisiata-po-hazarta-beleznitci-i-za-priblizhen-n-720759.html", "text": "Председателят на Комисията по хазарта Александър Георгиев е бил задържан, обявиха от прокуратурата.А бизнесменът Борис Бекяров, който беше обявен за издирване заедно с Васил Божков, е бил задържан преди няколко часа на летището в австрийската столица Виена.В момента той се намира в поделение на австрийската полиция. Очаква се българските власти да направят необходимото Бекяров да бъде върнат в страната.Главният прокурор Иван Гешев съобщи снощи, че Васил Божков е бил задържан на територията на Обединените арабски емирства.Освен Васил Божков, с европейска заповед за арест се издирваха приближените му Александър Тумпаров от Надзорния съвет на футболен клуб Левски и Борис Бекяров, и двамата меценати и колекционери като собственика на Нове холдинг.Междувременно Специализираната прокуратура внесе в Специализирания наказателен съд искане за определяне на мярка за неотклонение „Задържане под стража“ на бившия председател на Държавната комисия по хазарта Огнемир Митев.", "date": "2020.02.01", "title": "Арестуваха шефа на Комисията по хазарта, белезници и за приближен на Божков във Виена"}
{"url": "https://offnews.bg/futbol/tcska-dopusna-nova-zaguba-i-ne-vkara-gol-v-peti-poreden-mach-720785.html", "text": "ЦСКА отстъпи с 0:2 срещу чешкия Яблонец в последната си контрола по време на лагера в Марбея. Днешната проверка бе и последна за тима в испанския град.\"Армейците\" не успяха да вкарат гол в пети пореден пореден мач. Преди това \"червените\" загубиха с 0:5 от Нюрнберг, направиха 0:0 с корейския Чонбук и загубиха с 0:1 от японския Шонан и с 0:3 от Виктория Пилзен.И днес футболистите на треньора Милош Крушчич разочарова феновете си с вяла продукция, като и този път избраниците на сърбина му не успяха да поразят вратата на противника.Чехите поведоха в резултата при първото си опасно положение. Войчек Кубиста откри резултата в 6-ата минута. Той засече топката с глава след центриране от корнер на близката греда и прати кълбото в далечния ъгъл за 0:1.В 35-ата минута Яблонец стигна до втори гол. Бикел не успя да изчисти топката. Кълбото остана в краката на Владимир Йовович, който по елементарен начин се справи с Божидар Чорбаджийски и Бусато и прати топката в опразнената врата за 0:2.Две минути след това дойде и първият точен удар на \"червените\". Отправи го Стефано Белтраме, но не затрудни вратаря на чешите. ЦСКА продължаваше да залага на удари от далечна дистанция. Такъв отправи и Едвин Джеси, но и той не намери целта.Четири минути след почивката ЦСКА пропиля първата си, но много опасна ситуация. Белтраме се пребори с бранител на чехите отдясно близо до аутлинията, напредна с топка в крака и опита да намери непокрития Али Соу, но не сполучи. Ако топката бе стигнала до гамбиеца, то това щеше да бъде сигурен гол.В 55-ата минута най-опасният играч на Яблонец Йовович продължи да тормози защитата на българския тим. Този път ударът на офанзивния футболист премина покрай вратата.В 85-ата минута резервата Енрике Рафаел осъществи хубав пробив, който завърши с удар, но вратарят на Яблонец се справи.Утре (2 февруари) в 22:45 часа отборът ще пристигне на Терминал 2 на Летище София. ЦСКА подновява тренировъчния процес на 5 февруари.Състав на ЦСКА: 13. Густаво Бусато, 11. Петър Занев (75-Гълъбов), 18. Брадли Мазику, 4. Божидар Чорбаджийски, 16. Жанио Бикел, 6. Рубен Пинто (87-Жеферсон), 27. Стефано Белтраме (64-Тиаго), 23. Едвин Джеси (72-Енрике), 26. Валентин Антов, 10. Евандро, 22. Али Соу", "date": "2020.02.01", "title": "ЦСКА допусна нова загуба и не вкара гол в пети пореден мач"}
{"url": "https://offnews.bg/ikonomika/karanikolov-preprati-stomana-pernik-kam-iazovir-bushliak-720786.html", "text": "Индустрията в Перник може да се захранва с вода за промишлени нужди от язовир „Бушляк”, съобщи министърът на икономиката Емил Караниколов, цитиран от БНР. За да стане факт намерението, е необходимо да се изгради тръбопровод с дължина 800 метра и да бъде направен ремонт на съществуващ канал.Според Караниколов има неофициален отговор от „Стомана индъстри“, че водата от язовир „Бушляк“ отговаря на техните изисквания. Чакат се становища и от други предприятия, които са в индустриалната зона на града.Министърът подчерта, че ако се направи водопровод само за едно дружество, това се счита за държавна помощ.„Там има индустриална зона и ако може няколко предприятия да се възползват от това, веднага ще започнем и този проект по отношение на вода, която може да се използва не за питейни и не за битови нужди, а потвърдено вече от „Стомана” – само за производствени нужди. Това означава да нямаме проблем в икономическо отношение“, добави той.", "date": "2020.02.01", "title": "Караниколов препрати Стомана Перник към язовир Бушляк"}
{"url": "https://offnews.bg/futbol/petar-hubchev-gleda-da-predpazi-futbolistite-na-levski-ot-negativnite-720755.html", "text": "Треньорът на Левски Петър Хубчев се опитва да предпази отбора от всичко случващо се около собственика на клуба Васил Божков и сигналите за неясно финансово бъдеще, пише \"Тема спорт\".Вчера главният прокурор Иван Гешев обяви, че . Това съвсем затъмнява съдбата на 26-кратните шампиони.Хубчев пък взе решение да закрие тренировките на отбора. Така достъп до тях нямат и журналистите, които отразяват лагера на \"сините\" в Турция.Интересното е, че след заминаването на отбора за югоизточната ни съседка, той не е дал никакво изявление. Пред медиите веднъж застана помощникът му Георги Донков.С отбора още е Димитър Ганев - един от шефовете в \"Национална лотария\". Той ще наблюдава днешната контрола срещу Рапид Виена. Възможно е след края да направи някакъв коментар по темата.", "date": "2020.02.01", "title": "Петър Хубчев гледа да предпази футболистите на Левски от негативните новини"}
