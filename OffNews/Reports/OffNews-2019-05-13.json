{"url": "https://offnews.bg/sviat/protestite-v-tirana-ne-stihvat-demonstrantite-hvarliat-koktejli-mol-703175.html", "text": "Часове след призива на посолствата на САЩ, Великобритания и Италия и депутати от Европейския парламент за сдържаност, протестиращи в Тирана хвърлиха коктейли „Молотов“ срещу силите за борба с безредиците.Това стана в центъра на албанската столица в района на правителствените сгради и управлението на националната полиция, предаде Асошиейтед прес.Лидерът на опозиционната дясно-центристка консервативна Демократическа партия Лулзим Баша заяви, че това е протест срещу нелегитимното правителство.Въпреки проливния дъжд, в него се включиха хиляди демонстранти, които се насочиха към 5 сгради, определени от тях като „пленените от правителството институции“ - офиса на премиера, парламента, управлението на националната полиция, столичното полицейско управление и вътрешното министерство.Според премиера социалист Еди Рама „Албания е повредена“. Той осъди насилието на протестиращите.В декларация Демократическата партия обвини правителството, че се опитва да подбужда конфронтация, конфликт и страх сред гражданите, и увери, че ще участва само в мирни протести.", "date": "2019.05.13", "title": "Протестите в Тирана не стихват, демонстрантите хвърлят коктейли ''Молотов'' по спецчастите"}
{"url": "https://offnews.bg/analizi-i-komentari/pampersi-pod-kamuflazha-703162.html", "text": "Всяка година около 9 май се засилва чувството ми на неловкост и срам. Не за подвига на войниците и не за моите загинали предци, които аз никога не съм виждал, но цял живот съм ги уважавал и помнил. Неловко ми е срамно заради всичката тази глупост, в която превръщат най-великия ни празник – и го правят весело, с пламък, с размах. И година след година това става все по-безумно, а бесовете се вселяват в тъпите глави все по-силно.Сега вече се стигна до парада на предучилищните войски. Блеснаха идиотите от Пятигорск. А с подобни истории е пълно в най-различните градове! Още някоя година и някъде ще проведат парад на бебетата, като въоръжат новородените с автомати и и пъхнат в устите им вместо биберон – някаква граната-играчка, ще ги опаковат в камуфлажни пелени, ще им обуят памперси с лампази, а люлките им ще са формата на танкове.Глупаците са твърде изобретателни, ако сте забелязали. Изобщо, няма нищо ново в това, че децата си играят на война. Психолозите смятат, че момченце, тичащо с автомат и стрелящо по други връстници, се развива съвършено нормално и няма непременно да се порасне като убиец. Но децата сами решават да си играят на война. И сами искат от родителите си да им купят пистолети-играчки. Друга работа е, ако родителите купят оръжия и построят децата си в колона, и им кажат: „Е хайде сега, постреляйте се един друг!“.Възрастните, кипрещи децата във военна униформа и заставящи ги да се представят като войници, това са болни безмозъчни хора. Спомнете си от историята кой въоръжаваше децата. Хитлер!Деца и юноши вече в наше време воюваха в армията на бившия Заир, в Уганда, в отрядите на терористите в Сомалия. Женевската конвенция от 1997 г. забранява участието в бойни действия на лица под 15 години, а ООН официално призова за забрана на военната служба до 18 г.Ясно е, че в Пятигорск това беше такава военна игра. Но нима не е кощунство Денят на победата да се превръща в игра? Денят за памет за войната, в която загинаха дори не знаем колко точно милиони хора, да се превръща в панаир.Децата от предучилищната възраст са обучавани в това, че войната е игра, карнавал, смъртта – нещо не страшно, а да убиваш е даденост. Че да маршируваш трябва да започнеш едва ли не като проходиш и започнеш да говориш. Това изобщо не е смешно.В съветско време, разбира се, имаше много патос, много победа, фанфари и гланц. Но на нас никога не са ни казвали, че войната е циркова шатра. Че хората изобщо не са разбирали нито цената на живота, нито ужаса от гибелта на милиони, а са се забавлявали. Нищо от типа среща с Дядо Мраз. И когато утре отново кажат „Благодаря на дядо за победата“, някой вече ще си помисли, че дядото – това е старец в халат и с брада, който раздава подаръци. Пошло и отвратително. Но ние отдавна поехме към това и продължаваме уверено да вървим в търсене на дъното.", "date": "2019.05.13", "title": "Памперси под камуфлажа"}
{"url": "https://offnews.bg/sviat/satrudnichestvoto-mezhdu-rusia-i-kitaj-e-kliuchovo-za-mezhdunarodnata-703165.html", "text": "Москва и Пекин взаимодействат активно в интерес на укрепването на международната сигурност и стабилност. Това заяви днес руският министър на външните работи Сергей Лавров преди да се срещне с китайския си колега Ван И, предаде ТАСС, цитирана от БТА.\"Като цяло руско-китайското взаимодействие е един от ключовите фактори за поддържането на международната сигурност и стабилност, за оформянето на многополюсното устройство на света\", каза Лавров.Той отбеляза, че Китай е ключов партньор на Русия на световната сцена.\"Държавите ни сътрудничат тясно на най-различни многостранни площадки, включително ООН, Г-20, ШОС (Шанхайската организация за сътрудничество), БРИКС (Бразилия, Русия, Индия, Китай и Южна Африка), РИК (формата Русия-Индия-Китай), работим по съвместяването на интеграционните потенциали на ЕАИС (Евразийския икономически съюз) и \"Един пояс, един път\" с перспектива за формиране на голямо евразийско пространство\", допълни той.\"Ценим и нашето военно, военнотехническо сътрудничество, взаимодействието по линия на правоохранителните органи, в това число в борбата с тероризма, наркотрафика и организираната престъпност\", посочи той.Китайският външен министър Ван И призова Русия да противодейства на страните, използващи лъжи за политически цели. \"Днес клеветата и очернянето са един от методите за провокация. Може да се окаже, че когато такива клевети и лъжи прозвучат сто пъти, накрая може да се възприемат като истина. Това не е добре. Колкото по-голяма е държавата, толкова по-голяма отговорност има тя, но, за съжаление, сега колкото по-голяма е държавата, толкова по-своеволно се държи тя\", каза той.Изказванията им идват на фона на ескалиращата търговска война между Китай и САЩ. Преди дни САЩ рязко увеличиха митата за внос на стоки от Китай - от 10% на 25%. Бяха наложени мита на стоки за 200 милиарда долара. ", "date": "2019.05.13", "title": "Сътрудничеството между Русия и Китай е ключово за международната сигурност, обяви Лавров"}
{"url": "https://offnews.bg/obshtestvo/ek-zaplashi-rumania-s-chl-7-ot-dogovora-za-es-zaradi-varhovenstvoto-n-703157.html", "text": "Европейската комисия заплаши днес открито Румъния със задействането на чл. 7 от договора за ЕС, ако Букурещ не предприеме очакваните стъпки по въпроса с върховенството на закона, предаде БТА.Говорител на комисията потвърди, че миналия петък до румънските власти е било изпратено писмо, в което са посочени недостатъците и необходимите мерки за възстановяване на доверието. Говорителят отбеляза, че изпращането на писмото е било решено от еврокомисарите още през април.Сред въпросите, които пораждат загрижеността на ЕК, говорителят посочи върховенството на закона, намесата в независимостта на съдебната система, борбата с корупцията, защитата на средствата от ЕС, осигуряването на безнаказаност за извършени престъпления. Подготвяните нови законодателни промени ще нанесат допълнителни вреди на законността, посочи говорителят.По неговите думи, ако Румъния не предприеме очакваните от ЕК действия, или ако приеме допълнителни законодателни промени в ущърб на законността, комисията ще задейства незабавно чл. 7 и ще прекрати механизма за наблюдение, прилаган за страната от 2007 г. насам. ЕК си запазва правото и няма да се поколебае да открие нови наказателни процедури срещу Букурещ, за каквото е необходимо, добави говорителят. Той отбеляза, че ЕК остава готова за конструктивен диалог с Румъния, както и готова да работи за по-силна Румъния.Член 7 от Договора на ЕС позволява на Общността да реагира, ако някоя от държавите членки не спазват основните ценности на съюза.", "date": "2019.05.13", "title": "ЕК заплаши Румъния с чл. 7 от договора за ЕС заради върховенството на закона"}
{"url": "https://offnews.bg/futbol/padna-parvata-treniorska-glava-v-premiar-lijg-703155.html", "text": "Ръководството на Брайтън уволни мениджъра на тима Крис Хютън заради слабото представяне на тима през 2019 г., който едва се спаси от изпадане.\"Чайките\" записаха само две победи в 18 мача от първенството през календарната година и в крайна сметка финишираха на 17-о място само на две точки от зоната на изпадащите.\"Без съмнение, това бе едно от най-трудните решения, които съм взимал като председател на Брайтън енд Хоув Албиън, но в крайна сметка го направих заради начина, по който се борехме през втората половина от сезона.Нашият резултат от три победи от 23 мача от Премиършип постави статуса ни в значителен риск. Имайки това предвид и действията в този период, чувствам, че сега е точното време за промени\", заяви президентът на Брайтън Тони Блуум.Хютън оглави отбора през декември 2014 г. и успя да го изведе до място в Премиършип през лятото на 2017 г., но сега трябва да се оглежда за нови предизвикателства заедно щаба си, който също беше освободен.", "date": "2019.05.13", "title": "Падна първата треньорска глава в Премиър лийг"}
{"url": "https://offnews.bg/ikonomika/ot-15-maj-naj-mnogo-19-tcenta-na-minuta-za-telefonni-razgovori-v-es-703154.html", "text": "Нова максимална цена за всички международни повиквания и SMS в рамките на ЕС влиза в сила от 15 май, припомня Европейската комисия. Потребителите, които се обаждат от своята държава към друга държава от ЕС, ще плащат не повече от 19 цента на минута (+ ДДС) и 6 цента за SMS съобщение (+ ДДС).След премахването на таксите за роуминг през юни 2017 г., тези нови тавани на цените за международни повиквания и SMS в ЕС са част от реформата на правилата в областта на далекосъобщенията в целия ЕС.\"След премахването на таксите за роуминг през 2017 г. сега ЕС предприема мерки срещу прекомерно високите такси за трансгранични повиквания от родината. Благодарение на тези две действия европейските потребители вече са напълно защитени от шокови сметки за повикванията към който и да било европейски номер, независимо дали у дома или в чужбина. Това е едно от многото конкретни постижения на цифровия единен пазар\", коментира комисар Мария Габриел.Новите правила за международни повиквания са предназначени да преодолеят значителните разминавания в цените, които съществуваха преди това между държавите членки.Далекосъобщителните оператори в ЕС ще трябва да уведомят потребителите за новите пределни цени. Правилата ще се прилагат във всички 28 държави членки, считано от 15 май, а скоро и в Норвегия, Исландия и Лихтенщайн.Максималната цена е ограничена само за лично ползване, т.е. за частни клиенти. Бизнес клиентите са изключени от това регулиране на цените поради факта, че няколко доставчика имат специални оферти, които са особено привлекателни за бизнес клиенти.", "date": "2019.05.13", "title": "От 15 май: Най-много 19 цента на минута за телефонни разговори в ЕС"}
{"url": "https://offnews.bg/obshtestvo/zapochna-tretoto-izdanie-na-sotcialnata-initciativa-ti-i-lidl-za-po-d-703158.html", "text": "Започна третото издание на най-голямата социално отговорна инициатива \"Ти и Lidl за по-добър живот\". Инициативата ще се проведе между 13 май и 10 юни. В този период Лидл България ще дарява по 3 стотинки на всеки касов бон за подкрепа на обществено значими проекти. Партньори на инициативата са Фондация \"Работилница за граждански инициативи\" и Български дарителски форум. Граждански организации от цялата страна могат да кандидатстват за финансиране до 30 юни в следните области: образование, околна среда, култура и историческо наследство. Максималният размер на финансирането е 10 000 лева. Пълната информация за подаване на кандидатурите можете да видите на . Стартът на инициативата беше даден чрез раздаване на специален пътеводител на реализираните до момента 51 проекта. \"Благодарение на нашите клиенти за две години доказахме колко успешна може да бъде формула \"заедно правим добро - ти пазаруваш, ние даряваме по 3 стотинки\". С над 390 000 лева дарен фонд до момента финансирахме 51 проекта в 27 населени места в страната. В специален пътеводител, който създадохме, обобщихме всички проекти от двете издания на инициативата, като сред тях има дигитализиране на музеи, изграждане на пространства за спорт и активен начин на живот, развиване на умения за предприемачество и комуникация, изграждане на разбиране и толерантност към уязвими групи от обществото и много друго\", сподели Милена Драгийска, главен изпълнителен директор на Лидл България. ", "date": "2019.05.13", "title": "Започна третото издание на социалната инициатива \"Ти и Lidl за по-добър живот\""}
{"url": "https://offnews.bg/tehnologii/pobeditelite-v-akademia-za-inovatcii-2019-703167.html", "text": "На 10 и 11 май в София се проведе шестата , организирана от агенцията Innovation Starter. Тя е споделена платформа за обучение по предприемачество и иновации между всички университети в България и събитие, в което студенти от цялата страна представят идеите си пред бизнеса веднъж годишно.Двудневният формат е състезание с елементи на програмиране - хакатон. Голямата награда от 10 000 лв. и посещение на Европейските институции в Брюксел, предоставени с подкрепата на , компания \"\" и , отиват при отбора студенти с най-приложима и оригинална идея. участват изпълнителните директори на 7 бизнес организации, 5 неправителствени и 10 университета.Първо място: Hub GroundПрез 2019 година на първо място се класира отбор студенти: Hub Ground, с водещи участници Борис Ангелов и Жан Ильов от Американския университет в Багоевград (АУБ). Те са разработили иновативна онлайн услуга, която свързва работодатели и служители, според уменията на търсещите и портофолио от проекти, което работодателите имат на пазара. Предлага оферти с най-добро заплащане и допълнителен стимул през платформата за бъдещите служители, които могат да увеличат заплатата си с 5% годишен бонус след 6-ия месец, ако се задържат на оферираното от Hub Ground работно място.Кое е иновативното? В момента при търсене на работа служители и работодатели, както и агенциите, които се занимават с подбор на персонал, разглеждат предимно стандартно CV, с предишен опит и препоръки. Повечето стандартни сайтове с оферти за работа вече не работят, както и търсенето на работа през платформата LinkedIn. В IT сферата, където търсенето на кадри нараства, талантливи програмисти могат да работят върху повече от един проект, по едно и също време, от една страна. От друга - конкуренцията между компаниите за търсене на кадри е голяма, но търсещите трудно се ориентират в диапазона на заплащането. Hub Ground ви дава възможност да достигнете до най-добрата възможна заплата, спрямо опита, който имате към момента, като свързва уменията ви с портфолио от проекти на различни компании и ви предлага лична къстъмизирана оферта за работа през самата платформа.Второ място: OS ImplantsНа второ място се класираха OS Implants - отбор студенти от Медицински университет София, Ваньо Везиров, Марио Емилов, Кирил Станчев и Алексей Митев, с напреднал прототип и проект за 3D принтиране на костни импланти.Трето място: The BravesТрета награда отиде заслужено при студентите от The Braves от Нов български университет в състав: Захари Колев, Мартин Хараланов, Диана Вълканова, Радослава Киркова и др. Идеята, както името на отбора подсказва, е доста смела и провокативна: сладолед, който облекчава симптомите \"болка и раздразнение\" при менструален цикъл на жените. Продуктът е с билков и пробиотичен състав. \"\" преобръща представата за продукта сладолед в един толкова традиционен сектор.Статистиката: студенти от 20 университета, 30 отбора, над 18 допуснати до финалите и един голям победител за 2019 година: Hub Ground!", "date": "2019.05.13", "title": "Победителите в академия за иновации 2019"}
{"url": "https://offnews.bg/kultura/elate-na-kiufteta-v-imeto-na-evropejskite-izbori-703164.html", "text": "Между 17 и 22 май ще се проведат поредица предизборни срещи лице в лице с независимия кандидат за Европейските избори  на ул. „Екзарх Йосиф“ №9.Очаквайте богата програма от събития, качествени кюфтета и нетрадиционен подход за информираност на избирателите.Може да се срещнете с кандидата на:- 17 и 18 май от 18:00 часа;- 19 май от 12:00 часа;- 20, 21 и 22 май от 18:00 часа.Припомняме основните точки, по които ще работи той за вас:За идентичност:- Интеграция – скъсяване дистанцията между икономическите и етническите прослойки на обществото;- Ценности – приобщаване към толерантността и отстояването на добри практики; - Традиции – разпространение и популяризиране на културното наследство и разнообразие;- Туризъм – подпомагане развитието равния достъп до вътрешен и външен туризъм.За справедливост:- Храна – адекватни цени и осигурен достъп до нея; - Здравеопазване – работещ общодостъпен механизъм до постиженията на съвременната медицина;- Право – постоянен достъп до органите на реда и съдебното производство;- Изкуство – децентрализация и искреност в държавноподпомогнатите художествено-творчески културни услуги;- Добър стандарт – подобряване на всички европейски практики в българския контекст.За природата:- Глобланата икономика– регулиране в полза на природата и човека;- Малкия и среден бизнес – поощряване и подпомагане на “малкия човек” по пътя към достоен живот;- Екология – опазването на екологията и природното разнообразие от специалисти в областта;- Благоустройство – ефективно оползотворяване функционалността на архитектурните паметници и естетиката в строителството;- Енергетика – Достъпност, адекватност, модернизации.За децата: - Мобилност – обмен на социални придобивки;- Пенсии – достойно изравняване нивата на социална справедливост;- Образование - равен достъп до постижения и възможност за тяхното усвояване и прилагането им;- Мир – гаранция за усвояването на добрите практики;- Здраве, защото това е най-важното.", "date": "2019.05.13", "title": "Елате на кюфтета в името на европейските избори"}
{"url": "https://offnews.bg/analizi-i-komentari/shte-vliazat-li-sasht-vav-vojna-s-iran-703159.html", "text": "Въпросът на деня е: дали, след като през изминалите четири десетилетия, през които бяхме свидетели на множеството кризи в отношенията САЩ-Иран, днешните закани от двете страни не предвещават истинска война? Отправна точка при отговора на този въпрос е досегашното поведение на Техеран и констатацията, че въпреки конфронтацията, Иран все пак съумя да избегне фронтален сблъсък с Америка. В течение на 40 години наблюдавахме как в Техеран се налага зловеща идеология, която тласка страната към ръба на пропастта, но все пак не прекрачва границата. Днес нещата изглеждат по-различно. Американската администрация е тази, която тласка Иран към пропастта. Това е безпрецедентна опасност за революционно-теократичния режим от идването му на власт в края на седемдесетте години. В самия Иран сме свидетели на постоянни демонстрации и стачки, изразяващи засилващото се народно недоволство от все по-трудния живот. С налагането на американските санкции върху износа на петрол, както и върху другия ирански експорт, страната е изправена пред извънредно труден избор. По такъв начин самият режим е застрашен. Едната възможност е да упорства в избора си с надеждата Вашингтон да смекчи позицията си или да дочака нов президент в Белия дом. Това обаче би означавало страната да издържи още година и половина, с което рисковете от вътрешна ерозия на режима ще се увеличат. Другият избор е да се съгласи на преговори и отстъпки, което обаче би било удар срещу принципите и авторитета на страната, като същевременно би означавало край на амбициозната ядрена програма на Техеран. Съществува и опцията на военен конфликт, чрез който Иран да наложи волята си над Америка и съюзници.През всичките тези години Иран на айатолласите се специализира в провокациите, но никога не понесе наказание за тях. Такива провокации бяха разпалените от Техеран войни. Първата подобна провокация бе организираната и проведената от негови привърженици атака срещу седалището на американските морски пехотинци в Бейрут през 1983 г. Тя бе последвана от операции по отвличане на западни и арабски граждани в Бейрут, извършвани от създадената от Техеран през 80-те години организация „Хизбулла“. Когато говорим пък за американските заплахи, трябва да погледнем към близката история и на съседен Ирак. Тогавашният иракски президент Саддам Хюсейн не повярва на сериозността на американските предупреждения, че ако не се изтегли от Кувейт, страната му ще бъде наказана жестоко от САЩ. Вашингтон направи последен опит да убеди диктатора на срещата между иракския външен министър Тарик Азиз и американския му колега Джеймс Бейкър в Швейцария, която се проведе само дни преди започването на военните действия, т.е. пет месеца преди окупацията на Кувейт.Днес сме изправени пред сходен сценарий – многобройни са предупрежденията към Техеран, че упорството му ще бъде наказано с разрушителна война. Американската страна постоянно повтаря, че няма намерение да води война, но същевременно налага изтощителни икономически санкции на режима. По такъв начин може и да се стигне до неговото сваляне без един изстрел. От своя страна Техеран също не желае война, защото добре разбира на какъв риск тя би изложила страната. Това обаче не пречи на режима да играе опасна игра, чрез която се надява да заобиколи икономическата блокада. Може би в Техеран си правят сметки да предприемат ограничени акции чрез застрашаване на саудитските петролни интереси. Айятолласите може би се надяват, че ако приложат тактиката на съюзника си „Хизбулла“ срещу Израел, предприемайки демонстративни военни действия с ограничен обхват, ще ускорят постигането на някакво споразумение с Америка. Но това би било високорискова авантюра, която в крайна сметка може да доведе до истинска война и до сгромолясването на страната в пропастта. В полза на подобен, макар и на пръв поглед малко вероятен сценарий, е увеличената американска военна мощ в Залива, както и в прилежащите акватории. Това не са просто военни игри, а демонстрация за готовност за битка в очакване на заповед от Белия дом. Всъщност, това е последното предупреждение от страна на Вашингтон. Трябва да си спомним, че САЩ са огромна сила и често са оприличавани на слон в стъкларски магазин. От подобен сблъсък Америка би получила драскотини, докато иранският режим рискува съдбата на Саддам Хюсейн в двете си унищожителни за Ирак войни, както и тази на талибаните, прогонени от Кабул след терористичните атаки от 11 септември.Мнозина се питат, при положение че САЩ разполагат с такава превъзхождаща мощ, защо не я използваха нито веднъж при десетките провокации срещу Америка и нейните съюзници. Привържениците на теорията на конспирацията дори виждат в това доказателство за някакъв таен съюз между Вашингтон и Техеран. Трябва обаче да се има предвид, че иранският режим е страхлив и двуличен – в провокациите си той никога не преминава през „червената линия“ – както в Залива, така и в по-широкия контекст. Вместо това, режимът предпочита да използва своите протежета за да му вършат „мръсната работа“. По такъв начин Техеран никога не дава достатъчно основание на Белия дом да го атакува директно, за което е нужно и решение на Конгреса на САЩ. Всичките провокации на Иран са внимателно премислени и остават впечатлението, че са били планирани от експерти по международно право. От своя страна, наред с изключително болезнените за Техеран икономически санкции, досега Вашингтон също предпочиташе подмолната война. За целта се провеждат секретни операции срещу Иран и нейните интереси, като за целта се използва арсенала на ЦРУ, както и този на американските съюзници. С други думи, в Белия дом също се надяват Иран да промени позицията си и да премине в лагера на съюзниците на САЩ. Или поне американците не желаят да тласкат Техеран в ръцете на Русия и Китай, които си остават главните съперници на САЩ. Защото при такава хипотеза може да се допусне, че една от тези две велики сили ще се намеси, за да спаси режима на айатолласите – поне такава е логиката в глобалната шахматна партия между големите играчи.", "date": "2019.05.13", "title": "Ще влязат ли САЩ във война с Иран?"}
{"url": "https://offnews.bg/politika/karakachanov-iskame-evropa-na-natciite-bez-biurokratite-koito-nikoj-703168.html", "text": "Министърът на отбраната и лидер на ВМРО Красимир Каракачанов заяви, че партията му е твърдо за Европа и за създаване на европейска армия, но посочи изискванията си за това в предаването „Лице в лице“ по бТВ.„В много европейски държави водещите политически сили са тези, които казват – ние сме за Европа, но не Европа на бюрократите, които никой не е избирал. Кажете ми членовете на ЕК кой и за какво ги е избирал в собствените им държави, кой от народите в Европа им е гласувал това право? А те определят нашите съдбини. ЕС е заченат като идея основно между Франция и Германия като съюз на суверенни държави, а не като съюз, в който група скъпо платени бюрократи и чиновници ще се опитват да налагат едни норми, които не са приложими в отделните страни“, посочи Каракачанов.Той допълни, че съюз от суверенни държави означава те да имат своя суверенитет, своята външна политика и да мислят по други теми – общ пазар, икономическо развитие, сигурността на Европа. „Така разбираме ние Европейския съюз – Европа на нациите. Това не е разпад на ЕС, напротив, разпада го провокираха именно крайните либерали, които смятат, че някой им е гласувал световното право, без някой да ги е избирал, да налагат своите норми на поведение, това ние да се обезличаваме като нации, култури, да пренебрегваме християнската религия, която е в основата на европейската ценностна система“, каза той.Това се усещало от решенията и резолюциите на ЕК, с които тя осъжда всякакви прояви на свободното мнение за радикалния ислям. Негови колеги в Европа наричали това ислямофобия, а според него не било така. „Фактите са, че в много европейски страни местните власти се съобразяват – в английски град отказаха да издигнат националното знаме с червения кръст, защото това дразнело религиозните чувства на новите имигранти. Миналата година на много места в Европа не сложиха коледните елхи със звездата отгоре, защото те били християнски символи“, коментира Каракачанов.Той запита нормално ли е едни хора, които идват в Европа, без някой да ги е поканил, да започват да налагат своите чувства и разбиранията си за света. И обясни как като отиде на гости, се съобразява с домакините дали да си събуе обувките или не, храни се на масата им с това, което му предложат и гледа да спазвам правилата в съответния дом. „Затова тези европейски избори са важни да се избере пътят, по който ще тръгне Европа – този, по който ще защитава своите интереси или този на обезличаването, по който ще я бутнат голяма част евробюрократи“, обобщи политикът. Според него в дневния ред на ЕС отсъстват въпросите за развитието на селското стопанство, на експортните отношения на Европа с Азия, огромните икономики като Китай, Индонезия, Индия.„В ЕП ние нямаме нужда от някакви партийни квоти – да си играем на семейство, на леви и десни. Наясно сме към кое европейско семейство ще принадлежи ВМРО, Джамбазки 5 години е член на групата на европейските консерватори и реформисти. И това е логичното присъствие на един човек с патриотични националистически убеждения. И всички тези каузи, за които той се бореше и ние тук в България провеждахме, трябва да продължат“, каза той. И подчерта, че няма място за безразличие по кой път тръгва Европа, особено „докато радикалният ислям я залива и не крие своите претенции да промени нашия ред, нашите демократични устои, историята ни и дори нашата религия и култура, а в същото време бюрократите в Брюксел да ни занимава колко дълга и колко крива трябва да бъде краставицата, или дали трябва да се яде шкембе-чорба в България“. „Докато радикалният ислям заливаше Европа и организираше атентати, Брюксел се занимаваше с това как ще изглежда тоалетната на третия пол, или колко пола има в Европа“, възмути се министърът.Водещата го насочи към темата за злоупотребите с еврофондовете и къщите за гости, но пропусна да отбележи апартамента и терасите на госта. А според него такива злоупотреби имало във всички страни и било установена практика. После Каракачанов се обяви за европейска армия, но не и за това някой да я смята за панацеята, която ще реши всички проблеми. „Тя не може да се създаде от днес за утре, продължи той – защото минимум 90% от европейските страни са членове на НАТО и ако голата идея е само Европа да каже имаме си армия и ние, няма смисъл“, коментира той. Но ако идеята е тя да бъде един стълб на НАТО, е съгласен.„Ако ще правим армия самоцелно, няма смисъл да харчим тези пари – две командвания на две армии и двойни разходи. Ако ЕС трябва да организира своя структура, за да защитава своите граници, включително и в открито море срещу притока на нелегални емигранти, и тези хора да бъдат връщани в изходните точки, а не да бъдат оставяни да се давят или да нахлуват по гръцките острови, в Италия или Испания – тук да, идеята е добра“, уточни Каракачанов.Запитан зациклила ли е концепцията му за циганската интеграция, той отговори, че не е. Миналата седмица предупредил премиера, че ще е по-добре да я отложат за след евровота, тъй като темата е сериозна. Колкото до проекта за неизбежната самоотбрана, той целял предпазване от битовата престъпност, срещу която хората протестират.", "date": "2019.05.13", "title": "Каракачанов: Искаме Европа на нациите без бюрократите, които никой не е избирал"}
{"url": "https://offnews.bg/temida/tcatcarov-kam-prezidenta-rano-zapochvate-konsultatciite-za-sledvashti-703170.html", "text": "Главният прокурор Сотир Цацаров е изразил несъгласие с ранния старт на консултациите за следващия на поста му. По време на едночасовата среща с президента Румен Радев той е напомнил, че мандатът му изтича на 10 януари и че преди 10 юли е невъзможно да започне процедурата за избор на новия обвинител №1.Освен това той е предупредил и за опасността президентските консултации да бъдат възприети като опит за влияние върху решението на ВСС, което съдебният кадрови орган трябва да вземе независимо. Държавният глава го е уверил категорично, че това са само консултации, а не опит за намеса в работата на независимите съдебни кадровици.Вчера в Асеновград лидерката на БСП Корнелия Нинова бе заявила, че преди избора на новия главен прокурор са наложителни законови промени, които да ограничат големите правомощия на обвинител №1. Радев обаче се разграничи от нейното изказване и това му донесе специално изразеното от Цацаров удовлетворение. На срещата президентът го е уверил в обратната си позиция, както и че разговорът за правомощията на фигурата на този пост трябва да започне едва след избора, при това с активното участие на самия Цацаров.Вместо на 10 юли, Радев стартира с почти 2 месеца по-рано консултациите за новия главен прокурор и в рамките на два месеца той смята да се срещне с представители на изпълнителната власт, и на други организации и страни. Право да издигат кандидати за главен прокурор имат министърът на правосъдието и трима членове на прокурорската колегия на Висшия съдебен съвет, а в избора участват и членовете на Съдийската колегия. С подкрепата на поне 17 от 25-те съдебни кадровици, един от които е и самият Цацаров, може да бъде избран новият обвинител №1.Едва тогава идва подписът на президента – с указа си той може да потвърди решението на мнозинството, но и да го върне на съдебните кадровици, както направи в началото на мандата си с избрания за председател на ВАС Георги Чолаков.Утре, 14 май, Радев ще се срещне с председателя на Върховния касационен съд Лозан Панов, а до края на седмицата ще приеме и председателя на Върховния административен съд Георги Чолаков. Днешният разговор между Радев и Цацаров бе първата от поредицата срещи, които държавният глава планира да осъществи с представители на съдебната и изпълнителната власт по въпроса за следващ главен прокурор.", "date": "2019.05.13", "title": "Цацаров към президента: Рано започвате консултациите за следващия, ще ви обвинят в намеса"}
{"url": "https://offnews.bg/turizam/do-nokian-i-obratno-703161.html", "text": "Сутрин, кафе, лежерно коментираме предстоящ фотопроект с уникален спортен автомобил. Звъни телефона, директен въпрос:- Интересуваш ли се да тестваш и снимаш представяне на зимни гуми?- ОК, ама то зимата мина, ще трябва да почакаме отговарям…, а и не знам дали ще е атрактивно за снимане?- Нямай грижа за снега и леда, готви се, ще получиш поща с подробностите…Понякога, така се получава без много планиране.Пощата започва с изисквания за добра екипировка и облекло за тежки зимни условия? Средата на март?- Я стига де, къде е това?Непознат за мен град, Ивало - Финландия. Отварям аз картата и за малко да се задавя с кафето. От София права линия нагоре, нагоре през цяла Европа, та няколкостотин километра след полярния кръг. Лапландия! Някъде там е адресната регистрация на Дядо Коледа…И навсякъде се подчертава, че Ивало е в топ 10 на местата за наблюдение на Северното сияние.Спечелиха ме! Веднага!Бърза сверка с актуалните правила за багаж на авиокомпаниите. Гледайки допустимите размери на багажа, оставам с впечатление, че хората сме започнали да се смаляваме. Подбирам подходяща раница и камера и съм готов. До там се лети само с лична карта, но пък за сметка на това са нужни три полета, София – Франкфурт — Хелзинки – Ивало.София ме изпраща с коктейл от вятър и малко сняг. По на запад започна да се прояснява. През Франкфурт отдавна не бях минавал, сега е по-шумно, повече хора, но пък служебните автомобили на летището са Porsche. Нататък към Хелзинки времето се случи ясно, използвам да зяпам пейзажа отдолу. Германия, е странен техно микс от квадратчетата и правилни геометрични форми, поръсени обилно с ветрогенератори.При тръгването спазвам основното правило за оцеляване - всички яйца да не са в една кошница, тоест багажа внимателно разпределен между този за кабината и чекирания… Бъди готов!Не ме „разочароваха“ в Хелзинки ме посрещнаха с новината, че моят чекиран багаж го няма… но го търсят…ОК, ще го преживея, минимумът за аудиенция на Дядо Коледа по това време на годината е с мен.Тази информация спестих на Луфтханза, но пък други неща - не. Във всеки случай явно дискусията ни е била ползотворна, получих веднага всичко за моето „оцеляване“ до идната сутрин, когато очевидно притеснен момък ме намери на 35 километра от летището. Беше дошъл с такси и носеше куфара ми.Дотук добре. Хелзинки - Ивало летя с FinAir, още от този момент Финландия започва да ми харесва.Над Финландия пейзажът рязко се променя, става някак по-натурален и с все по-малко светлинки долу. Само пътищата „развалят“ идилията от самотни къщички тук, там.Кацаме, подсъзнателно очаквам светлини, суета и шум като на всяко от летищата до момента… и тръгвам да слизам по обикновена стълба, където усмихнат човек с жълта жилетка ме моли за малко да поспра докато наръси пътеката към летището, за да не се пързаля… Пристигнахме!Малко летище, спретнато, с камина вътре и топло. Очакват ни на автобуса и поемаме към хотела, който е на 30-на километра от Ивало и съвсем близо до полигона със страховитото име, закъдето сме се запътили.С колеги от много държави се настаняваме в автобуса, един спокоен възрастен човек е шофьорът, посреща ни с усмивка.Тръгваме, първите няколко секунди мислех да подремна… после нещата придобиха друг характер. Всички около мен се хващат кой където свари и се държат здраво. Двама вадят спешно телефони да изпратят видео, аз правя същото.Кара състезател, след няколко завоя, в които оцеляхме, очевидно и с талант. Тук-там се мяркат знаци 100, ние се движим точно с толкова (проверих с GPS-a) Разминаванията се правят със стъпване на банкета, където е… заледено.Странното е, че всички карат така. Няма нужда от изпреварване. Кара се с колкото пише по знаците, ни повече, ни по-малко…Впечатляващо, гледам обаче някои от колегите на излизане бяха като след влакче на ужасите! Почвам да схващам защо идваме чак дотук, за да тестваме гуми. С такъв маниер на каране отличните гуми не са добро пожелание, а насъщна житейска необходимост.Хотелът е приятен и изглежда отлично. Влизам в моята стая и леко се стъписвам. Огромна машина за сушене на дрехи, а срещу банята пълноразмерна финландска сауна за двама…По-късно си говоря с един от хората на Нокиан за сауната, което бе повод той да се учуди:- Е, нормално де, все едно ти в къщи да нямаш сауна…- Ами… нямам…- Стига бре, сериозно, как живееш така…? Във Финландия броят на сауните е приблизително 2.5 пъти над броя на хората.След ден прекаран навън на -21 (не било много студено, март е все пак) почвам да си мисля, че ако и у нас бяха такива температурите веднага една от стаите става на сауна… а може би две…Следва на стр. 2.", "date": "2019.05.13", "title": "До Нокиан и обратно…"}
{"url": "https://offnews.bg/sviat/goreshto-v-kremal-shte-se-sreshtnat-li-tramp-i-putin-na-g-20-v-osaka-703172.html", "text": "От Вашингтон не е постъпвало питане в Кремъл за среща на лидерите на Русия и САЩ Владимир Путин и Доналд Тръмп в рамките на Г-20 в Осака, заяви вицепрезидентът Юрий Ушаков.По-рано през деня „Коммерсантъ“ се позова на източник, близък до държавния департамент на САЩ и съобщи, че „неочаквано“ американската страна е поискала преговори на високо равнище, като е предложила да се организира среща на Тръмп и Путин на предстоящата среща на върха на г-20 в Осака през юни. Източникът е уточнил, че САЩ вече са се изказали за ползата от срещата на двамата президенти и очакват отговора на руската страна. Освен това той е определил вероятността от преговорите в Осака като много висока.По-рано САЩ не допускаха като възможна подобна среща заради задържаните от Русия украински моряци и катерите в Керченския пролив. На 25 ноември 2018 г. руски граничари използваха оръжия и задържаха украински влекач и два малки бронирани артилерийски катери, отправили се от Одеса към Мариупол.Интерфакс уточнява, че телефонният разговор на Тръмп и Путин от 3 май е прекъснал паузата в диалога между Русия и САЩ на високо равнище. Двамата президенти тогава са обсъдили ситуацията във Венецуела, КНДР, а също и доклада на спецпрокурора Робърт Мълър. Преди това руският и американският лидери се видяха очи в очи в началото на декември м.г. на Г-20 в Буенос Айрес и срещата им премина „на крака“. Първоначално се предполагаше, че Путин и Тръмп ще проведат пълноценна среща в рамките на тази среща на върха, но тя бе отменена по инициатива на американската страна заради инцидента в Керченския пролив.Говорителят на руския президент Дмитрий Песков съобщи, че във вторник, 14 май, Путин ще приеме в Сочи държавния секретар на САЩ Майкъл Помпео и външния министър на Русия Сергей Лавров. „Утре главното ще бъдат преговорите между Лавров и Помпео, а после те заедно ще отидат при президента, той ще ги приеме и те ще докладват за резултата от своите преговори, и ще обсъдят въпросите, които са очевидни“, каза Песков пред журналисти в Москва.По-рано Лавров заяви, че на срещата си с Помпео иска да си изясни как САЩ планират да излязат от кризата около СВПД /Съвместния всеобхватен план за действие - Joint Comprehensive Plan of Action, политическо споразумение между Иран и група държави за ядрената програма на арабската държава, сред които САЩ, Русия, КНР, Великобритания, Франция и Германия/. Лавров смята да обсъди с американския си колега и съдбата на Договора за съкращаване на стратегическите настъпателни оръжия.В Москва считат, че Лавров и Помпео ще говорят и за кризата във Венецуела, ситуацията в Сирия и в Украйна. Помпео трябваше първо да посети Русия на 13-14 май, но заради визитата си в Брюксел отмени планираното за понеделник посещение в Москва.", "date": "2019.05.13", "title": "Горещо в Кремъл: Ще се срещнат ли Тръмп и Путин на Г-20 в Осака"}
{"url": "https://offnews.bg/sviat/venetcuelskata-opozitcia-ochakva-pomosht-ot-sever-703156.html", "text": "Лидерът на опозицията във Венецуела Хуан Гуайдо е поставил задачата на своите хора да установят връзка с ръководителя на Южното командване на САЩ Крейг Фолер.„Ние поръчахме на посланика ни Карлос Векьо незабавно да се срещне с него, за да обсъдят въпросите за сътрудничеството и взаимодействието. По телефона обсъдихме с президента на Колумбия Иван Дуке Маркес борбата с бунтовните групировки“, казва Гуайдо, цитиран от руския „Коммерсантъ“. Изданието уточнява, че Векьо е представител в САЩ на самопровъзгласилия се за президент на Венецуела Гуйдо.Южното командване е едно от 10-те бойни такива сщаб-квартира във Флорида. То координира работата на всички видове войски в южната част на страната и отговаря за взаимодействието по военна линия със страните в Южна Америка и Карибския басейн.Преди дни лидерът на венецуелската опозиция в интервю за CNN заяви, че за него въоръжена подкрепа от САЩ за борбата му срещу Николас Мадуро е един от най-крайните варианти. Той отбеляза, че не е задължително военните да бъдат чуждестранни. „Въоръжените сили в нашата страна са много недоволни от политиката на президента Мадуро и ако ще се реализира силов сценарий, то силите биха могли да бъдат и местни“, коментира Гуайдо.На 30 април последователите му предприеха пореден опит да завземат властта в Каракас. Тогава изглеждаше, че този път успехът е на тяхна страна – към протестиращите се присъединиха част от военните, а армията, както е известно, е ключова сила за Венецуела и от нейните симпатии често зависи победата на този или онзи политик. Бунтът обаче беше смазан – военните, запазили верността си към режима, се оказаха доста повече. По време на сблъсъците загинаха 5 души, 240 бяха ранените.Мадуро заяви, че опитът за преврата е организиран от малка групичка предатели и започна репресии срещу опозицията. На 10 май зад решетките бе хвърлен зам.-председателят на парламента Едгар Самбрано с обвинението за държавна измяна, заговор, метеж и разпалване на вражда. Върховният съд лиши от имунитет 10 депутати, лоялни на Хуан Гуайдо, със същите обвинения. Повечето от тях веднага поискаха убежища на териториите на дипломатическите мисии на Аржентина, Италия и Испания.Вашингтон реагира и засили натиска си върху поддръжниците на Мадуро. Вчера бе изключен водопроводът, който снабдява посолството на Венецуела. „В сградата няма ток от средата на миналата седмица, но все още работи един душ“, казва водачката на инициативната група на подкрепящите официален Каракас Медея Бенджамин. Групата е барикадирана на територията на посолството, след като дипломати напуснаха сградата преди повече от месец по искането на американските власти, които признават Хуан Гуайдо за законен лидер на Венецуела. Барикадираните вътре активисти подкрепят Мадуро и дори се сдобиха с публична похвала от него. Около посолството обаче митингуват поддръжниците на венецуелската опозиция и настояват активистите да напуснат сградата.Министерството на финансите на САЩ на 10 май наложи санкции срещу две компании и два плавателни съда, превозващи петрол от Венецуела до Куба. Преди това ведомството въведе санкции срещу целия петролен сектор на Венецуела. На 1 май държавният секретар Майкъл Помпео в интервю за тв Fox Business бе казал, че военни действия на САЩ във Венецуела са напълно възможни.", "date": "2019.05.13", "title": "Венецуелската опозиция очаква помощ от север"}
{"url": "https://offnews.bg/politika/bsp-shte-organizira-paralelno-prebroiavane-na-evroizborite-703163.html", "text": "\"Правим пълна мобилизация за защита на хората. Бъдете до всеки, върху който се упражнява натиск. Знаем, че ГЕРБ, в деня на изборите, манипулират вота. Затова ще имаме масирано присъствие в комисиите със застъпници и наблюдатели. Правим организация за паралелно преброяване.\"Това заяви председателят на БСП Корнелия Нинова пред около двеста областни председатели, кметове, председатели на общински съвети и депутати на среща, организирана от ръководството на партията.На срещата е обсъден ходът на кампанията за Европейските избори и организацията на изборния ден.От цялата страна постъпва информация, че ГЕРБ използват администрацията в кампанията и упражняват натиск върху хората. Кметовете, избрани от БСП, се оплакаха от целенасочени, засилени проверки, обявиха от пресцентъра на \"Позитано\" 20.", "date": "2019.05.13", "title": "БСП ще организира паралелно преброяване на евроизборите"}
{"url": "https://offnews.bg/politika/gerb-prezidentat-da-posavetva-saprugata-si-da-ne-atakuva-golemi-strat-703171.html", "text": "Надяваме се президентът да посъветва съпругата си да не атакува големи стратегически компании, които в определени моменти биха могли да бъдат и стратегически инвеститори и в България.Това заяви днес депутатът от ГЕРБ Тома Биков, провокиран отКъсно в неделя вечерта Радева заклейми в социалната мрежа една от най-големите световни авиокомпании - германската Lufthansa. Причината - отменен полет.Lufthansa never again! (в превод - Никога повече Lufthansa!), написа съпругата на президента.Гневът на първата дама е бил предизвикан от отменен полет до Валенсия, заради който не е могла да стигне до фолклорен фестивал във Верона, Италия. Радева обещава догодина да успее да посети събитието, като отново натъртва на авиопревозвача:\"Ще се постарая да избера сигурна самолетна компания, за да бъда с вас всичките - 60 български фолклорни състава от 13 европейски държави!\"", "date": "2019.05.13", "title": "ГЕРБ: Президентът да посъветва съпругата си да не атакува големи стратегически компании"}
{"url": "https://offnews.bg/drugi/talantite-na-evrofutbol-stanimir-haladzhov-i-rangel-katcarski-s-8-o-mi-703174.html", "text": "Спортният талант на Еврофутбол – Станимир Халаджов и партньорът му на двойка скул Рангел Кацарски завоюваха второ място във финал \"Б\" на завършилата през уикенда в Пловдив Световна купа по гребане за мъже и жени. Това отреди на талантливите ни състезатели 8-о място в крайното класиране. Халаджов и Кацаров продължават с подготовката си за Европейското първенство за мъже, което е от 31.05. до 02.06.2019 г. в Люцерн, Швейцария.Родните ни плувци имаха няколко състезания, където представиха повече от отлично България. Георги Цурев спечели сребърен медал на 4 х 200 м свободен стил и бронзов медал на 4 х 100 м съчетано плуване на провелите се Балкански игри на 11-12 май в Кавала, Гърция.На международния турнир Сандански, също през уикенда, Светлозар Николов завоюва един златен – на 50 м гръб с 29.4 сек, два сребърни – на 50 м бруст – 31.2 сек и на 50 м свободен стил с 25.4 и едно бронзово отличие на 50 м бътерфлай с 27.1 сек. На същото състезание Тиана Темелкова грабна две сребра – на 50 и на 100 м гръб в групата на 13-14-годишните. На международния турнир „Младост“, който се проведе на 4-ти и 5-ти май в Пловдив, Тиана взе златните медали на 50 м и 100 м гръб и сребро на 200 м гръб отново в нейната възраст.Две от таекуондистките ни Румина Кирчева и Радина Борисова участваха на международния турнир \"Астерикс\" в Ниш, Сърбия. Там Румина взе сребро след две победи и загуба на финала, а Радина победи в две срещи срещу местни състезателки.От 13.05. Гергана Топалова вече е 521-ва в световната ранглиста по тенис за жени, след като в два поредни турнира се представи отлично. В Андижан тя премина квалификациите и достигна до осминафинал. А, в надпреварата в Наманган се класира за ¼-финалите, след като отново преодоля пресявките. На Гери й предстои завършване на учебната година и матури, след което е планирала три турнира в САЩ през юни. Една от най-големите ни надежди в родната стрелба с лък – Иван Банчев все още среща трудности с новата екипировка, но успя да се представи достойно на турнира \"Дунавски стрели\" за мъже, жени, младежи и девойки, който се проведе в Русе от 3-5 май. 17-годишният ни състезател достигна до четвъртфиналите, където загуби с 4:6 от Аспарух Латев от \"Център\" – София. В крайното индивидуално класиране Иван е 6-ти, а в отборната битка мъжкият отбор спечелиха златната купа.На международния турнир по бадминтон за юноши и девойки под 17 г. \"HEBAR OPEN\", който се състоя от 2-ри до 5-ти май в Пазарджик и е кръг от европейската верига, Михаела Чепишева спечели бронзов медал на двойки девойки с партньорка Гергана Павлова. На единично и смесени двойки Михаела отпадна на четвъртфиналите и остана на 5-8 място. Следващите й турнири са в Хърватия (16-18.05.) и в Полша (24-26.05).", "date": "2019.05.13", "title": "Талантите на Еврофутбол Станимир Халаджов и Рангел Кацарски с 8-о място при гребането"}
{"url": "https://offnews.bg/koloezdene/gaviria-specheli-tretia-etap-v-dzhiroto-sled-skandalna-diskvalifikatci-703177.html", "text": "Голям скандал беляза третия етап в тазгодишното издание на Обиколката на Италия. Състезаващият се за Deceuninck-QuickStep Елиа Вивиани спечели днешното състезание, но бе дисквалифициран заради опасна маневра спрямо съперник по време на 220-километровата отсечка между Винчи и Орбетело.Така Фернандо Гавирия (UAE Emirates) взе петата си победа в Джирото. Вивиани надви италианеца и състезателя на \"FDJ\" Арно Демар във финалния спринт, но няколко минути по-късно комисарите на Международния колоездачен съюз го дисквалифицираха. При развиването на своя спринт, излизайки от въздушната струя на Паскал Акерман (BORA), Вивиани затвори Матео Москети (Trek–Segafredo).Вивиани е глобен с 500 франка и наказание от 30 секунди в генералното класиране. Той е и с 50 точки санкция в класацията за цикламената фланелка, която се присъжда на най-добрия спринтьор.От \"Deceuninck-QuickStep\" отказаха да коментират ситуацията официално. Генералният мениджър на тима Патрик Льофебър обаче публикува в официалния си профил в социалната мрежа Туитър \"Какво смешно решение на журито\".Иначе времето на Вивиани е 5:23:19 часа. Етапът беше белязан от само един колоездач, който се откъсна - Шо Хацуяма. Японецът караше сам 145 км преди да бъде хванат от основната група.В генералното класиране Примож Роглич продължава да бъде лидер. Той има аванс от 19 секунди пред Саймън Йейтс от \"Mitchelton–Scott\" и 23 пред Винченцо Нибали (Bahrain–Merida).За цикламената фланелка поведе Гавирия, който събра 58 точки. Колумбиецът има с осем повече от Паскал Акерман и девет от Арно Демар. При катерачите лидер остава Джулио Чиконе, а сред колоездачите до 25 години води Мигел Анхел Лопес.", "date": "2019.05.13", "title": "Гавирия спечели третия етап в Джирото след скандална дисквалификация на Вивиани"}
{"url": "https://offnews.bg/futbol/shefat-na-botev-plovdiv-da-se-izvisim-nad-nizkite-strasti-703160.html", "text": "Финансовият благодетел на Ботев Пловдив Георги Самуилов призова феновете на \"канарчетата\" да демонстрират любовта си към тима по културен начин.\"\".Треньорът на Ботев Николай Киров пък сподели, че двата тима са с еднакви шансове да спечелят Купата на България. Специалистът уточни, че психологията на тази фаза е такава, че нищо не е ясно до последно.\"Втори финал, но по-различен, защото противник ни е градският съперник Локомотив Пловдив. Като всеки финал шансовете са напълно равни. Срещата е непредсказуема. Самият преден финал го доказа. Тогава срещнахме един доста класен противник. Не можем да коментираме, че един от двата отбора има по-големи шансове. Направихме всичко възможно през тези дни да изгледаме възможно най-много срещи на отбора на Локомотив. За мен е по-важно как нашият отбор ще излезе в двубоя в сряда и как ние ще се представим.Единствено Доре има грипно заболяване. Пропусна вчерашното занимание. Всички други са здрави. Всички отбори се познаваме доста добре, но винаги може да се очаква изненада. Отборът на Локомотив има както силни, така и слаби страни. За нас е важно да се възползваме от техните слаби страни. Все още имаме два дни, в които ще се готвим за този двубой. Ще наблегнем на тактическите занимания. Надяваме се, че ще бъдем подготвени. Няма как да кажа каква тактика ще предприемем. Имаме изграден стил от няколко години, на който рядко изневеряваме.В един такъв двубой няма как да се говори за мотивация. Изправяли сме се срещу всякакъв вид състави. Срещу повечето от тях сме намирали противодействие. Залогът е голям. Преди всеки двубой, който може да завърши с дузпи, се подготвяме за тези статични положения. Не мисля, че някой от двата състава има някакво предимство преди двубоя. Психологията на финалите е такава, а и на дербитата, че нищо не е ясно до последно. Ще бъдем подкрепени от доста голяма публика. В последния финал влязохме доста агресивно и това ни помогна за неговото спечелване. Към този момент съм наясно с единадесеторката\", каза Киров.", "date": "2019.05.13", "title": "Шефът на Ботев Пловдив: Да се извисим над низките страсти"}
{"url": "https://offnews.bg/kultura/kan-zalozite-sa-napraveni-neka-igrata-da-zapochne-703150.html", "text": "Залозите са направени. Нека играта да започне. Този израз сме чували в много филми и понеже Монте Карло с луксозните си казина е близо, може да го отнесем и към най-голямата игра на киното – Кан. Разбира се Кан, който започва на 14 май, далеч не е само игра. Това е състезание по висше майсторство, светски блясък и чудовищно медийно струпване. Събитие номер 1 за киното, което определя тенденциите на бъдещето. За нивото на един фестивал най-напред съдим поЖУРИТОВ Кан то винаги е било изискано, добре премислено и мъдро балансирано, но тази година сякаш е най-близо до перфектното. Понеже членовете му ще гледат филмите, направени от най-големите режисьори на своето време, то и „всички, които се състезават, трябва също да знаят, че ги гледат големи артисти”, смятат организаторите.Президентът Алехандро Гонсалес Иняриту, който беше обявен отдавна, сам е легендарна личност, за когото Кан е бил много важен от началото на кариерата му. „Очарован съм от идеята да се завърна тази година, за мен е чест и съм безкрайно горд да оглавя журито. Киното тече във вените на планетата, а този фестивал е нейното сърце. С журито ще имаме привилегията да бъдем първите зрители на новите филми на колеги режисьори от целия свят. Това е истинско удоволствие и голяма отговорност, които ще поемем със страст и отдаване”, заяви той.Не по-малко възторжени са президентът на фестивала и артистичният директор Фремо: „Много рядко Алехандро Гонсалес Иняриту приема участие в журита, а това е и първият път, когато жури на фестивала в Кан ще има за президент мексикански творец. Кан е мястото на световното кино и чрез присъствието на автора на „Вавилон” фестивалът ще почете и цялото мексиканско кино. Освен че е дързък режисьор и непрестанно изненадващ автор, Алехандро е също и мъж с убеждения, творец на своето време... През 2017 бяхме особено горди да представим неговата инсталация от виртуална реалност „Плът и пясък”, която повдига въпроса за мигрантите с голяма сила и човечност.” Режисьор, сценарист, продуцент, носител на 4 „Оскара” Иняриту днес безспорно е един от най-признатите и уважаваните киномайстори в света, водач на звездното поколение мексикански режисьори, включващо Алфонсо Куарон и Гийермо дел Торо. Той е от онези, които теглят киното напред. Да споменем дебютът му „Любовта е кучка” (2000), номиниран за Оскар за чуждоезичен филм и още – „Бютифул”, „Бърдмен”, но и „21 грама”, „Завръщане”... Стилът му е уникален и заразителен, отворен към екперименти с формата, но без да пренебрегва публиката. Иняриту ще наследи Кейт Бланшет, бляскавата президентка на миналогодишния фестивал.Извън президента журито на 72-то издание е изградено в перфектна симетрия: 4 мъже, 4 жени, идващи от 4 континента и 7 националности. Режисьорите са много и също са безспорни имена: полякът Павел Павликовски, познат с „Ида” („Оскар” за чуждоезичен филм) и „Студена война” (Награда за режисура от Кан и 3 номинации за „Оскар”, както и 5 Европейски награди за кино) и Йоргос Лантимос, гръцки режисьор с много нестандартно виждане за неведомите и скрити пластове на реалността и митологията – да припомним „Омарът” и „Убийството на свещения елен” и двата с множество номинации за „Оскар” и отличия в Кан.Към тази елитна група се присъединяват младата Аличе Рорвахер, любимка на Кан, основна фигура от новото поколение в авторското италианско кино (”Щастливия Лазаро” взе миналата година наградата за сценарий). Четвъртият режисьор в журито е французинът Робен Кампило, който е също изявен сценарист и монтажист. Той направи сензация с яростния „120 удара в минута” – разтърсваща история за първите пострадали от СПИН и борбата на активисти за разбиране на проблема, солидарност и социална помощ и взе Голямата награда неотдавна. Петият режисьор е американката Кели Рейхарт, фигура от независимото кино, особено ценена от критиката.Журито, естествено, не може да се лиши от погледа и чара на актьорите, в случая актрисите. Тук квотата се попълва от прелестната американка Ел Фанинг, блеснала във „Вавилон”, а после станала любима актриса на София Копола. Екзотичният елемент идва с присъствието на актрисата-режисьор от Буркина Фасо Маимуна НʹДиаие, учила във Франция и играла във филми на грузинеца Отар Йоселиани, сред които изпъква „Лов на пеперуди”. НʹДиаие е режисирала късометражни филми, има роли в игралното кино и телевизията.Не по-малко интересен е и последният член Енки Билал – френски автор на комикси и режисьор, роден в Титова Югославия. Той е автор на 30-тина албума с комикси, познати по целия свят и няколко игрални филма.НОВИТЕ ДОБАВКИ КЪМ СЪСТЕЗАНИЕТОнаправени по правило в последния момент, са филми на Тарантино и Абделатиф Кишиш. Киноманите могат да отдъхнат – Тарантино четири месеца не е излизал от монтажа, за да може да завърши „Имало едно време в Холивуд” и да се класира в последния момент. Той е „истинско дете на Кан, вярно и акуратно” – похвалиха го организаторите. Той ще се завърне след 25 години, когато взе „Златна палма” за „Криминале”. По съспенса ще го има или не, заради самата тема, Дикаприо и Брад Пит в главните роли, поддържани от Ал Пачино, Кърт Ръсел и Тим Рот и не на последно място заради неизменно предизвикателното присъствие на Тарантино, филмът със сигурност ще стане един от фокусите на фестивала. Другото попълнение е „Мектуб, моя любов: интермецо” на получилия преди 6 години „Златна палма” за „Синьото е най-топлия цвят” на френско-тунизийския режисьор Абделатиф Кешиш . Засега знаем само, че филмът трае 4 часа и с него ще се закрие фестивалът.СРЕЩИ И МАЙСТОРСКИ КЛАСОВЕще изнесат 4 забележителни фигури от световното кино. „Свещеното чудовище” Силвестър Сталоун ще представи части от „Рамбо 5: Последна кръв” и реставрирана 4К версия на „Рамбо: Първа кръв”. Ален Делон, който предизвестено ще получи „Почетна Златна палма”, също ще се срещне с фенове и ще представи „Господин Клайн” на Лоузи. Китайската суперзвезда Жанг Зии, която познаваме от „Тигър и дракон” и „Спомените на една гейша” също ще има мастърклас. И накрая среща с фестивалците ще има и любимецът на младите - датският режисьор Николас Уиндинг Рефн.За да добием представа заМАЩАБИТЕ НА ПРЕДСТОЯЩОТО СЪБИТИЕето и малко статистика. През 2018 фестивалът е бил посетен от 39 400 професионалисти, с 3% повече от предишната година, дошли от 60 страни. Журналистите са били към 4500, включително фотографи и телевизионни оператори. Те са отразили премиерите на 91 филма от 35 държави, включени в Официалната селекция. В Пазара, невидимата страна на Кан, но могъща движеща сила в киноиндустрията, са участвали 12 411 души, които са изгледали, евентуално купили, продали, договорирали част от представените 3080 филма, а 58 страни са имали свои щандове в Международното село. За наша чест, България там също е представена. От миналата година 2000 млади синефили от целия свят участват в операцията „Три дни в Кан”, след представяне на убедително мотивационно писмо защо искат да се влязат в прекрасната суматоха Кан.Подробностите за премиери, кинострасти, открития и светска суета следват...", "date": "2019.05.13", "title": "Кан: Залозите са направени. Нека играта да започне"}
{"url": "https://offnews.bg/politika/gerb-s-zhalba-v-tcik-sreshtu-prezidenta-radev-obnovena-703147.html", "text": "ГЕРБ внесе днес жалба в Централната избирателна комисия срещу \"участието на президента Румен Радев в предизборната кампания на БСП\".Жалбата в ЦИК е за \"нерегламентирано и абсолютно безпрецедентно участие на президента в предизборната кампания в полза на БСП\", обясни Цветомир Паунов, зам.-председател на Националния предизборен щаб на ГЕРБ.Паунов коментира, че е недопустимо държавният глава, който по Конституция олицетворява единството на нацията и е неин обединител и който не трябва да е ангажиран с политическа агитация, да прави предизборна кампания в полза на социалистическата партия.Последният пример били твърденията и внушенията на Радев в Асеновград в синхрон с изказвания на Корнелия Нинова - внушения, които са срещу ГЕРБ и които по думите на Паунов били абсолютно недопустими. Затова от ГЕРБ питат къде всъщност се намира предизборият щаб на БСП и дали той не е в президенството.Няма как в едно изречение президентът да твърди, че правителството има свръхпроблем с корупцията и в същото време преговаря със свръхстратегически инвеститор, коментира депутат от ГЕРБ Тома Биков.От партията призовават Румен Радев да запази \"радиомълчание по отношение на инвестиционната политика още няколко седмици, за да не попречи на преговорите.\"От ГЕРБ се надяват президентът да посъветва и съпругата си , която в определен момент може да бъде и голям стратегически инвеститор у нас. ", "date": "2019.05.13", "title": "ГЕРБ с жалба в ЦИК срещу президента Радев (обновена)"}
{"url": "https://offnews.bg/medii/puskat-nov-kanal-iztcialo-s-turski-seriali-703153.html", "text": "Световната медийна компания SPI International | FilmBox пуска нов тематичен канал - изцяло за турски сериали.Проектът ще бъде представен на технологичния форум Webit утре от главния маркетинг директор на компанията Хайми Бехар.Телевизиятa ще носи името TDC (Timeless Drama Channel). Стартът се очаква скоро.Всяка година се продуцират над 100 нови турски сериала, които достигат до 140 държави и се гледат от 400 милиона души. Това прави Турция вторият най-голям разпространител на сериали в света след САЩ. „Горд съм да обявя пускането на първия глобален турски канал за драма продукции – Timeless Drama Channel. TDC предлага на зрителите 800 часа свежо съдържание, включително и световно известните турски сериали „Справедливостта на Кара\", „Черни пари и любов\", „С Русия в сърцето\" и много други. Убедени сме, че TDC ще достигне до милиони зрители и ще бъде популярен канал по целия свят\", коментира Хайми Бехар.FilmBox управлява канали в 42 държави на 6 континента. С основния си канал Filmbox, SPI/FILMBOX е сред най-големите агрегатори на естествено съдържание с Ultra HD качество в света.Българските зрители имат достъп до 12 от каналите на компанията – FilmBox Extra HD, FilmBox Plus, FilmBox, FilmBox ArtHouse, FightBox HD, DocuBox HD, Fast&FunBox HD, FashionBox HD, Gametoon HD, 360TuneBox HD, Erox HD и Eroxxx HD.", "date": "2019.05.13", "title": "Пускат нов канал изцяло с турски сериали"}
{"url": "https://offnews.bg/sviat/shvetcia-otnovo-razsledva-asandzh-za-iznasilvane-703128.html", "text": "Прокуратурата в Швеция е възобновила разследване за изнасилване срещу основателя на Уикилийкс Джулиан Асандж, съобщи Би Би Си.Разследването започва отново по искане на адвокат на една от двете жертви. То бе прекратено през 2017 г. поради изчерпани възможности.\"Все още има възможност да се докаже, че той е свързан с изнасилването\", обяви днес шведският заместник главен прокурор Ева-Мари Персон. Тя добави, че ще бъде издадена нова европейска заповед за неговия арест.Асандж отрича обвинението, заради което може да бъде екстрадиран в Швеция. Той избегна екстрадицията, след като се укри в посолството на Еквадор в Лондон, оставайки там цели седем години. Сега адвокатът му бе цитиран да казва, че клиентът му би съдействал на шведските власти в разследването и единственото, от което се притеснява, е да не бъде изпратен в САЩ. Америка иска екстрадирането на задържания заради разкриване на секретна военна и дипломатическа информация в \"Уикилийкс\" през 2010 г. Засега не е ясно чие искане - на Швеция или на САЩ - би следвало да бъде удовлетворено първо. Според Персон това решение ще вземат британските власти.На сайта на \"Уикилийкс\" се появи коментар на главния редактор Кристин Храфънсон, че Швеция е под политически натиск да отвори отново случая, но че в същото време това ще позволи на Джулиан Асандж да изчисти името си.47-годишният Асандж бе изведен от дипломатическата мисия миналия месец и арестуван, а след това осъден на 50 седмици зад решетките заради нарушаване на условията по гаранцията си. ", "date": "2019.05.13", "title": "Швеция отново разследва Асандж за изнасилване"}
{"url": "https://offnews.bg/politika/vanshno-nastoialo-pred-poslanik-ulusoj-turskite-investitori-da-uchat-b-703145.html", "text": "Турският посланик у нас Хасан Улусой беше привикан в Министерството на външните работи днес по разпореждане на министър Екатерина Захариева.Той е привикан заради изказването му от 11 май, в което призова държавата да насърчи изучаването на турски език като чужд, за да се увеличат турските инвестиции у нас. „Пожеланието ми е, защото това ще стимулира турските инвеститори и бизнесмени, които искат да реализират проектите си и да създадат работни места, така и българските граждани, които знаят добър устен и писмен турски език. Това ще насърчи още повече инвестиции от Турция“, каза Улусой на церемония по откриването на четвъртия корпус на турския завод „Теклас“ край Кърджали в събота.След думите му избухна премиерът Бойко Борисов, който видя в изказването претенция от страна на посланика и посочи, че \"не му е работа на посланика да поставя такива въпроси на толкова хубав празник, с толкова приятели\". След коментара на Борисов пък заваляха реакции и от редица други политически сили у нас. Още в събота пък от Министерството на външните работи пък обявиха, че посланикът ще бъде привикан в понеделник за обяснение. Хасан Улусой е пристигнал днес в министерството и е разговарял с директора на дирекция „Югоизточна Европа\" Деян Катрачев, тъй като министър Захариева е в Брюксел. Пред посланика беше изразена позицията, че изказването му е политически неприемливо и не отговаря на очакванията на българската страна за поддържане на приятелски и добросъседски отношения. Беше подчертано, че турските инвестиции в България не могат да бъдат обвързвани по никакъв начин с изучаването на турски език, а следва да се основават на икономическа логика. Изтъкнато беше, че турските инвеститори следва да се съобразяват с официалния език в България и по-подходящо би било те да подкрепят подготовката на кадри, владеещи български език. В същото време в България изучаването на чужди езици е въпрос на свободен избор на всеки български гражданин, а условията за това са налице, обявиха от външното министерство.\"Бяха изразени очакванията на България турската страна да се придържа към фундаменталните принципи на които се базират двустранните ни отношения, а именно добросъседство, равнопоставеност, взаимно уважение и ненамеса във вътрешните работи\", допълниха оттам.От министерството цитират и Улусой, който отново е заявил, че думите му са били погрешно интерпретирани от медиите. Той е предоставил и текста на изказването си, като е обяснил, че не е отправял препоръки за задължително изучаване на турски език от страна на българските граждани.Той е подчертал, че турската страна няма намерение да се намесва по какъвто и да е начин във вътрешната политика на Република България, а в дейността си той се ръководи изцяло от целта да развива приятелските и взаимноизгодни отношения с България.", "date": "2019.05.13", "title": "Външно настояло пред посланик Улусой турските инвеститори да учат български"}
{"url": "https://offnews.bg/sviat/rusia-uchenik-vze-za-zalozhnitci-tcelia-klas-i-uchitelkata-703151.html", "text": "Ученик взе за заложници съучениците си от класа и учителката в гимназия №7 в руския град Казан, съобщава „Лента.ру“.Въоръжен с кухненски нож и пневматичен пистолет, 17-годишният младеж блокирал изхода на класната стая и не пускал нито учениците, нито учителката. Сигналът за произшествието бил подаден на тел.112 след третия учебен час от родителите на ученичка. Много бързо „терористът“ е бил разоръжен и задържан.Според официалното съобщение на милицията той влязъл в кабинета по руски език, седнал на мястото на преподавателя и сложил пищова и ножа на бюрото. Не е поставял никакви условия или искания, нямало и пострадали. Специалисти от вътрешното министерство на Татарстан започнали да работят с него, уточняват се мотивите му.В края на април съдът в Перм осъди на 7 години затвор ученик, който с приятеля си устрои клане в местно училище през януари 2018 г., припомня изданието. През декември м.г. приятелят – бивш ученик от същото училище, получи присъда за 9 г. и 8 месеца и бе пратен във възпитателна колония. Двамата са били 16-годишни, когато сутринта на 15 януари м.г. пристигнали в училището с ножове, нахвърлили се на децата, а в касапницата пострадали 14 ученици и една учителка. По време на разследването тандемът не можал да даде обяснения за причините за кървавото нападение.", "date": "2019.05.13", "title": "Русия: Ученик взе за заложници целия клас и учителката"}
{"url": "https://offnews.bg/volejbol/lavitcite-shte-igraiat-kontroli-sas-svetovnite-shampionki-ot-sarbia-703138.html", "text": "Женският национален отбор по волейбол на България отпътува тази сутрин за две контроли със световния шампион Сърбия, информираха от федерацията. Проверките между двата тима са 14 май от 18:00 ч и на 15 май от 11:00 ч. в зала \"Импулс\" в Белград.Селекционерът Иван Петков замина с млад и обновен състав от 14 волейболистки. От опитните националки, играещи в чужбина, у нас се завърна единствено разпределителката Петя Баракова, която пътува с групата.Приятелските мачове са част от подготовката на България за старта във Волейболната лига на нациите. От 21 до 23 май Русе е домакин на турнир от първата седмица в надпреварата, като съперници на националките ни са Япония, Белгия и САЩ.Билетите за турнира вече са в продажба, като могат да бъдат закупени онлайн на сайта ticketportal.bg. Пропуски също могат да бъдат закупени и на касите на \"Арена Монбат Русе\".", "date": "2019.05.13", "title": "\"Лъвиците\" ще играят контроли със световните шампионки от Сърбия"}
{"url": "https://offnews.bg/futbol/uanda-nara-veche-ne-tarsi-otbor-na-ikardi-703139.html", "text": "Отнемането на капитанката лента и престоя на резервната скамейка на Интер на Мауро Икарди са се отразили дисциплиниращо и на съпругата му и негов агент Уанда Нара.Атрактивната аржентинка често флиртуваше с интереса на други клубове към нападателя в опит да му осигури по-добри лични условия на \"Джузепе Меаца\", но това явно вече е в миналото.\"Икарди остава в Интер, това е истината, независимо от спекулациите по темата. Бъдещето му е свързано с клуба. Вече ще си изключвам телефона в първия ден на трансферния пазар, защото няма да има нищо ново\", коментира Нара.Тя се спря също на възможността Антонио Конте да стане треньор на Интер през лятото, като замени на поста Лучано Спалети. Според мнозина идването на Конте в Интер ще намали игровите минути на Икарди.\"Защо да го прави? Най-добрите отбори и треньори го искат постоянно. Изглежда ми странно да дойде един голям треньор и да каже, че не иска Икарди\", каза още половинката на нападателя.", "date": "2019.05.13", "title": "Уанда Нара вече не търси отбор на Икарди"}
{"url": "https://offnews.bg/kultura/liatna-stcena-ndk-novoto-kulturno-prostranstvo-na-otkrito-v-703134.html", "text": "Следвайки стратегическата си визия за развитие 2018-2019 г. Национален дворец на културата обогатява своите пространства с постоянна Лятна сцена – НДК, разположена на открито, в парка зад Двореца.Това ще е новото културно изживяване за столичани и гости на София, убедени са от ръководството на Двореца. „През слънчевите месеци от годината паркът на НДК, който Столична община превърна в много приветливо място през последните години, е предпочитан от мнозина софиянци и от все по-увеличаващите се чуждестранни туристи в София. Затова ние решихме НДК през лятото да излезе навън при хората. Създавайки тази открита сцена, ние ще я превърнем в своеобразна платформа за общуване с публиката“, разказва председателят на Съвета на директорите на НДК Борислав Велков.Официалното откриване на Лятна сцена – НДК ще бъде на 24 май с тазгодишното издание на „Празник на буквите“. Междувременно преди броени дни, след подписването на Меморандума за сътрудничество между Национален дворец на културата и Софийска опера и балет, стана ясно, че на 14, 15 и 16 юли Операта ще представи на Лятната сцена на НДК едни от най-добрите си спектакли.Кино под звездите, както и концерти на утвърдени и начинаещи изпълнители са сред идеите за програма на Лятната сцена. Тя е с капацитет от минимум 450 седящи места с възможност за допълване на поне още толкова мобилни седящи места, както и правостоящи.Освен че ще използва Лятната сцена за представяне на продукциите на своя Продуцентски център, както и за партньорски продукции, НДК съвсем скоро ще започне да предлага мястото и на свои клиенти. Сцената позволява на нея да се състоят както събития с продажба на билети, така и такива със свободен достъп.От ръководството на НДК са решени да инвестират специално и в серия от събития с безплатен вход, които да дават възможност за изява на прохождащи млади таланти.", "date": "2019.05.13", "title": "'Лятна сцена – НДК' – новото културно пространство на открито в София"}
{"url": "https://offnews.bg/ikonomika/fibank-s-promotcionalni-predlozhenia-za-abiturientite-703144.html", "text": "Първа инвестиционна банка предлага промоционална кампания, посветена на абитуриентските балове. До 31 май 2019 г. избрани продукти от богатата палитра „Злато и нумизматика“ ще се предлагат с отстъпка от 5% при плащане с карта, издадена от Fibank. Промоцията важи в онлайн магазина Fibank Gold & Silver и при покупка в офисите на банката.В кампанията участват общо 18 продукта със съвременен дизайн и разнообразни възможности за носене. Създаването на различните изделия, включени в промоцията, е вдъхновено както от природата и нейната красота, така и от някои вечни символи на България. Всеки един продукт носи богато символно послание и емоционален заряд за този, който ще го носи.Д-р Валентина Григорова-Генчева – Директор на Дирекция „Злато и нумизматика“, разказа за кампанията:„Мотото на промоционалната кампания“ „Абитуриентският бал – повод, който си заслужава, подарък, който остава“ - е свързано с европейската традиция на зрелостниците да се подаряват ценности като своеобразна награда, корона, която увенчава успешния финал на един етап от живота на човека. Много абитуриенти избират пътешествието пред ценностите, но колкото и вълнуващи да са спомените от преживяното по света, едно златно кюлче или една монета носят в себе си много по-силни послания и в допълнение притежават висока стойност. Със сигурност те ще бъдат верни спътници и своеобразни талисмани на онези абитуриенти, които ще продължат образованието си в чужбина.“Производители на промоционалните изделия са дългогодишните партньори на Fibank: реномираната швейцарска рафинерия ПАМП и Новозеландският монетен двор, чиито официален представител за България и Балканите е банката. ", "date": "2019.05.13", "title": "Fibank с промоционални предложения за абитуриентите"}
{"url": "https://offnews.bg/temida/fermer-goni-600-metra-kradetc-s-pikapa-si-blasna-go-i-go-ubi-703141.html", "text": "Кипърски гражданин, собственик на ферма в пловдивското село Болярино, уби крадец с пикапа си. Д.П. е привлечен като обвиняем, съобщиха от Окръжна прокуратура-Пловдив. 60-годишният кипърец с товарен автомобил „Форд Рейнджър“ е нарушил правилата за движение, като вследствие на пътнотранспортно произшествие умишлено е причинил смърт на 30-годишния П.Г, уточняват от обвинението. Около полунощ на 11 май трима мъже от село Белозем при опит за извършване на кражба на люцерна или на селскостопански животни от ферма, били забелязани от собственика Д.П. Той се качил в автомобила си и ги подгонил, като в този момент тримата мъже се разбягали в различни посоки. На около 600 метра от фермата, обвиняемият Д.П. успял да застигне единия от тях – П.Г., на 30 г., като го блъснал с автомобила си. Пострадалият П.Г. е починал вследствие на нараняванията при пътнотранспортното произшествие. Обвиняемият Д.П. е задържан за срок от 72 часа с постановление на наблюдаващия прокурор от Окръжна прокуратура-Пловдив. Разследването по случая продължава. ", "date": "2019.05.13", "title": "Фермер гони 600 метра крадец с пикапа си, блъсна го и го уби"}
{"url": "https://offnews.bg/sviat/irlandia-zabrani-na-propovednik-da-stapva-na-teritoriata-%d1%9d-vazhvalia-703148.html", "text": "Ирландия забрани на американски проповедник на стъпва на територията ѝ в продължение на 20 години, защото говори срещу гейовете и има антисемитски възгледи.Стивън Андерсън е пастор от Аризона и управлява баптистка църква. Според сайта ѝ той трябвало да проповядва в Дъблин на 26 май. Онлайн петиция с настояване да му бъде забранено да стъпва в Ирландия обаче набрала 14 000 подписа, в резултат на което властите му наложили забраната.Преди Андерсън публично е заявявал, че желае смъртта на бившия американски президент Барак Обама и е отправял хвалебствия съм убиеца на 49-души в нощен гей клуб във Флорида (нападението беше извършено през 2016 г.).Кой е Стивън АндерсънАндерсън е един от най-спорните американски проповедници, пише Би Би Си.Роден е и е израснал в Сакраменто, Калифорния. Поставя началото на църквата Faithful Word Baptist Church през декември 2005 г. Първите ѝ последователи започват да се събират в дневната му в Аризона. Среща съпругата си в Мюнхен, Германия, когато е 18-годишен. Двойката е женена повече от 17 години и има 10 деца.Църковният сайт го описва като човек, който знае наизуст повече от 140 глави от Библията, а църквата - като \"старомодна, независима, фундаментална, придържаща се само към превода King James на Библията, печелеща души баптистка църква\".Заповедта срещу Андерсън е подписана от ирландския министър на правосъдието и влиза в сила веднага, на 10 май, съгласно Имиграционния закон от 1999 г. Той твърди, че е бил мотивиран от интересите на обществото.Това е първият път, в който се налага подобна забрана за стъпване на територията на страната.Ирландия не е първата държава, предприела стъпката. Няколко страни са забранили на проповедника достъп, една от които е Великобритания.", "date": "2019.05.13", "title": "Ирландия забрани на проповедник да стъпва на територията ѝ: възхвалявал убиец на гейове и зовял смърт за Обама"}
{"url": "https://offnews.bg/kultura/nov-simfonichen-orkestar-s-tri-premieri-703140.html", "text": "На 27 май в зала „България” от 19.30 часа, Нов симфоничен оркестър представя красива и атрактивна програма с три премиери за България и популярната увертюра-фантазия „Ромео и Жулиета” от Чайковски.Фантазия за виолончело и оркестър от Мячислав Вайнберг, Приспивна песен от Гершуин и музиката към филма „Агония” от Алфред Шнитке ще звучат под диригентската палка на Борислав Йоцов, Артистичен директор на Нов симфоничен оркестър.Солистът Иво Александров е един от ярките млади български таланти. Той е водач на виолончеловата група на Нов симфоничен оркестър и Софийска филхармония.28-мият сезон на състава е под Почетния патронаж на Н. П. Закия Ел Мидауи, посланик на Кралство Мароко.Билети .", "date": "2019.05.13", "title": "Нов симфоничен оркестър с три премиери"}
{"url": "https://offnews.bg/sviat/otkriha-trima-ubiti-s-arbalet-v-hotel-v-germania-703131.html", "text": "Германската полиция разследва убийството на трима души в хотел близо до град Пасау, съобщи Би Би Си. Телата им са открити от камериерката. Тримата са били простреляни с арбалет, като до трите тела са открити два арбалета.Убитите са 53-годишен мъж и две жени - на 30 и 33 години, всички германски граждани, като връзката между тях все още не е изяснена. За момента няма данни в стаята да е имало четвърти човек, обясняват от полицията. Гост на хотела заяви пред местния вестник Passauer Neue Presse, че през нощта е било напълно тихо. Според мениджъра на хотела тримата убити са планирали да останат в хотела три нощи. Стаята им е била с едно двойно легло и едно единично легло. По информация на Bild мъжът и 33-годишната жена са открити легнали на леглото и хванати за ръце, като са били простреляни в главите и гърдите. Другата жена била на земята, пронизана в гърдите. От полицията обявиха, че пред хотела е забелязан паркиран бял камион. По него е имало стикери на ловен клуб. Властите се надяват да получат повече яснота след аутопсията, която ще се извърши днес. ", "date": "2019.05.13", "title": "Откриха трима убити с арбалет в хотел в Германия"}
{"url": "https://offnews.bg/futbol/dadoha-finala-za-kupata-na-nikolaj-jordanov-703149.html", "text": "Николай Йорданов ще бъде главен рефер на финала за Купата на България между отборите на Ботев (Пловдив) и Локомотив (Пловдив). Битката за трофея е в сряда от 19:00 часа на Националния стадион \"Васил Левски\".Помощници на Йорданов ще са Веселин Мишев и Георги Тодоров. За четвърти съдия е назначен Георги Кабаков, а съдийски наблюдател ще е Костадин Гергинов.Атмосферата преди изцяло пловдивската битка за трофея е гореща. Над 16 000 билета бяха продадени три дни преди мача, а феновете на двата отбора са готови за десант в столицата. От Локомотив организират автобуси за привържениците.Най-запалените от тях се събраха на вчерашната тренировка на тима и дадоха криле на играчите с димки, факли, скандирания и транспарант \"Трябва да победим или да умрем!\". Собственикът на Локо Христо Крушарски също посочи важността на мача, като обеща, че ще плати премии на играчите дори и при загуба, ако му е харесала играта.\"Човек, за да покаже, че е живял трябва да направи една къща, да направи едно дете и да засади едно дърво. Купата е трите събрани в едно\", каза Крушарски.", "date": "2019.05.13", "title": "Дадоха финала за Купата на Николай Йорданов"}
{"url": "https://offnews.bg/izvan-terena/noviat-trenior-na-grigor-e-zhenkar-1-v-tenisa-703146.html", "text": "Новият треньор в щаба на Григор Димитров Радек Щепанек в момента е щастливо женен за бившата тенисистка Никол Вайдишова, като двамата станаха и родители, но в миналото минаваше за един от най-големите плейбои и женкари в АТП тура.Чехът, който стигна до топ 10, но така и не направи решителната крачка към върха, определено не е голям красавец, но на любовния фронт беше непобедим.Той имаше дълга връзка със световната номер 1 Мартина Хингис. Двамата се сгодиха, но така и не стигнаха до брак. След Хингис Щепанек завъртя главата на обещаващата си сънародничка Никол Вайдишова. Тя му се отдаде напълно на 21-годишна възраст, като дори прекрати кариерата си.Те сключиха брак, но съвместното им съжителство продължи само 3 години, след което тенисистът хлътна до уши в бившата шампионка от \"Уимбълдън\" Петра Квитова. За да са заедно двамата изоставиха половинките си - Щепанек се разведе с Вайдишова, а Квитова заряза приятеля си Адам Павлешек. Романът им продължи до 2014 година.Щепанек постепенно намери отново път към сърцето на Вайдишова и през 2018 година двамата се венчаха за втори път!\"Всяка любовна история е хубава, но нашата ми е любимата\", преди около година Щепанек в Инстаграм и публикува снимка от щастливия ден.Григор Димитров е считан за един от най-привлекателните тенисисти. Сред публично известните му връзки са тези с Мария Шарапова и Никол Шерцингер, за която обаче се смята, че е била прекратена, макар двамата да не са правили официално изявление.", "date": "2019.05.13", "title": "Новият треньор на Григор е женкар №1 в тениса"}
{"url": "https://offnews.bg/izvan-terena/noel-galahar-pravi-shou-v-sablekalniata-na-siti-703110.html", "text": "Един от най-популярните фенове на Манчестър Сити - музикалната знаменитост Ноел Галахър, направи шоу в съблекалнята на \"гражданите\" веднага след спечелването на титлата в Англия в неделя.Футболистите на Джосеп Гуардиола победиха в последния кръг с 4:1 като гост Брайтън и завършиха с 1 точка повече от Ливърпул, който в същото време надви с 2:0 Уулвърхамптън.Лидерът на популярната от 90-те години до наши дни банда \"Оейзис\" нахлу при играчите след връчването на трофея и им изпълни един от най-големите си хитове \"Wonderwall\", а всички се включиха в песента.Брат му Лиъм Галахър, с когото са в лоши отношения, също поздрави Сити, но чрез социалните мрежи.", "date": "2019.05.13", "title": "Ноел Галахър прави шоу в съблекалнята на Сити"}
{"url": "https://offnews.bg/tenis/dzhokovich-pokazah-chast-ot-naj-dobria-si-tenis-v-madrid-703108.html", "text": "Световният номер 1 в мъжкия тенис Новак Джокович остана много доволен от триумфа си на турнира от сериите АТР Мастърс 1000 в Мадрид. На финала се наложи срещу Стефанос Циципас с 6:3, 6:4.\"Тази категория турнири са най-големите в нашия спорт заедно с тези от Големия шлем. Това е важен успех за мен. Много съм доволен.Победата ми в полуфиналите беше много важна за моята увереност. От Австралия насам не успявах да покажа най-добрия си тенис. Не загубих нито сет по време на целия турнир и това ме радва. Показах част от най-добрия си тенис тук.Циципас е много талантлив. Победи Рафаел Надал, а мачът му завърши след полунощ. Вероятно поради тази причина не беше толкова подвижен.За него това обаче е прекрасна седмица, а също и за мен. Надявам се да продължа серията си в Рим\", каза Джокович.", "date": "2019.05.13", "title": "Джокович: Показах част от най-добрия си тенис в Мадрид"}
{"url": "https://offnews.bg/obshtestvo/radeva-zaklejmi-publichno-svetovna-aviokompania-zaradi-otmenen-polet-703129.html", "text": "Съпругата на президента Десислава Радева заклейми публично една от най-големите световни авиокомпании - германската Lufthansa, заради отменен полет.Lufthansa never again! (), написа в емоционален пост във фейсбук Радева. Гневът на първата дама е бил предизвикан от отменен полет до Валенсия, заради който не е могла да стигне до фолклорен фестивал във Верона, Италия. Радева обещава догодина да успее да посети събитието, като отново натъртва на авиопревозвача:Реакцията на президентшата буди недоумение, тъй като е насочена срещу реномирана чуждестранна компания. Lufthansa e определяна за един от най-надеждните авиопревозвачи в световен мащаб. Компанията има най-високо ниво на рейтинга по отношение на сигурността и неизменно присъства във всички класации за топ превозвачи. ", "date": "2019.05.13", "title": "Радева заклейми публично световна авиокомпания заради отменен полет"}
{"url": "https://offnews.bg/politika/tcik-razporedi-na-mareshki-da-iztegli-300-000-broshuri-703114.html", "text": "ЦИК разпореди да бъдат изтеглени 300 000 брошури с реклама на аптеки \"Марешки\", които съдържат и политическа агитация на партия \"Воля\".Решението идва след сигнал на ВМРО и е във връзка с факта, че Веселин Марешки е кандидат за евродепутат и се намира в предизборна кампания.В сигнала на \"войводите\" се посочва, че в брошура със заглавие  „Аптеки Марешки“ стои изписан като подзаглавие текстът „Веселин Марешки: Да изберем български родолюбци, вместо депутати – безродници“.ВМРО сигнализира и за друго обстоятелство - че в аптеките и бензиностанциите на Марешки „VM Petroleum“ се издават фискални бонове, като на гърба на всеки от тях е изписано „ВОЛЯ“ и отдолу „проект на Веселин Марешки“.ЦИК постановява да се изтегли отпечатаната в 300-хиляден тираж брошура, защото в нея липсва задължителното за агитационни материали съобщение \"Купуването и продаването на гласове е престъпление\", който трябва да заема поне 10 на сто от лицевата площ.ЦИК обаче не приема за нарушение надписа \"Воля - проект на Веселин Марешки\" върху касовите бонове в бензиностанциите и аптеките, тъй като според Комисията в това няма предизборна агитация. \"Съгласно § 1, т. 17 от ДР на ИК наименованието и символите на партия и коалиция, поставени върху предмети, в които не се съдържа призив за подкрепа, не се смята за агитация по смисъла на Кодекса\", обосновават се от ЦИК.Предвид горното и на основание чл. 480, ал. 2 и чл. 496, ал. 2, т. 1 във връзка с чл. 183, ал. 2, чл. 57, ал. 1, т. 45 от Изборния кодекс и чл. 42 от Закона за административните нарушения и наказания Централната избирателна комисия.На Марешки ще бъде издаден акт за нарушение и постановление за спиране на брошурите от разпространение. Последното може да се обжалва пред ВАС в 3-дневен срок.", "date": "2019.05.13", "title": "ЦИК разпореди на Марешки да изтегли 300 000 брошури"}
{"url": "https://offnews.bg/obshtestvo/balgarski-karieren-forum-privleche-nad-150-sanarodnitci-v-miunhen-703113.html", "text": "Над 150 български студенти и млади професионалисти посетиха първото издание на “Българския кариерен форум” в Мюнхен, където се срещнаха с представители на 33 родни компании. Кариерното изложение се провежда ежегодно в Германия и Великобритания, но за първи път немското издание на събитието гостува в баварската столица. Събитието беше организирано от Министерството на труда и социалната политика и сдружение “Български кариерен форум” в партньорство с академично дружество “Алеко”.Посетителите, изложители и гостите бяха приветствани от заместник-министърът на труда и социалната политика Зорница Русинова, Драгомир Димитров – генерален консул на Република България в Мюнхен и Ангел Игнатов – председател на “Български кариерен форум”, a със специално видео обръщение се включи и заместник министър-председателят Томислав Дончев.\"Ситуацията на пазара на труда и икономическото развитие на България са изключително добри в последните няколко години. Когато си подадем ръка с работодателите и младежи, които са завършили своето образование в чужбина, но са се върнали да работят в родината, заедно можем да покажем колко е привлекателно да се работи в България. На практика в България няма фирма, която да не търси млади хора с добро образование. Затова бих призовала всеки един млад човек, получил образование в престижен университет в чужбина, да се реализира в собствената си родина\", каза заместник-министър Зорница Русинова.Посетителите се срещнаха с представители на 33 компании, сред които се отличаваха водещи предприятия от секторите на инженерните и компютърните науки, производството, консултантските услуги, както и някои от най-активните неправителствени организации, които улесняват контакта на българските студенти зад граница с родината. Мюнхен е индустриален и икономически център на Южна Германия и привлича ежегодно голяма част български студенти и млади професионалисти. Разнообразният профил на българската диаспора в района и разпознаваемостта на събитието предизвикаха и рекордния интерес от страна на бизнеса тази година.\"По време на организацията на изложението в Мюнхен се сблъскахме с огромното предизвикателство да се свържем с тукашните сдружения, но това наистина си заслужаваше, защото по този начин успяхме да достигнем до много млади българи, които един ден най-вероятно ще намерят своите възможности в България“, коментира Маргарита Димова от екип \"Корпоративен и Маркетинг\" към \"Български кариерен форум\".\"Каузата е ключовата дума, която събира всички тези млади хора, които искат да се занимават с организацията на това прекрасно събитие. За нас успехът всъщност е да разпространим нашата кауза и да помогнем на все повече млади хора да направят един информиран избор, прибирайки се в България\", каза Маргарита Радева от екип \"Операции и Маркетинг\" към \"Български кариерен форум\".", "date": "2019.05.13", "title": "Български кариерен форум привлече над 150 сънародници в Мюнхен"}
{"url": "https://offnews.bg/kultura/nie-vrabchetata-originalnite-iliustratcii-na-jordan-radichkov-s-i-703115.html", "text": "На 30 май почитателите на творчеството на Йордан Радичков ще имат възможност да се срещнат за първи път с оригиналните рисунки на автора от най-обичаната му детска книга „Ние, врабчетата“. От 19 часа в галерия-книжарница София Прес на ул. „Славянска“ 29 ще бъде открита изложбата с 20 оригинала, изобразяващи света и живота на добре познатите на няколко поколения читатели врабчета.Оригиналите, които за първи път ще бъдат показани пред публика, представят някои от най-обичаните герои от книгата. Сред тях се нареждат прословутото Онова нещо, Юнашка фланелка, Краката му стърчат навън, смрадовранката с нейното френско списание от 1903 година, Дебелачко, кукувицата, Пешеходеца който си подсвирква с уста и още много други.През годините илюстрациите към \"Ние, врабчетата\" претърпяват множество трансформации. От първото до последното издание на книгата има множество доловими разлики в любимите врабци. Йордан Радичков не спира да ги прерисува през годините, прави опити върху лика на своите герои. Рисува множество варианти на самите врабчета, на плашилото, котарака, ястребът, за да стигне до финалния и най-изчистен вариант на своите птици.Посетителите на събитието ще имат възможност да научат повече за оригиналите и характерния стил на рисуване на Йордан Радичков от Антон Стайков.Заедно с това, на откриването на изложбата ще бъде представено и . За първи път от много години насам, то се появява на бял свят с твърди корици и прекрасен нов вид, дело на художника София Попйорданова.„Виждате ли тая птича перушина, която се люлее и се мъчи да се задържи във въздуха? Тя лети самотно, оглежда се с надежда наоколо и пада все по-ниско и по-ниско. Много перушина се лее под небето и едно по едно перата ще притихнат долу, на земята. Понякога тих вятър ще премине на пръсти, ще ги повдигне и те пак си припомнят, че са летели някога, че са се къпали в синия въздух, гмуркали са се и са шумели весело. Но макар и долу, на земята, макар и мъртва, нашата птича перушина стои тъй, сякаш всеки миг ще се сепне в съня си, ще усети жива тръпка и ще полети отново“„Ние, врабчетата“ е втората детска книга на Йордан Радичков. За първи път тя се появява през 1968 година като още на следващата година произведението е отличено с наградата на Съюза на българските писатели. Истинската награда и признание за „Ние,врабчетата“ идват с множеството преводи на книгата на чешки, словашки, унгарски, полски, руски, финландски, италиански, немски, френски, корейски и много други езици, множеството издания в България и няколко поколения читатели, които отрастват с историите за смелите врабци. Заедно с това „Ние, врабчетата“ е и най-дълго играната постановка в репертоара на Столичния куклен театър.За „Ние,врабчетата“ авторът споделя : „..Книгата е написана за деца и за възрастни и я обичам, защото в нея се разказва за врабчета. И смятам, че всички хора, преди да станат големи, да станат важни или да станат значителни, преди това са били врабчета“.Историите за птичата ривиера, какво представлява играта на врабчета, кой е страшилище за снежните човеци, може ли да сееш плашила, как се лети на заден ход, ходят ли врабчетата на училище, как се стига до Цариград, кой е Драги ми господине, за колко седмици суха храна е нужна, за да се стигне до луната и каква е оная точка в небето, която често забелязваме са една малка част от света на „Ние, врабчетата“.Откриването ще се състои на 30-и май от 19 часа в галерия-книжарница  Изложбата ще може да бъде разгледана до 10 юни.", "date": "2019.05.13", "title": "Ние, врабчетата – оригиналните илюстрации на Йордан Радичков с изложба за първи път"}
{"url": "https://offnews.bg/tenis/grigor-dimitrov-veche-e-48-i-v-sveta-703112.html", "text": "Най-добрият ни тенисист Григор Димитров се срина с две позиции в световната ранглиста при мъжете. Той вече е номер 48 с актив от 985 точки. Лидер продължава да бъде Новак Джокович с 12 115 точки, следван от Рафаел Надал със 7945. Швейцарската легенда Роджър Федерер е трети с 5770 пункта.Все пак през тази седмица българинът ще има възможност да набере скорост в Рим, където през миналата година стартира от втори кръг и там загуби от Кей Нишикори.Сега Гришо ще започне от първата фаза на надпреварата, където негов съперник ще бъде Ян-Ленард Щруф от Германия. Това ще бъде 4-и мач между Димитров и Щруф, като до момента българинът води с 2:1 победи.Димитров започва още днес участието в Рим, където заедно с Борна Чорич ще се изправи срещу Франсис Тиафо и Люка Пуй при дуетите. Двубоят е четвърти в програмата на корт номер 4, където мачовете започват в 12:00 часа българско време.", "date": "2019.05.13", "title": "Григор Димитров вече е 48-и в света"}
{"url": "https://offnews.bg/izvan-terena/berbatov-shte-chete-lektcia-v-nsa-703118.html", "text": "Димитър Бербатов – едно от най-големите имена в българския и световния футбол, ще изнесе открита лекция на тема \"По моя начин към успеха\" пред академичната общност на Национална спортна академия \"Васил Левски\", информираха от учебното заведение.Събитието ще се състои на 15 май т. г. (сряда) от 11:30 ч. в най-голямата зала на НСА – Аула Максима, и е открито за представители на медиите.Бербатов е футболист № 1 на България рекордните седем пъти и голмайстор на националния отбор. Започва професионалната си кариера в ЦСКА, с който печели и първия си трофей. Впоследствие е играл в някои от най-големите отбори на Стария континент, сред които Байер (Леверкузен), Тотнъм, Манчестър Юнайтед, Монако.С Манчестър Юнайтед печели два пъти титлата в Англия, Златната обувка за най-добър реализатор на Премиършип, както и световното клубно първенство. Има над 200 мача в една от най-значимите от спортно-техническа, икономическа и маркетингова гледна точка висша футболна лига в света – английската. Със своите отбори е достигал три пъти до финала на Шампионската лига.С едноименната си фондация той повече от десетилетие убедително показва своята социална ангажираност към България и нейните таланти в областта на образованието, науката, изкуствата, спорта.Преследвайки своя бъдещ избор, Бербатов завърши успешно бакалавърска степен в специалността \"Спортен мениджмънт\" на НСА, а съвсем скоро му предстои да се дипломира и като магистър в същата специалност.", "date": "2019.05.13", "title": "Бербатов ще чете лекция в НСА"}
{"url": "https://offnews.bg/leka-atletika/hardelist-pecheli-s-plonzh-400-metra-s-prepiatstvia-703119.html", "text": "На уникален финал в дисциплината 400 метра с препятствия станаха свидетели зрителите на турнира SEC Outdoor Track & Field Championships в САЩ.Местният хърделист Инфинайт Такър водеше оспорвана битка във финалния спринт срещу друг атлет и губеше метри, но малко преди финала взе отчаяни мерки, които му донесоха успех.Той плонжира и успя пръв да премине финалната линия, а изпълнението му стана хит в социалните мрежи и беше наречено \"Скокът на Супермен\". Съперниците му също го поздравиха за необичайния ход, а хронометрите фиксираха време от 49,38 секунди. ", "date": "2019.05.13", "title": "Хърделист печели с плонж 400 метра с препятствия"}
{"url": "https://offnews.bg/obshtestvo/proekt-ednakvi-pejki-v-borisovata-pokrivat-aleite-s-shtup-nastilka-703104.html", "text": "Всички пейки и кошчета в Борисовата градина ще бъдат еднакви или синхронизирани, обзавеждането в лесопарковите участъци ще е опростено от естествени материали. Алеите в Борисовата ще бъдет настлани с щуп - според оригиналната концепция на парка, като за резерватната част и охранителната ѝ зона до бул. Яворов се допуска вместо щуп да се използва трайна настилка с подобна визия, а за лесопарковите участъци – водопропусклива настилка. Това предвижда Подробният устройствен план на Борисовата градина, внесен в НАГ от \"Koвaчeв Apxитeĸти\" OOД, ĸoитo пpeз 2015 г. cпeчeлиxa ĸoнĸypca зa ycтpoйcтвeнa ĸoнцeпция зa ПУП на парка. През юни предстои общественото му обсъждане. Проектът забранява рекламите на цялата територия на Борисовата градина - не се предвижда разполагане на никакви рекламни елементи, както самостоятелно, така и по сгради, съоръжения с постоянен и временен характер. Край езерото „Ариана“ няма да има преместваеми обекти, по архивни данни ще се възстанови бирарията от едно време, в която да се предлага основно бира, искат авторите на проекта. Ресторантът към Националния стадион се запазва, идеята е цялата зона между мостчето и него да се използва лятно време за открито кафене. За сенници, чадъри и тенти ще могат да се използват само материали в неутрални цветове – бяло, нюанси на охра, зелено. За Маймунарника се предвижда възстановяване на плановата композиция от три кръгли дансинга с различен диаметър, които и към момента са съхранени на терена. ПУП предлага отстраняване на всички останали съществуващи преместваеми обекти и съоръжения. Допуска се изграждане на естрада, както и поставяне на преместваеми обекти, но по-индивидуални проекти. Не се допуска продажба на високоалкохолни напитки. Ще има и ремонт на Стадион „Юнак“ (зимната пързалка „Дружба“), с който да се възстанови оригиналният му облик.", "date": "2019.05.13", "title": "Проект: Еднакви пейки в Борисовата, покриват алеите с щуп настилка"}
{"url": "https://offnews.bg/kultura/evrovizia-2019-koi-sa-favoritite-za-pobeda-v-tel-aviv-703117.html", "text": "Евровизия 2019 беше официално открита със зрелищна церемония в театър Хабима в сърцето на Тел Авив. 64-ото издание на конкурса посрещна 41 участващи държави, които бяха поздравени лично от кмета на града Рон Хулдаи.През измината седмица в Конгресния център в Тел Авив се проведоха първите репетиции на всички участващи изпълнители за трите шоу вечери на конкурса на 14-и, 16-и и 18-и май. Кои обаче са фаворитите, които се откроиха дни преди големия финал? от Холандия е един големите фаворити за победата на тазгодишното издание на конкурса. Холандците бяха скептични при обявяването на избора му в началото на година, тъй като 25-годишният изпълнителят беше напълно неизвестен родината си. Това бързо се промени след като той се консолидира като основния фаворит за победа с представянето на песента му „Arcade” през март и от този момент се превърна в един от най-актуалните местни изпълнители. Холандските медии дори започнаха да спекулират в кой град ще е най-добре да се домакинства конкурса при евентуално първо място на Дънкан във финала на 18 май. добива популярност в родината си Франция след като изпълнява кавър версия на любимата си певица Кончита Вурст в детското издание на шоуто Гласът на Франция през 2015 година. Впечатляващото му представяне в шоуто му дава изключителна популярност сред младата аудитория във Франция, а YouTube влоговете му са гледани от милиони. Музиката обаче си остава неговата голяма страст и през 2019 Билал печели категорично френския финал за Евровизия с песента си „Roi” (Крал). Деветнадесетгодишният изпълнител от марокански произход се превърна в един от фаворитите за спечелването на „кристалния микрофон“ след доброто си представяне по време на репетициите в Тел Авив през изминалата седмица. До този момент французинът не беше считан за реален претендент за успеха.Швеция е една от най-успешните държави на Евровизия. Тазгодишният им представител с песента \"Too late for love\" спечели шведското шоу за избор на песен за Евровизия с рекорден брой точки от международните журита и това логично го превърна в един от потенциалните победители в Израел. На сцената в Тел Авив той ще излезе заедно с впечатляващ женски соул квартет.Завръщането на  на конкурса Евровизия беше едно от най-дългоочакваните събития за феновете от Русия. След впечатляващото си участие на Евровизия 2016, което му донесе трето място с композицията „You are the only one”, очакванията към изпълнителя, продуциран от Филип Киркоров, са дори още високи. Песента му на Евровизия 2019 „Scream” разочарова една част от любителите на конкурса, но за най-верните му почитатели остана ясен фаворит за победа. В Тел Авив Сергей ще заложи отново на сложно сценично представяне с надеждата да донесе втора победа за Русия в историята на страната.Кипър тази година ще бъде представен на Евровизия от гръцката звезда с грузински корени  с песента „Replay”. След второто място на Елени Фурейра с песента “Fuego” през 2018, кипърската телевизия отново ще се пробва да повтори силното си класиране като залага на същия екип от композитори и сценографи, реализирали най-успешното им представяне някога.Най-обсъжданите участници в тазгодишното издание на конкурса безспорно са групата  от Исландия с песента „Hatrið Mun Sigra“ (Омразата ще надделее). Те се определят като „анти-капиталистическа БДСМ пърформанс арт група“. Групата разчита на провокацията и голямата част от посланията ѝ са по-скоро в сферата на иронията и сатирата. Част от критиката им е и към самите тях, често заявявайки, че в днешно време е невъзможно да се бориш срещу капитализма без известна доза лицемерие. Като цяло групата заявява, че целта ѝ е не да пропагандира тяхната визия за света, а да отвори тема за дискусия в обществото. „Нашата цел е да зададем въпроси и да поставим под дискусия щекотливи теми за обществото, но ние нямаме самочувствието да твърдим, че имаме отговорите“, заявиха представителите на колоритната формация. Дали това ще е големият победител в Тел Авив ще разберем скоро, но едно е сигурно – групата от Исландия ще остави следа в историята на конкурса.Двата полуфинала на Евровизия 2019 ще се проведат на 14 и 16 май от 22 часа, а големият финал е на 18 май на живо от Конгресния център в Тел Авив, отново от 22 часа българско време. Всички конкурсни вечери могат да се гледат на живо официалния канал на конкурса – .България няма да вземе участие в 64-тото издание на Евровизия. Преди отказването си страната ни беше една от най-успешните държави на конкурса, с второто място на Кристиан Костов през 2017, четвъртото място на Поли Генова през 2016 и 14-тото място на групата Equinox. След отказването ни от конкурса през ноември миналата година зрителите на Евровизия организираха подписка с искане България да се завърне на конкурса, която събра рекорден брой от 10,000 подписа само за 48 часа.", "date": "2019.05.13", "title": "Евровизия 2019: Кои са фаворитите за победа в Тел Авив"}
{"url": "https://offnews.bg/obshtestvo/dazhd-i-hlad-do-sabota-v-nedelia-slantce-i-30-gradusa-703088.html", "text": "Днес над страната ще има разкъсана облачност, значителна в следобедните часове над Западна и Централна България. Там на места ще превали дъжд, в югозападните райони той ще е придружен с гръмотевици, прогнозира Националният институт по метеорология и хидрология.Вятърът ще е предимно умерен от изток-югоизток.Минималните температури ще са между 8° и 13°, максималните – между 19° и 24°, по Черноморието те ще са по-ниски.В София температурите ще са от 9 до 19 градуса, очаква се дъжд.Над планините облачността ще е значителна и на места ще превали, в югозападните райони ще има и гръмотевици. Ще духа умерен до силен юг-югоизточен вятър. Максималната температура на височина 1200 метра ще е около 12°, на 2000 метра - около 6°.Над Черноморието ще има разкъсана облачност. Ще духа до умерен вятър от изток-югоизток. Максималните температури на въздуха ще са между 15° и 18°, на морската вода - 13-15°. Вълнението на морето ще бъде 2 бала.Слънцето изгрява в 6:07 часа и ще залезе в 20:40 часа. Денят ще продължи 14 часа и 33 минути.СедмицатаОт 14 до 19 май въздушната маса над страната ще бъде неустойчива. Сутрин ще има и слънчеви часове, но около и след обяд в много райони ще се развива купеста и купесто-дъждовна облачност. Ще има валежи. На места, главно в Западна България, те ще са временно интензивни и с гръмотевици.Във вторник ще продължи да духа умерен, в Източна България - временно силен вятър от изток-югоизток. Дневните температури ще се понижат още малко.В сряда в Западна България вятърът ще отслабне, на места в четвъртък и ще стихне; в Източна България ще бъде от южна четвърт, умерен. Температурите слабо ще се повишат.В петък също се очакват валежи, а температурите ще са между 11 и 23 градуса.В събота вятърът ще се ориентира от запад. Все още в източните райони ще има превалявания и гръмотевици, но от запад ще започне бързо подобрение на времето и чувствително затопляне.В неделя ще е без валежи, максималните температури на места ще достигат 30°.", "date": "2019.05.13", "title": "Дъжд и хлад до събота, в неделя - слънце и 30 градуса"}
{"url": "https://offnews.bg/obshtestvo/bez-voda-v-chast-ot-manastirski-livadi-703082.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Заради пресвързване на уличен водопровод на ул. „Мур“ в кв. „Манастирски ливади“ се налага спиране на водоподаването от 09:00 до 18:00 часа по ул. „Мур“ от ул. „Ген. Стефан Тошев“ до ул. „Родопски извор“", "date": "2019.05.13", "title": "Без вода в част от Манастирски ливади"}
{"url": "https://offnews.bg/sviat/litovskiat-premier-podava-ostavka-703093.html", "text": "Министър-председателят на Литва подава предсрочно оставка.Саулюс Сквернелис беше кандидат за президент на проведените вчера в страната избори. Слабият му резултат е провокирал решението му да напусне премиерския пост през юли, предаде БТА.Частичните резултати извеждат на първото място икономистът без опит в политиката Гитанас Науседа, но резултатът му го изпраща на втори тур. На 26 май той ще се изправи срещу бившия министър на финансите - консерваторката Ингрида Шимоните.\"Това, че не достигнах втори тур, показва каква е оценката за мен като политик\", заяви Сквернелис в ефира на обществената телевизия ЛРТ.При преброени 83% от бюлетините Науседа получава 31,18%, Шимоните - 26,16%, Сквернелис - 22,26%.Въпросът за нарастващото неравенство между богати и бедни в Литва въпреки ръста на икономиката доминираше в предизборните дебати и тримата фаворити обещаха да се борят с проблема.В Литва президентът отговаря за външната политика и участва в срещите на върха на ЕС. Той назначава министрите, съдиите, началниците на въоръжените сили и на централната банка, но обикновено трябва да получи за това одобрението на премиера или на парламента.Всички кандидати на президентските избори се представят като убедени поддръжници на ЕС и НАТО, смятани за гаранция срещу големия руски съсед.", "date": "2019.05.13", "title": "Литовският премиер подава оставка"}
{"url": "https://offnews.bg/sviat/vanshniat-ministar-na-sasht-otmeni-vizita-v-moskva-703095.html", "text": "Американският външен министър Майк Помпео отмени планираното си за днес посещение в Москва.Вместо в руската столица той ще замине за Брюксел, за да обсъди \"неотложни въпроси\". Такава е ситуацията около Иран, за която ще разговаря с европейски представители, съобщи Държавният департамент, цитиран от БТА.След Брюксел Помпео ще отиде в Сочи за среща с руския президент Владимир Путин и външния министър Сергей Лавров.", "date": "2019.05.13", "title": "Външният министър на САЩ отмени визита в Москва"}
{"url": "https://offnews.bg/politika/vanshno-ministerstvo-privikva-turskia-poslanik-dnes-703096.html", "text": "Турският посланик у нас Хасан Улусой ще бъде извикан на разговор в Министерството на външните работи днес по разпореждане на министър Екатерина Захариева, съобщиха от МВнР.Тя очаква от него обяснение за призива му .Всъщност посланикът не каза нещо смущаващо, но премиерът Бойко Борисов избухна след думите му. Като по команда заваляха реакции и от други политически сили у нас.На церемонията по откриването на четвъртия корпус на турския завод „Теклас“ край Кърджали в събота Н. Пр. Улсусой заяви: „Пожеланието ми е, защото това ще стимулира турските инвеститори и бизнесмени, които искат да реализират проектите си и да създадат работни места, така и българските граждани, които знаят добър устен и писмен турски език. Това ще насърчи още повече инвестиции от Турция“.Българският премиер обаче изтълкува думите му като претенция, обяви пред медиите, че ще му потърси отговорност и коментира, че \"не му е работа на посланика да поставя такива въпроси на толкова хубав празник, с толкова приятели\". , а лидерът Корнелия Нинова изтълкува това като опит за чужда намеса във вътрешните ни работи. ВМРО осъди изказването, а Възраждане директно поиска дипломатът да бъде изгонен. Турското посолство, в отговор, изрази разочарованието си от превратното тълкуване на думите на посланика.Турски език и в момента се изучава от децата у нас, за които е майчин. Той не е задължителен, а избираем предмет.Според външния ни министър обаче \"думите на посланика звучат смущаващо\". Според позицията \"такова изказване от посланика на съседна и партньорска държава като Турция не съответства на очакванията на Република България за това, по какъв начин следва да се развиват нашите добросъседски и приятелски отношения\".", "date": "2019.05.13", "title": "Външно министерство привиква турския посланик днес"}
{"url": "https://offnews.bg/obshtestvo/nad-80-ot-balgarite-otceniavat-vkusa-i-kachestvoto-na-produkti-ot-sob-703135.html", "text": "Над 80% от българите харесват вкуса, потвърждават качеството и биха препоръчали на близки и приятели продукти от собствените марки на Лидл. Това показва представително проучване, проведено от IPSOS сред 4600 души на възраст между 25 и 65 години. Проучването е проведено между 18 февруари и 24 март в 6 града на страната - София, Пловдив, Бургас, Монтана, Велико Търново и Варна.Участниците в проучването са били помолени да дадат оценката си по 5-степенна скала за вкуса, за качеството на продуктите, доколко са склонни да го препоръчат продукта на близки и приятели, доколко е вероятно той да им стане любим, както и да направят сравнение между продукта и свой любим продукт от същата категория. За продуктите, които не се нуждаят от термична обработка, са били спирани на улицата хора, които отговарят на зададените критериите, като не е било съобщавано на коя марка са продуктите. За да тестват продуктите, които изискват термична обработка, участниците са били поканени предварително в конкретен ден и час, а тестът е проведен в заведение за хранене. Участниците са помолени да оценят 199 продукта от 24 собствени марки в няколко групи - млечни продукти, прясно месо и риба, колбаси, бира и сладолед.Резултатите от проучването показват, че 86% от българите одобряват вкуса на собствените марки на Lidl, 82% потвърждават качеството им, а 81% биха препоръчали на свои близки, познати и приятели да опитат тествания от тях продукт.85% одобряват вкуса на млечните продукти, 81% - на бирата, 92% - на сладоледа, и 84% - на колбасите. В категорията месо и риба резултатите за одобрение на вкуса са: 88% за грил серията, 89% за зимния асортимент и 95% за рибата.82% от участниците в проучването са одобрили качеството на млечните продукти, 80% - на колбасите, 82% - качеството на бирата, и 91% - на сладоледа. Около 80% от участниците са посочили и че биха препоръчали продуктите в съответните категории на свои близки, като първенец отново е сладоледът - с 89%.“С този най-мащабен вкусов тест, който направихме, валидирахме още веднъж факта, че голяма част от нашите клиенти идват при нас, защото има нещо, което самите те – или пък техните близки – много обичат и което купуват само от Lidl – било то сладоледа или шоколада, ементала или немската шунка, както и любимите на множество продукти „Родна стряха“. Това са продуктите от собствените ни марки, които са в основата на нашия бизнес модел. Те са гарант за качество и за характерното за Lidl оптимално съотношение качество-цена. Затова сме много щастливи, че резултатите от проучването недвусмислено потвърждават, че хората разпознават качеството на продуктите ни, харесват вкуса им и ни се доверяват“, коментира Милена Драгийска, главен изпълнителен директор на Лидл България.Предимството на собствените марки е и това, че компанията може да проследи целия процес на производството им - от доставчиците, през целия процес на производство до предлагането им в магазините, посочи ръководителят \"Стоково снабдяване\" в Лидл България Боян Георгиев. Колбасите от серията Clean label са без изкуствени консерванти, овкусители и оцветители. Не се използва и механично отделено месо, което пък позволява и намалено използване на подобрители и сгъстители. Прясното месо и рибата са със сертификат за качество SGS. Част от продуктите пък са произведени от собствени ферми, което позволява да се проследи качеството в целия цикъл на производство, уточни Георгиев.Той обясни, че оптималното съотношение цена - качество на продуктите се получава благодарение на големите обеми, които се поръчват, работата с местни производители, включително малки, както и това, че за тях не се заплаща за реклама и маркетинг. В следващите години Лидл планира да продължава да работи за подобряване на качеството на храните, като до 2025 г. целта ще е намаляване на добавените захар и сол с 20%, яйцата от подово отглеждани кокошки да са минимален стандарт, разширяване на био продуктите и сертифицираните продукти и използване само на сертифицирано какао. За всички потребители, желаещи да опитат някои от продуктите собствена марка на Lidl, веригата стартира серия от дегустации на избрани продукти, участвали в проучването. Дегустациите започват на 25 май в София и ще продължат във всички градове в страната, в които има магазини на Lidl.Повече информация за резултатите от проучването могат да бъдат намерени на lidl.bg/kachestvo.", "date": "2019.05.13", "title": "Над 80% от българите оценяват вкуса и качеството на продукти от собствените марки на Лидл"}
{"url": "https://offnews.bg/futbol/aleksandar-tomash-e-sred-variantite-na-tcska-za-nov-trenior-703097.html", "text": "Екипът на Александър Томаш от Берое е един от вариантите за нов треньорски щаб на ЦСКА от лятото, пише \"24 часа\". В момента \"червените\" търсят спешно наставник, след като Любослав Пенев си тръгна преди решителните мачове от първенството.През последните години Томаш, Косьо Мирчев и Тодор Кючуков работят доста добре в България. Първо докараха Верея дори до плейоф за евротурнирите, а сега с Берое си осигуриха четвъртото място в първенството, без да имат селекция като в Борисовата градина.Постоянен вариант остава и Стойчо Младенов, който обаче има перфектен договор с казахския Кайсар и се движи доста добре в първенството. И компенсацията му е доста сериозна сума, което ще бъде огромна пречка за привличането му.ЦСКА записа пореден нулев сезон, като завърши 0:0 с Лудогорец в София пред претъпканите трибуни на стадион \"Българска армия\". Решителният момент бе още в началото, когато Али Coy прати в небесата топката от дузпа, свирена за игра с ръка от защитник на гостите.Така \"червените\" остават на две точки от разградчани, които са на крачка от осмата си поредна титла. На тях им предстоят мачове срещу отбори, с които нямат проблеми този сезон, а неудобният Черно море ще трябва да им гостува.ЦСКА пък има вечно дерби срещу Левски, като до момента е единственият тим от всички 14 в елита, включително и Верея, който не е вкарал гол на \"сините\", и гостуване на Ботев (Пловдив), който превърна \"червените\" в абонат за купата и първенството.", "date": "2019.05.13", "title": "Александър Томаш е сред вариантите на ЦСКА за нов треньор"}
{"url": "https://offnews.bg/zvezdi/valna-ot-pop-zvezdi-shte-zalee-kinofestivala-v-kan-703142.html", "text": "Боно, Елтън Джон, Иги Поп, Том Уейтс - червеният килим в Кан тази година сякаш ще е на рок фестивал, съобщи в. \"Дейлимейл\", цитиран от БТА. Иги Поп е само един от музикантите във филма на Джим Джармуш \"The Dead Don't Die\" (Мъртвите не умират), с който щебъде открит 72-ият кинофестивал в Кан. Освен Том Уейтс, в него са се снимали Селена Гомес и рапърът и продуцент Риза (RZA).Режисьорът Джим Джармуш също композира в свободното си време, а изпълнителите на главните роли Бил Мъри и Адам Драйвър се изявяват като музиканти. Елтън Джон се зарече да свири на роял на премиерата на биографичния филм за него\"Рокетмен\". Легендарният музикант, който открито говори за преживените терзания, докато определи сексуалността си, и не крие, че се е утешавал с наркотици и алкохол, е следял отблизо създаването на филма, продуциран от съпруга му Дейвид Фърниш. В ролята на Елтън Джон се превъплъщава актьорът Тарън Еджъртън.Боно ще пристигне в Кан, за да подкрепи документалния филм \"5В\" за отделението в Общата болница на Сан Франциско, което първо в САЩ започва да лекува болни от СПИН. Дистрибуторите в Кан ще видят и откъс от предстоящия документален филм за групата \"Лед Цепелин\". Джими Пейдж, Робърт Плант и Джон Пол Джоунс, както и покойният Джон Бонам, са разговаряли за създаването му с режисьора Бърнард Макмахън. В Кан ще се появи и Риана. Тя е във Франция за лансирането на новата си модна къща \"Фенти\"", "date": "2019.05.13", "title": "Вълна от поп звезди ще залее кинофестивала в Кан"}
{"url": "https://offnews.bg/obshtestvo/hiliadi-sofiantci-bez-topla-voda-ot-dnes-703098.html", "text": "Хиляди софиянци остават без топла вода от днес. Режима налага Топлофикация - София заради \"изпълнение на неотложни ремонти и профилактика по топлопреносната мрежа в участъци с повишена аварийност\".От 13-и до 20 май няма да има вода в: \"Младост-1\", \"Мусагеница\", \"Дървеница\", \"Студентски град\"и \"Витоша\", както и всички резиденции по булевард \"Симеоновско шосе\".От 13-и до 30 май топлата вода ще бъде спряна в:- ж.к. „Младост-1“: от бл. № 1 до бл. № 79 В и от бл. № 121 до № №150;- УМБАЛ „Света Ана“- ж.к. „Мусагеница“ от бл. № 80 до бл. № 110- ж.к. „Дървеница“ бл. №№ 15, 16, 17, 18, 18А, 19, 21, 23, 28, 33 34, 35, 36, 38, 40, 42, 42А, 43, 44, 45, 45А, 46, 47, 48, 49, ул. „Дъбница“ бл. №№ 3А,5,7,11,16,18,20, ул. „Константин Игнатов“ бл. №№1,1А,2,3,4,5,6,8; ул. „Айдемир“ бл.№13, ул. „Проф. Стоян Киркович“ бл. №№1,1А,3,5,12,27; ул. „Андрей Ляпчев“ бл. №№ 7, 9, 11; ул. „Яна“ бл. №№ 1,2,4; ул. „Белимел“ бл. 00 4,10,24; ул. „Иван Боримечка“ бл. №22; ул. „Климент Охридски“ №№ 5,7,9;- ж. к. „Студентски град“ - всички общежития от бл. №1 до бл. № 61,  НСА,УНСС, МГУ, ЛТУ, ХТМУ, ТУ-зала „Октомври“;- кв. „Витоша“ - хотел „Вега“, офис сграда „Трелеборг“, НХА, ул. „Никола Габровски“ №90, ул. „Проф. Хр. Вакарелски“ № 1, 3,5, 5А; ул. „Акад. Й. Трифонов“ №1, 4, 18; ул. „Проф. Г. Златарски“ № 3, 5, 18; бул. „Симеоновско шосе“ №1, бул. „Г. М. Димитров“ №38;- кв. „Витоша“ бл. №1, 2, 3, 6, 7;- резиденциите на бул. „Симеоновско шосе“ - Република Афганистан, Емирство Кувейт, Ислямска република Иран, Република Индонезия, Китайска народна република, Сирия, Алжирска народно-демократична република, Кралство Мароко, Боливарска република Венецуела, Кралство Белгия, Кралство Испания и Република Аржентина.От 13 до 17 май ще бъде спряна топлата вода в сградите в района между: бул. „Сливница“, бул. „Христо Ботев“, ул. „Цар Симеон“, ул. „Княз Борис I“, ул. „Пиротска“, ул. „Триадица“, ул. „Сердика“, бул. „Княз Александър Дондуков“, ул. „Веслец“, ул. „Екзарх Йосиф“, ул. „Георг Вашингтон“, ул. „Цар Симеон“, бул. „Княгиня Мария Луиза“, ул. „Струма“, ул. „Св.св. Кирил и Методий“, ул.“Бачо Киро“ и ул. „Поп Богомил“.УЛ. „ПОП БОГОМИЛ” – 26, 30, 39, 40, 41, 43, 44, 46, 48, 50УЛ. „ГЕОРГ ВАШИНГТОН” – 10, 19, 17, 21, 24, 33, 47УЛ. „ЦАР СИМЕОН” – 90АУЛ. „БРАТЯ МИЛАДИНОВИ” – 58, 57, 53УЛ. „ХРИСТО БОТЕВ” –100, 102, 104, 112, 114, 118, 148БУЛ. „КНЯГИНЯ МАРИЯ ЛУИЗА” – 2, 23, 25, 36, 38, 40, 42, 44, 46, 47, 48, 51, 57, 59 79, 81УЛ. „КНЯЗ БОРИС” I - 135, 141, 165БУЛ. „СЛИВНИЦА” – 152, 148УЛ. „ГРИВИЦА” – 12УЛ. „СВ.СВ. КИРИЛ И МЕТОДИ” – 47, 57, 59, 63, 64, 68, 70, 78, 85, 88, 89, 116, 118, 124 А-БУЛ. „ИЛАРИОН МАКАРИОПОЛСКИ” – 6, 10УЛ. „ВЕСЛЕЦ” – 5, 39, 37, 45, 47, 54, 56УЛ. „СЕРДИКА” – 1, 2, 4, 5, 5А, 6, 8, 12, 27БУЛ. „КНЯЗ АЛЕКСАНДЪР ДОНДУКОВ” – 3, 5УЛ. „ЕКЗАРХ ЙОСИФ” – 12, 14, 15, 16УЛ. „ПИРОТСКА” – 18, 5, 7УЛ. „ТРИАДИЦА” – 4, 5А, 6, 8УЛ. „ИСКЪР” - 2,ПЛ. „БАНСКИ” – 1От 13-и до 19 май вода няма да има в следните части от ж.к. „Лагера“:бл. 1, 2, 3, 4, 5, 6, 7, 8, 9, 10, 11, 12, 13, 14, 15, 16, 17, 18, 19, 20, 21, 22, 23, 24, 25,26, 27, 28, 29, 30, 31, 32, 33, 34, 35, 36, 37, 38, 39, 40, 41, 42, 43, 44, 45, 46, 47, 49, 50, 51, 52, 53, 54, 55, 56, 57, 58, 59, 60;ул. “Драгшан” №2, 3, 5ул. “Евстати Пелагонйски”№5, 7, 13ул. “Мокренски Проход”№3, 7, 23, 31, 33ул. “Мъглен”№3, 5, 26ул. “Пиърс О’Махони”№7, 10, 39ул. “Смолянска”№10, 12, 18ул. “Троянски проход”№16, 29ул. “Хайдушка поляна”№4бул. “Цар Борис ІІІ”№54, 58ул. “Плиска” №52, №56, №83ул. “Кюстенджа” №5, №6, №10, №13ул. “Балчик” № 8, №9ул. “Гебедже” № 2, №6, №8ул. “Съвет на Европа” №15, №22, №24ул. ” Хризантема” № 19ул. “Хайдушка поляна” бл.3, бл.8, №7, №9, №18, №20, №55, №8, №12ул. “Добрич” - трафопост до № 24ул. “Баба Илийца” бл.1, бл.2, бл.3, бл.80, №37, 38, №42, №47От 13 до 19 май топла вода няма да има в следните части от кв. „Хиподрума“:бл. 112, 113, 114А, 138, бл. 139Б, бл. 139В, бл. 132, бл. 133, бл. 134, бл. 134А; ул. “Сотир Андонов” №3; ул. “Софийски герой” №1, 3; бул. “Цар Борис ІІІ”№1, 7, 11, 15, 19, 21, 25;От 13 до 19 май топла вода няма да има в следните части от кв. „Крива река“:ул. “Абоба” №1бул. “Акад. Иван Гешов”№1, 9, 26, 44, 46ул. “Ами Буе”№1, 2, 17, 27, 32, 33, 34, 35, 36, 39, 40, 41, 42, 44, 51, 57, 58, 61, 63, 66, 68, 72ул. “Благатица”№2ул. “Богдановец” №1, 2, 4, 6, 8ул. “Виктор Григорович” №1, 3, 5, 7, 8, 10, 12, 18, 27, 31, 34, 38бул. “Ген. Тотлебен” №31, 33, 35, 39, 43, 67, 71, 77, 79, 85, 89, 9ул. “Даскал Манол” №7, 12, 13, 15, 18ул. “Добрила” №8, 10ул. “Захари Круша” №5, 24, 26ул. “Константин Иречек” №2, 3, 5, 6, 7, 8, 9, 10, 14, 16, 17, 19, 22, 23, 25, 27, 29бул. “Пенчо Славейков” №2, 6, 10, 18ул. “Предел”  №1, 5, 7, 11ул. “Райко Жинзифов” №4, 5, 10, 20, 24, 28бул. “Св. Георги Софийски” №26, 28, 38, 46, 50, 54, 56, 70, 72, 72, 15Бул. “Феликс Каниц” №2, 6, 10, 11, 14, 15, 20, 26, 32, 34, 38, 40, 44ул. “Яков Крайков” №1, 4, 21, 27", "date": "2019.05.13", "title": "Хиляди софиянци без топла вода от днес"}
{"url": "https://offnews.bg/futbol/fenovete-na-lokomotiv-idvat-s-rejsove-za-finala-na-kupata-703122.html", "text": "От ръководството на Локомотив Пловдив отказаха да се нагърбят с очаквана точна бройка на фенове за финала на Купата на България срещу градския съперник Ботев.Президентът на \"смърфовете\" Христо Крушарски обаче заяви, че на негови разноски ще пътуват 17 автобуса с фенове на тима. Той допълни, че очаква поне още 13, така че общият брой се очаква да надхвърли 30.\"Това е една тръпка, която човек заслужава да преживее. Това е като животът. Човек, за да покаже, че е живял трябва да направи една къща, да направи едно дете и да засади едно дърво.Купата е тритесъбрани в едно.При един хубав спектакъл и да бием, и да паднем, пак ще получат възнаграждение, ако спектакълът си заслужава\", каза Крушарски.", "date": "2019.05.13", "title": "Феновете на Локомотив идват с рейсове за финала на Купата"}
{"url": "https://offnews.bg/sviat/albania-premierat-edi-rama-osadi-karvavite-sblasatci-ot-uikenda-703101.html", "text": "Албанският премиер Еди Рама осъди антиправителствените протести, които прераснаха в сблъсъци с полицията, съобщават световните информационни агенции.15 души пострадаха, десетки бяха арестувани, когато протестът пред парламента в Тирана ескалира през нощта срещу неделя.Демонстрантите хвърляха коктейли \"Молотов\" и камъни, а полицията отговори със сълзотворен газ и водни оръдия. Ранени са и протестиращи, и полицаи. Повечето арестувани пък са от опозиционната дясноцентристка Демократическа партия.Опозицията обвинява в корупция и връзки с организираната престъпност управляващата Социалистическа партия и е твърдо решена да продължи протестите до оставката на правителството. Премиерът Рама призовава за диалог. Той заяви, че кабинетът не може да падне заради протести.Срещу 84 души са повдигнати обвинения, включително депутати и членове на ръководството на Демократическата партия. Те ще отговарят за нападение на служители при изпълнение на служебните им задължения, разрушение на собственост и притежание на запалителни вещества.", "date": "2019.05.13", "title": "Албания: Премиерът Еди Рама осъди кървавите сблъсъци от уикенда"}
{"url": "https://offnews.bg/politika/prezidentat-radev-se-sreshta-s-glavnia-prokuror-703099.html", "text": "Президентът Румен Радев ще се срещне днес с главния прокурор Сотир Цацаров заради предстоящия избор на нов главен прокурорМандатът на Цацаров изтича в края на 2019 г. Процедурата за избора на негов наследник ще започне през лятото.Държавният глава започна серия консултации, за да се разработят критерии за избор. Предстоят му срещи с ръководителите на Върховния касационен съд и на Върховния административен съд, с други представители на съдебната власт, на правителството, с обществени организации.Кандидати за поста имат право да предлагат министърът на правосъдието и прокурорската колегия на Висшия съдебен съвет. ВСС взема решението с квалифицирано мнозинство.", "date": "2019.05.13", "title": "Президентът Радев се среща с главния прокурор"}
{"url": "https://offnews.bg/tehnologii/facebook-premahva-falshivi-akaunti-predi-evroizborite-703107.html", "text": "Facebook е изтрил редица италиански акаунти от платформата си, които са били фалшиви или са разпространявали фалшиви новини преди евроизборите, предаде Ройтерс, цитирана от БТА.\"Премахнахме серия от фалшиви или дублиращи се акаунти, които нарушаваха\" нашите политики, каза говорител на социалната мрежа.\"Предприехме действия и срещу някои страници, които многократно са разпространявали некоректна информация\", добави той.Активистката организация \"Авааз\", оказала влияние на решението на \"Фейсбук\" със свое разследване, каза, че американската компания е премахнала 23 италиански акаунта с общо над 2,46 милиона последователи.По нейни данни те разпространявали \"фалшива информация и предизвикващо разделения съдържание\" по теми като миграция, ваксини и антисемитизъм. Според нея повече от половината свалени профили са подкрепяли или Движение \"Пет звезди\", или \"Лигата\", двете управляващи партии.", "date": "2019.05.13", "title": "Facebook премахва фалшиви акаунти преди евроизборите"}
{"url": "https://offnews.bg/112/tezhka-katastrofa-na-patia-plovdiv-pazardzhik-zaginaha-dvama-na-23-i-703105.html", "text": "Двама мъже на 23 и на 32 години са загинали тази нощ в катастрофа на пътя Пловдив-Пазарджик, съобщи МВР.В инцидента има още един сериозно пострадал мъж на 22 години. Всички те са от Пазарджик.Катастрофата е станала около 2 ч през нощта край разклона за село Цалапица. Движещ се на заден ход камион блъснал леката кола, в която са били тримата мъже. Двама от тях са загинали на място, а третият е откаран в болница.Проверка на шофьора на камиона е показала, че той не е употребил алкохол или наркотични вещества.", "date": "2019.05.13", "title": "Тежка катастрофа на пътя Пловдив-Пазарджик, загинаха двама на 23 и 32 г."}
{"url": "https://offnews.bg/112/mvr-zapochva-aktcia-po-proverka-na-tovarni-avtomobili-i-avtobusi-703109.html", "text": "Операция за контрол на товарните автомобили и автобусите започва днес Пътна полиция.Тя ще продължи до 19 май, съобщава МВР.Част е от календара на TISPOL – Европейската мрежа на службите на Пътна полиция. Подобни действия има на територията на всички държави-членки.", "date": "2019.05.13", "title": "МВР започва акция по проверка на товарни автомобили и автобуси"}
{"url": "https://offnews.bg/obshtestvo/choveshkiat-zhivot-v-balgaria-e-po-kratak-otkolkoto-vav-vsichki-ostan-703111.html", "text": "България заема последното място в Европейския съюз по очаквана средна продължителност на предстоящия живот на населението през периода 2016-2018 г.Тя е 74.8 години и остава без промяна спрямо 2015-2017 г., по данни на Националния статистически институт от днес.Непосредствено преди нас е Латвия със 74.9 години. Първенците са Испания (83.4 г.) и Италия (83.1 г.).У нас се очаква мъжете да живеят средно по 71.4 г., а жените - 78.4 г.И все пак, въпреки мрачния извод при сравнението между България и останалите в ЕС, у нас има подобрение. За 10-те години между 2008 и 2018 г. увеличението при мъжете е с 1.9 г., а при жените - с 1.8 г.Продължава тенденцията средната продължителност на живота да е по-висока от тази в селата. За 2016-2018 г. разликата е 2.9 г. (75.7 г.) в полза на градовете пред селата (72.8 г.).За навършилите 65 г. средната очакваната продължителност на живота е още 16.1 г., 14.1 г. за мъжете и 17.8 г. за жените. За 10 г. тя се е увеличила с 1.2 години (0.9 за мъжете и 1.5 за жените).У нас най-дълго живеят хората в столицата и в Кърджали - 76.6 г., най-кратко - в област Монтана - 72.7 г. В осем области очакваната продължителност е над средната за страната.Жените живеят по-дълго от мъжете във всички области на страната, но най-голяма е разликата между двата пола в област Силистра (8.5 години), а най-малка - в областите София (столица) и Шумен (6.0 години).", "date": "2019.05.13", "title": "Човешкият живот в България е по-кратък, отколкото във всички останали държави в ЕС"}
{"url": "https://offnews.bg/kultura/hose-kareras-za-posledno-v-balgaria-no-zavinagi-v-nashite-sartca-703120.html", "text": "На 11 май великият оперен артист Хосе Карерас си взе безмълвно \"Сбогом\" с българската публика по време на своя концерт, част от прощалното му турне.Трудно може да се опише с думи емоцията на вечерта и вероятно именно заради това испанецът не изрече нищо през целия си концерт освен, разбира се, когато заливаше безпощадно залата с гласа си по време на своите арии. И всъщност какво по-добро сбогуване можеше да си представи близо 10-хилядната публика в зала \"Арена Армеец\", която изпрати единия от тримата тенори на крака и с ураган от аплодисменти.Въпреки това Карерас не успя да скрие собствените си емоции и с поклони и жестове както към публиката, така и към останалите музиканти на сцената изрази своята благодарност за топлия прием. Заедно с него пяха ученикът му Росен Ненчев и сопраното Илина Михайлова, съпровождани от изключителните музиканти от симфоничния оркестър на Софийската опера и балет.72-годишният Карерас дари събралото се множество с впечатляващите си изпълнения на арии от Верди и Пучини, \"The Impossible Dream\" от „Човекът от Ла Манча\" на Мич Лий, \"Passione\" на Никола Валенте, \"Наздравица\" от \"Травиата\", изпълнена заедно с Ненчев и Михайлова, и други. Специален подарък за родната публика беше оперното изпълнение на \"Моя страна, моя България\" на Емил Димитров, изпято от Росен Ненчев, което просълзи огромна част от хората в залата.Диригент на оркестъра беше Давид Хименес, племенник на Карерас и ученик на великия Херберт фон Караян.", "date": "2019.05.13", "title": "Хосе Карерас - за последно в България, но завинаги в нашите сърца"}
{"url": "https://offnews.bg/obshtestvo/22-rast-na-mesechnata-pomosht-za-otoplenie-planira-sotcialnoto-minist-703127.html", "text": "Значително увеличение на размера на целевата помощ за отопление се предлага с проект за промени на наредбата за условията и реда за отпускане на целевата помощ за отопление, внесен за обществено обсъждане от социалния министър Бисер Петков. Промените целят осигуряване на по-добра социална закрила на най-уязвимите групи чрез усъвършенстване на механизма за подпомагане, който включва както разширяване на обхвата на подпомаганите лица и семейства, така и увеличаване на размера на помощта.Очакваните резултати са да се осигури по-ефикасна социална подкрепа на повече лица и семейства от уязвимите групи, които се нуждаят от помощта на държавата, да се стимулира отговорното родителство по отношение на образованието на децата и да се осигури по-добра целенасоченост и ефективно разходване на публичните финансови средства, както и да се отговори на специфичната препоръка 3 отправена към България от ЕК.Текстът е публикуван за обществено обсъждане на страницата на , като срокът за дебати по него е до 10 юни.Увеличението на размера ще стане чрез нарастване на киловатчасовете електроенергия, въз основа на които се определя този размер. Досегашната база от 385 киловатчаса (280 киловатчаса дневна/105 киловатчаса нощна) се увеличава на 500 киловатчаса (300 киловатчаса дневна/200 киловатчаса нощна енергия), се посочва в мотивите.В резултат на това при действащите в момента цени помощта ще се увеличи месечно от 74,83 лв. на 91,10 лв. , или с 22%.Очаква се обхватът на програмата за целево енергийно подпомагане да достигне около 255 хил. лица и семейства. През 2018 г. подпомаганите са били 210 хиляди.Правителството осигури увеличение на бюджета на МТСП за изпълнение на социалната програма с 40,4 млн. лв. за 2019 г.В рамките на този бюджет ще се осигури повишаване на доходната граница за включване в програмата средно с 15,5 на сто, като най-голямо е увеличението за най-рисковите групи - възрастните хора и особено тези от тях, които живеят сами, хората с увреждания и родителите, отглеждащи сами децата си, които са включени в образователния процес, се посочва в мотивите към проекта.Предлаганите промени са ресурсно осигурени. Освен реализиране на конкретните цели на програмата за целево енергийно подпомагане в съответствие със Закона за социално подпомагане, те ще съдействат и за по-ефективната борба с бедността, пише още в мотивите.", "date": "2019.05.13", "title": "22% ръст на месечната помощ за отопление планира социалното министерство"}
{"url": "https://offnews.bg/sviat/varnaha-kam-zhivot-tiulencheta-otkradnati-ot-brakonieri-i-darzhani-za-703103.html", "text": "Десетки петнисти тюлени бебета бяха върнати в дивата природа месеци, след като полицията ги спаси от бракониери в Китай.Те са сред 100-те малки, открити умиращи от глад в отдалечена ферма в китайския град Далян през февруари. За 39 от тях вече беше твърде късно и те починаха.Трафикантите отнели малките от естествената им среда, за да ги продадат. Държали ги в аквариуми и търговски обекти.8 заподозрени бяха арестувани.Тюленчетата били в сериозно влошено състояние, когато били открити, основно защото са били изведени от естествената им среда много малки и не са били кърмени достатъчно време. След грижите за тях в морски центрове част от тях укрепнали достатъчно, за да бъдат върнати в дивата природа. На 11 април 24 тюленчета бяха пуснати на свобода във водите около Далян. На 10 май били пуснати още 37. Останалите трябва да почакат още малко.На всички са закачени GPS устройства, за да може изследователите да проследяват местонахождението им.Бракониери ловят тюлени, за да ти продават за използването им в представления или като атракция в ресторанти. Тюлените са защитен вид в Китай. Улов на застрашен вид там се наказва с до 10 години затвор.", "date": "2019.05.13", "title": "Върнаха към живот тюленчета, откраднати от бракониери и държани за развлечение в търговски центрове"}
{"url": "https://offnews.bg/kultura/dalbokata-darzhava-serialat-kojto-ne-bi-triabvalo-da-sashtestvuva-702643.html", "text": "Писнало ми е от шпионски, военни и криминални сериали. Един и същи плосък сюжет и захаросани герои. Юнашка Америка тупа лоши терористи, докато агентите праскат плоски реплики. Затова малко се дърпах да гледам . Ок, доста се дърпах.Но - не знам как да го кажа, за да не звучи твърде хвалебствено за  – продукцията се оказа зашеметяваща. Чук. Най-бруталното нещо на военна тематика, което страната е пускала от бомбите над Либия през 2011 насам. Ха-ха-ха. Ха.Не е смешно. Нито пък . Сериалът приковава вниманието за броени минути и който се интересува от международни отношения, и по-специално политиката спрямо Близкия Изток и Северна Африка, ще остане повече от доволен. Няма и помен от плоския западен патриотизъм и приповдигнатост. Главните герои във всеки един момент изглеждат на крачка от изпадането в дълбока и мътна спирала на самоомраза, депресия, гняв и безпомощност заради политиките на собствените им правителства, които се оказват отговорни за редицата тежки проблеми в региона, както и заради собствените си морални терзания. Сюжетът, играчите и проблемите са актуални, реалистични и много, много добре обмислени. Тук няма добри. Има само лоши и по-лоши. И това е изключително добре обрисувано. е излязъл от учебник по борба с тероризма и международните отношения. Самото име на сериала е един от все по-широко обсъжданите в академичните и обществени среди термин, който дълго време беше неглижиран. Но това идва само да покаже, че създателите на продукцията не са банда холивудски ламери, а хора, които знаят за какво говорят. Накратко казано, „Дълбоката държава“ се отнася до преплетената връзка между подземния престъпен свят, въоръжените групировки, армията и тайните служби в дадена държава, които всъщност дърпат конците на парада. Възел, който сериалът се опитва да разплете изключително интригуващо и най-вече поучително.Няма какво да ви говоря за актьорския състав. Блестящ. Просто блестящ. Там са реномираният Уолтън Гогинс, там е Джендри Баратеон, там са и редица други не чак толкова известни, но великолепни професионалисти. А Карима Макадамс е просто неописуема. Сериалът е интензивен и задълбочен, но въпреки това е достатъчно всестранно и разбираемо представен, за да се хареса на широк спектър от публика с различни вкусове. Политика, тероризъм, щипка любов, потайни и кървави операции.Но сериалът има и своите слабости, ако трябва да сме откровени. Първо, за подобен задълбочен и сериозно разработен сюжет се отделя нетипично много време за ретроспекции и дискусии на личните отношения на героите. Някак си не ми се връзва, това забавя динамиката на действие на моменти и разводнява историята. Въпрос на вкус, честно казано. За някои хора подобно нещо добавя допълнителни слоеве към персонажите и цялостна многопластовост на сюжетните линии. Може и така да е, но леко са пресолили манджата за мен. Второ, сезонът се състои от едва 8 епизода (както и първият сезон). Малко е. Искаме още.Забравих да кажа, че  всъщност сега пуска втория сезон на  на 13 май от 22:00 часа. След това може да очаквате всеки понеделник по същото време нов епизод. Задължително засечете и първия сезон на сериала по телевизията или си го набавете (законно!) и го излапайте на един дъх като топли банички от златните ръце на баба.Подобни смислени, качествени и професионални сериали не би трябвало да съществуват, защото правят всичко около тях за смях. Нещо като Швейцария или малките кифлички със сирене до нас, които ги пекат в 5 ч. сутринта. Няма да съжалявате, ако гледате . Продукция, която си е цяло кино за малкия екран. Затова отново: 13 май, понеделник от 22:00 часа по телевизия „FOX“. Ако ви лъжа, знаете къде работя, да се разберем като мъже.", "date": "2019.05.13", "title": "'Дълбоката държава': Сериалът, който не би трябвало да съществува"}
{"url": "https://offnews.bg/futbol/tomash-mislia-samo-za-beroe-703152.html", "text": "Треньорът на Берое Александър Томаш коментира слуховете, че е сред фаворитите да поеме ЦСКА от новия сезон. В интервю за \"Дарик\" той заяви, че заедно с екипа му са изцяло концентрирани върху работата си при старозагорци.\"Добрите резултати се дължат само на футболистите. Тук обаче е моментът да кажа, че освен играчите има едни хора, които винаги са зад кадър - това са собствениците на клуба, които в трудния период, периодът на буря, повярваха в треньорския щаб, повярваха на спортния директор, твърдо застанаха зад нас и така показаха на футболната общественост, че в България има мислещи за футбола хора, че винаги има тежки моменти, но когато човек работи и е отдаден, рано или късно резултатите идват.Така, че това е изцяло заслуга на хората, които управляват Берое. Още веднъж искам да им благодаря от мое име, от името на спортния директор и от целия екип. Вижда се, че когато човек е целенасочен, работи със сърце и душа, нещата рано или късно се получават\", каза 40-годишният специалист.\"Даже в трудния период, още тогава с ръководството започнахме да работим по селекцията. Точно тогава те показаха, че ни имат напълно доверие, знаят, че има такива моменти. Тогава започнахме да планираме следващата година. Естествено в живота никога не казвай никога, но в момента сме изцяло концентрирани върху оставащите мачове.Работим и привличането на нови футболисти. Даже в момента един човек от екипа и спортният директор не са в България, така че не сме спирали да работим в последните 3 месеца\", добави Томаш.\"Изцяло съм отдаден на каузата Берое. Аз съм професионалист, имам договор за още една година и това уважение, което ни показват ръководителите, аз и моя екип сме длъжни да им отвърнем със същото. Мислим изцяло и единствено само за Берое.Разбирам тези неща, в събота имаме мач с ЦСКА, но аз и екипът, и отборът и клубът работим заедно само за една цел - всеки мач да излизаме за победа\", заяви Томаш относно слуховете, че може да поеме ЦСКА през следващия сезон.", "date": "2019.05.13", "title": "Томаш: Мисля само за Берое"}
{"url": "https://offnews.bg/politika/tcik-globi-mareshki-obidil-karakachanov-i-shivikov-v-interviuta-za-bn-703106.html", "text": "ЦИК глоби лидера на партия \"Воля\" и кандидат за евродепутат Веселин Марешки заради нанесени обиди срещу друг кандидат в две телевизионни предавания.Жалба срещу Марешки е постъпила от ВМРО след негово интервю в сутрешния блок на БНТ на 7 май и интервю в предаването на bTV \"Лице в лице\". Според жалбоподателите в двете предавания Марешки е използвал неприемливи думи и квалификации срещу лидера на ВМРО и вицепремиер Красимир Каракачанов и срещу кандидата за евродепутат от ВМРО Димитър Шивиков. Марешки нарекъл Красимир Каракачанов „шкембе войвода“, „Краси – пет тераси“ и „гастрольорът във военното министерство“. Кандидатите на ВМРО са окачествени като „политически измамници“ и „тотално деградирали типове“. В интервюто по bTV Марешки заявява: „Не мога да приема, че човек от листата на ВМРО, пък бил той Шивиков, Джамбазки или някой друг изрод ...“. Димитър Шивиков  освен това е наречен „прехвален генерал“ и „псевдогенерал“. По негов адрес са и следните думи: „Не разбира от знаците на българската армия, но явно много добре разбира от финикийските знаци на Красимир Каракачанов“.Санкцията е според чл. 183, ал. 4 от ИК, за което се предвижда глоба от 2000 до 5000 лева. Изборният кодекс забранява в предизборната агитация да се накърняват добрите нрави, честта и доброто име на кандидатите. ЦИК не съобщава точния размер на глобата за Веселин Марешки.", "date": "2019.05.13", "title": "ЦИК глоби Марешки, обидил Каракачанов и Шивиков в интервюта за БНТ и bTV"}
{"url": "https://offnews.bg/koloezdene/uvolniha-natcionalen-selektcioner-sled-priznanie-za-upotreba-na-doping-703125.html", "text": "Треньорът на националния отбор на Швейцария по колоездене Данило Хондо беше уволнен от поста, след като призна в интервю, че в миналото си на състезател е употребявал кръвен допинг. Хондо каза пред телевизия АРД, че е използвал ЕПО през 2011 година, което оценява като най-голямата грешка в живота си.От швейцарската федерация реагираха мигновено и го уволниха незабавно, за да пострада репутацията на отбора.45-годишният германец, който прекрати кариерата си през 2014 година, изтърпя двегодишно наказание заради положителен допинг тест в Обиколката на Мурсия през 2005-а.Хондо, който има две етапни победи в Джирото през 2001 година, стана старши треньор на националния отбор на Швейцария през 2017-а.", "date": "2019.05.13", "title": "Уволниха национален селекционер след признание за употреба на допинг"}
{"url": "https://offnews.bg/bojni/kobrata-nadaha-tcska-v-borbata-za-titlata-703132.html", "text": "Звездата ни в професионалния бокс Кубрат Пулев призова феновете на ЦСКА да подкрепят отбора независимо от всичко. Стигналият до мач за титла в тежката категория срещу Владимир Кличко софиянец се появи в любопитно видео, публикувано в инстаграм профила cskaonly.В него Кобрата надъхва феновете на червения клуб преди финала на сезона, в който ЦСКА е много близо до титлата, но все не успява да направи решителната крачка. В събота ЦСКА завърши 0:0 с Лудогорец на \"Българска армия\" и така дистанцията от три точки до разградчани се запази три кръга преди края на сезона.\"Здравейте армейци, здравейте приятели!Бъдете с любимия си клуб, бъдете с ЦСКА!Подкрепяйте ги до последно. И независимо, каквото и да се случва на терена, бъдете с тях силно, мощно, здраво, до последно! Защото този клуб заслужава много. Защото е клуб с много голяма история и ние го обичаме! Бъдете с тях!\", казва Пулев, който утре има две важни дела отвъд Океана.Там ще бъдат гледани жалбите на репортерката Джени Суши по т.нар. \"Целувкагейт\" и протестът на румънския боксьор Богдан Дину, който иска служебна победа над Кобрата заради неспортсменско поведение.", "date": "2019.05.13", "title": "Кобрата надъха ЦСКА в борбата за титлата"}
{"url": "https://offnews.bg/bojni/tajsan-fiuri-iska-revansh-s-diontej-uajldar-v-kraia-na-godinata-703116.html", "text": "Бившият световен шампион в тежката категория по бокс Тайсън Фюри възнамерява да проведе реванш с Дионтей Уайлдър в края на годината.В първата им среща двамата стигнаха до съмнително равенство, след като че Циганския крал на два пъти се озова в нокдаун.\"Мисля, че през декември 2019 година ще има реванш с Уайлдър. Ще видим как му сритвам з****ка отново. Този път обаче той няма да може да оцелее срещу мен.Преди да се срещна с него бях провел само две срещи. Сега съм активен повече от година, чувствам се добре физически и не трябва да свалям повече килограми.Той имаше най-голямата възможност в живота си да ме победи и не успя да го направи. Никога повече няма да има шанс да се бие с Тайсън Фюри, който бе само на 40% от своите възможности след три години извън бокса заради злоупотребата с наркотици, алкохол и психически проблеми.Освен това трябваше да сваля около 60 килограма. И въпреки това той не успя да ме победи\", каза Фюри.Преди да стигне до евентуален реванш, Циганския крал ще се качи на ринга на 15 юни в Лас Вегас, където ще се изправи срещу Том Шварц.", "date": "2019.05.13", "title": "Тайсън Фюри иска реванш с Дионтей Уайлдър в края на годината"}
{"url": "https://offnews.bg/temida/dve-godini-i-polovina-uslovno-poluchi-kmetat-na-septemvri-za-nad-118-h-703133.html", "text": "Две години и шест месеца условна присъда с четиригодишен изпитателен период получи кмета на Септември Марин Рачев от Пазарджишкия окръжен съд. Магистратите го обявиха за виновен в това, че в периода 2006-2007 година Марин Рачев като едноличен търговец на горива е укрил данъци в размер на над 118 хиляди лева, подавайки неверни декларации, подписани от съпругата му.Съдът реши, че Марин Рачев трябва да върне дължимата сума към държавата и да поеме разноските по делото, съобщи БНР.Кметът на Септември обяви, че ще обжалва присъдата в 15-дневен срок.", "date": "2019.05.13", "title": "Две години и половина условно получи кметът на Септември за над 118 хил. лв. укрити данъци"}
{"url": "https://offnews.bg/sviat/zastrasheni-sa-svetovnite-dostavki-na-petrol-obiavi-sauditski-minista-703126.html", "text": "Два саудитски петролни танкера са били нападнати край бреговете на Обединените арабски емирства в неделя, обяви министърът на енергетиката на страната.Инцидентът край пристанището на Фуджайра - едно от арабските емирства - е причинил \"значителни щети\" по съдовете, твърди министър Халид ал Фалих, цитиран от Би Би Си. Той нарича случилото се \"нападения с цел саботаж\".ОАЕ обяви, че четири кораба от различни националности са били засегнати, както и че няма ранени или жертви.Иранското външно министерство определи случилото се като \"тревожно и страшно\" и призова за пълното му разследване.Според саудитския министър е застрашена сигурността на доставките на петрол по света.Това увеличава и без това съществуващото напрежение в района, през който минават 1/5 от световните петролни доставки. През последните дни там имаше различни инциденти с кораби, плаващи под различен флаг.Единият от двата саудитски танкера е бил натоварен с петрол и е пътувал към клиенти в САЩ.Инцидентът в един от най-натоварените коридори за снабдяване на глобалния пазар на петрол и газ става в момент на растящо напрежение между Иран и САЩ.", "date": "2019.05.13", "title": "Застрашени са световните доставки на петрол, обяви саудитски министър след нападение на танкери"}
{"url": "https://offnews.bg/politika/tafrov-ep-triabva-da-pridobie-zakonodatelna-initciativa-703130.html", "text": "Европейският парламент трябва да придобие право на законодателна инициатива, защото той е единствената европейска институция, която се избира пряко от европейските граждани.Това заяви Стефан Тафров, с преференция 102 в листата на Демократична България за предстоящите евроизбори, в предаването Седмицата по Дарик Радио.Тафров изрази мнение, че Европа трябва да остане Европа на отечествата. Той поясни, че Демократична България е против данъчната хармонизация и е за засилване на европейските институции.На въпроса дали трябва в ЕС някога да влязат Русия, Турция, Украйна, Молдова, Грузия и Армения, Тафров отговори: „Безспорно за Молдова, Грузия и Украйна. Русия избра да работи срещу ЕС и да го отслаби. През следващите пет години страните от Западните балкани трябва да станат членки и най-вече Република Северна Македония – това е национален интерес на България.“В разговора Тафров отново подчерта, че подкрепя политическите и икономическите санкции на ЕС срещу Русия заради Украйна. С анексията на Крим Русия нарушава грубо принципите на международното право и за това санкциите са единственият инструмент, който може да върне Русия по пътя на спазването на международното право.На въпрос дали трябва ЕС да има обща имиграционна политика и респективно всички държави да се съобразяват с нея, Стефан Тафров отговори: „Дъблинският регламент, който е в сила в момента, е неизгоден за България понеже той хвърля прекалено голяма тежест върху граничните страни като България, от където биха могли да преминат големите миграционни потоци. Тези потоци трябва да се разпределят в целия Европейски съюз.“Коментирайки бюджета на ЕС след 2020 г., включително в кохезионна политика, селско стопанство, кандидатът за евродепутат каза, че трябва да се обърне внимание на начина, по който се изразходват средствата, които идват от европейския бюджет в страната ни. Имайки една корумпирана власт като българската, която определя приоритетите, има изкривявания на пазара, които се предизвикват от това корупционно разпределение и вместо да помагат - вредят.Г-н Тафров бе категоричен, че Лаура Кьовеши трябва да стане европейски прокурор и отбеляза, че е видно, че нашето правителство избягва да подкрепи г-жа Кьовеши за този ѝ пост, защото им е ясно, че след като заработи тази институция, голяма част от корупционните схеми в България ще започнат да се разкриват.Попитан дали подкрепя пакета мобилност с нови правила за командироването на работници и транспорта, г-н Тафров сподели: „Демократична България още в самото начало се определи против този пакет и е част от общото усилие за смекчаване на най-негативните последици за българския бизнес.“В разговора Стефан Тафров коментира, че премиерът Борисов явно е притеснен от растящата подкрепа за Демократична България и личната активна кампания на дипломата, защото Борисов си позволил да твърди, че Тафров го е молил за нещо, въпреки факта, че между двамата политици никога не е имало каквато и да е била среща. Това е проява на нервност от г-н Борисов спрямо Демократична България.Тафров сподели, че не подкрепя ограничението на свободата на словото, за да бъде ограничена дезинформацията или така наречените фалшиви новини. „Свободата на словото е много ценно достояние, особено за една бивша комунистическа страна като България. Борбата срещу фалшивите новини има други пътища и тя не минава през ограничаване на свободата на словото.“Първият приоритет на следващия европейски парламент трябва да бъде запазването на върховенството на правото във всички държави-членки. Това е главният интерес на България, каза още Стефан Тафров. ", "date": "2019.05.13", "title": "Тафров: ЕП трябва да придобие законодателна инициатива"}
