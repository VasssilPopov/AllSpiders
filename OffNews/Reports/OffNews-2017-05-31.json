{"url": "https://m.offnews.bg/news/Politika_8/Radev-nastoiava-che-sa-izpalnili-ukazaniiata-na-Vatikana-za-audientci_656986.html", "text": "Президентът Румен Радев настоява, че за аудиенцията при папа Франциск са се съобразили изцяло с изискванията на Ватикана и заради това не са присъствали църковни дейци. От Ватикана тогава обявиха, че не се намесват в състава на делегациите. \"С открита грама от 20 януари 2017 г. на посолството ни при Светия престол са изпратени протоколните изисквания за състава на българската делегация за аудиенцията при папа Франциск на 26 май т.г. Съгласно тези изисквания „в делегацията за срещата с папата могат да участват само висши държавни, правителствени и парламентарни представители от директор на дирекция нагоре…\", обясниха от администрацията на Радев.\"Твърденията, че администрацията на българския държавен глава нарочно не е допуснала представител на Българската православна църква на аудиенцията с папа Франциск са напълно несъстоятелни\", подчертават оттам.\"Президентът Румен Радев се отнася с дълбоко уважение и отстоява позицията за диалог и съвместна работа с традиционните вероизповедания в България и особено с Българската православна църква. Неслучайно неговата първа среща след встъпването му в длъжност беше именно със Светия Синод на Българската православна църква и с патриарх Неофит\", посочиха още от Президентството.\"Държавният глава ще продължи да работи заедно с Българската православна църква в подкрепа на общата им мисия за просперитета на българския народ\", категорични са те.", "date": "2017.05.31", "title": " Радев настоява, че са изпълнили указанията на Ватикана за аудиенцията"}
{"url": "https://m.offnews.bg/news/Sviat-_12/Moskva-s-otvetni-merki-izgoni-petima-moldovski-i-dvama-estonski-diplo_656991.html", "text": "Русия обяви за персона нон грата петима молдовски и двама естонски дипломати. Решението е взето, след като Молдова изгони петима руски дипломати преди два дни, а миналата седмица Естония изгони двама руски дипломати, се казва в съобщение на руското Министерство на външните работи, цитирано от РИА Новости. Въпреки взетите мерки от ведомството посочват, че се надяват Кишинев да осъзнае \"деструктивния характер на приетите действия, които са в разрез с принципите на партньорство и взаимно доверие\". В коментар за ответните действия на Москва подкрепяният от Кремъл молдовски президент обяви, че отношенията между двете страни в продължение на 25 години не са се намирали дотолкова на ръба на пропаст, както сега. Той изрази надежда за подобрявате на отношенията с Москва, но посочи, че това ще зависи първо от Кишинев. В понеделник Молдова обяви петима руски дипломати за персона нон грата. Като причина за решението премиерът Павел Филип обяви информация, получена от спецслужбите. ", "date": "2017.05.31", "title": " Москва с ответни мерки: изгони петима молдовски и двама естонски дипломати"}
{"url": "https://m.offnews.bg/news/Obshtestvo_4/Tcenata-na-toka-se-uvelichava-sredno-s-1-38-ot-1-iuli_656994.html", "text": "Цената на тока за битовите потребители се увеличава средно с 1,38% от 1 юли. Това става ясно от доклад за утвърждаване на цените на електроенергията, публикуван на сайта на Комисията за енергийно и водно регулиране. Увеличението за абонатите на ЧЕЗ ще е в размер 1,99%, за тези на ЕВН - 1,50%. Най-малко е увеличението за абонатите на ЕНЕРГО-ПРО - 0,22%. Новата цена на тока трябва да бъде официално утвърдена от КЕВР.Решението ще бъде взето на закрито заседание на 30 юни. ", "date": "2017.05.31", "title": " Цената на тока се увеличава средно с 1,38% от 1 юли"}
{"url": "https://m.offnews.bg/news/Tenis_18788/Grigor-vze-revansh-ot-Robredo-i-veche-e-v-tretiia-krag-na-Rolan-Garos_656983.html", "text": "Прогнозата за сериозен тест и труден мач на Григор Димитров срещу испанския ветеран Томи Робредо на \"Ролан Гарос\" не се оправда. Българинът записа комфортна победа в три сета след 2 часа и 13 минути игра и резултат 6:3, 6:4, 7:5.Така 26-годишният Димитров взе реванш от испанския ветеран след загубата му от април в Маракеш и се класира за третия кръг на Откритото първенство на Франция за първи път от три години насам.Днешната среща между Димитров и 35-годишния му опонент бе петата помежду им и досега Григор имаше само една победа. Надмощието му днес обаче беше очевидно - два пробива в първия и втория сет бяха достатъчни за спечелването им, а в третия той дойде тъкмо навреме, за да не се стигне до тайбрек.Григор удари четири аса срещу само един на съперника си, но направи и четири двойни грешки, а тези на Робредо бяха 2. Той спечели 86% от точките при първи сервис.В първия кръг Григор надделя над друг ветерен - 37-годишният французин Стефан Робер, а в следващия очаква Пабло-Кареньо Буста или Таро Даниел.", "date": "2017.05.31", "title": " Григор взе реванш от Робредо и вече е в третия кръг на \"Ролан Гарос\""}
{"url": "https://m.offnews.bg/news/Izvan-terena_18817/Lindzi-Von-pokaza-velikolepna-gledka-ot-Monako_656996.html", "text": "Ледената кралица Линдзи Вон разгорещи феновете си с нови снимки. Скиорката показа защо минава за една от най-сексапилните спортистки.Тя пусна свои снимки от яхта в Монако, от която се разкрива разкошна гледка. Във всеки аспект.Вон беше на Лазурния бряг  за състезанието за Голямата награда на Монако във Формула 1. Блондинката е облечена с оскъден бански костюм, а почитателите ѝ в социалната мрежа Instagram останаха очаровани.„Благодарна към за приятелствата и приключенията. Бъдещето е ярко”, написа Линдзи Вон. Съгласни сме с всяка нейна дума!", "date": "2017.05.31", "title": " Линдзи Вон показа великолепна гледка от Монако"}
{"url": "https://m.offnews.bg/news/Kultura_33/Na-piesa-s-bira-i-fastatci-ili-zashto-e-vreme-za-kodeks-na-teatralnii_656970.html", "text": "Актьорът Димитър Живков публикува във Facebook послание към театрални зрители, които миналата вечер са вдигали невероятен шум по време на авторския му моноспектакъл „Живак“.Живков разказва как на първия ред две млади двойки са консумирали храни и напитки, включително бира, и са пречели не само на него, но и на останалата публика.\"Не си позволявам да следя публиката, но тези хора бяха на по-малко от два метра от мен и дори и да не исках, видях как един от мъжете най-спокойно бръкна в раницата си и извади от „шумящите” найлонови торбички. От нея раздаде на останалите трима от групата по едно пликче фъстъци, а на другия мъж и кенче бира. След което целият асортимент започна да се отваря. Може и повече неща да са си раздали, но по слух толкова успях да анализирам. Цялото това прекрасно меню беше финиширано почти до края на спектакъла, малко преди най-тихата и интимна сцена. Час и трийсет и пет минути тези хора не спряха да хрускат фъстъци и пият бира. Поне им беше интересно, защото забелязах, че се забавляваха. Така, както и ядоха: шумно и безпардонно.За първи път бях наистина на ръба, на косъм да спра спектакъла и да им направя забележка. Така обаче щях да съсипя и своя кеф, и този на останалите триста и петдесет човека, които гледаха с внимание, реагираха и искрено се забавляваха.Сега, след първичния гняв, се чудя дали не беше редно да спра? Да изляза от образ и да се обърна към тези дами и господа?И друг път ми се е случвало да играя пред хора, които реагират прекалено шумно или си говорят; пред ученици, които се правят на интересни и говорят заедно с мен; възрастни дами, които не знаят как да си спрат телефона и го притискат с дамската си чанта, докато звъни, все едно ще спре от задушаване… Но винаги е имало някой в залата, който да направи забележка, да помоли за тишина или по някакъв начин да реагира. Тази вечер нямаше. Видях, че момчетата от салонния персонал влязоха, но и те не можеха да реагират – двете двойки бяха най-отпред, в средата! Цялата зала щеше да ги види и чуе.За съжаление, в спектакъла нямам възможност директно да се обърна към публиката и да общувам свободно с нея. Единственият вариант бе да спра. И какво от това? Човек, който е отделил пари за билет, но си е купил и бира, и фъстъци да си хапне по време на спектакъла, би ли ме разбрал? Човек, който си „мези“ по време на театрално представление, сред други триста и петдесет човека, на метър и половина от актьора, дали би ме разбрал?Не знам, но може би трябваше да спра. Да съсипя представлението, но да реагирам. Защото явно съобщенията за телефоните не вършат работа. Явно презумпцията, че в театралната зала не трябва да се храним вече не е актуална.Лошото е, че тези хора не осъзнават неадекватното си поведение. За тях е напълно нормално да хрускат, мляскат и сърбат, докато на метър от тях жив човек се пъне да влиза в образи, да твори, едва ли не. С риск да обидим възпитания зрител, може би трябва да се отнесем към невъзпитания като към идиот и да му обясним как трябва да се държи и как не трябва да се държи в театъра.\"„По проекта все още се работи. Данните се обработват и събират чрез запитване на зрителите в театрите. Смятаме, че ще успеем да изготвим плакати с кодекса до началото на новия сезон. Те ще бъдат разпратени на всички театри, големи и малки, независими и т.н. Надяваме се, ако има и финансиране, тази инициатива да се прехвърли в училищата и детските градини и да можем да я разпространяваме чрез брошури, за да се информират максимален брой хора“, обясниха от пресцентъра на театър „Българска армия“.", "date": "2017.05.31", "title": " На пиеса с бира и фъстъци, или защо е време за кодекс на театралния зрител"}
{"url": "https://m.offnews.bg/news/Futbol_18793/PSZh-plati-70-miliona-evro-za-golmajstora-na-Bundesligata_656992.html", "text": "Пари Сен Жермен успя да измъкне голмайстора на Бундеслигата под носа на половината европейски грандове. Френският гранд ще плати 70 милиона евро на Борусия Д за Пиер-Емерик Обамеянг.Нападателят ще прибира по 10 милиона евро на сезон. Габонецът ще лапне още 6 милиона като първоначален бонус.Новината идва само ден, след като Борусия уволни наставника на отбора Томас Тухел. Явно в Дортмунд готвят тотално нов тим. Този се справяше повече от добре, като вдигна Купата на Германия.Обамеянг отбеляза 120 гола в 189 мача за четири сезона в Германия. През последната кампания той взе голмайсторския приз в Бундеслигата с 31 попадения, изпреварвайки Роберт Левандовски от Байерн.Бързакът пристигна в Дортмунд точно от Франция. Преди 5 сезона стана голмайстор със Сент Етиен и стрелец номер 2 след Златан Ибрахимович от ПСЖ.", "date": "2017.05.31", "title": " ПСЖ плати 70 милиона евро за голмайстора на Бундеслигата"}
{"url": "https://m.offnews.bg/news/OFFTOPIC_18750/Zhivotnite-koito-mraziat-Tramp-video_656990.html", "text": "Недоволството срещу президента на САЩ Доналд Тръмп е голямо. След встъпването му в длъжност бяхме свидетели на това как културни дейци от цял свят шумно обявиха недоволството си от факта, че той ще ръководи политиката на страната. Сред тях бяха Кристо и Мерил Стрийп, а Скарлет Йохансон пък се изгаври публично с дъщеря му - Иванка Тръмп. Развлекателният сайт \"Тhe Dodo\" публикува клип, шеговито кръстен \"Животните, които мразят Доналд Тръмп\". В него са записани реакциите на домашни животни в момента, в който видят образа на Доналд Тръмп. Дали наистина четириногите са недоволни от политиката на лидера на САЩ надали ще разберем, но едно е ясно - клипчето е много забавно. ", "date": "2017.05.31", "title": " Животните, които мразят Тръмп (видео)"}
{"url": "https://m.offnews.bg/news/OFFTOPIC_18750/Kuvejtska-reklama-sreshtu-terorizma-zavladia-Blizkiia-Iztok-video_656968.html", "text": "Реклама на кувейтски телеком срещу тероризма, която зове \"Да бомбардираме терора с милост\", стана хит в мрежата и за няколко дни направи над 3,5 млн. прегледа в Youtube.\"Ще кажа на Бог всичко. Ще кажа, че си напълнил гробищата с нашите тела и опразнил училищните чинове\", казва детски глас в началото на клипа.Във видеото на компанията Zain, пуснатo за празника Рамадан, фиктивен терорист, опасан с взривове, среща очи в очи своите жертви. Клипът показва и реални кадри от нападения, както и оцелели от терористични актове жертви.Въпреки позитивното си послание рекламата срещна и много критики, тъй като използва актьор да изиграе малкия Омран от Алепо - 5-годишното дете, чиято снимка след пореден атентат обиколи социалните мрежи.", "date": "2017.05.31", "title": " Кувейтска реклама срещу тероризма завладя Близкия Изток (видео)"}
{"url": "https://m.offnews.bg/news/Politika_8/Reformatorskiiat-blok-pita-prezidenta-dali-e-kanil-Putin-za-patron-na_656966.html", "text": "Реформаторският блок изпрати писмо до президента с питане дали е организирано руският президент Владимир Путин да е патрон на следващия Национален празник 3-ти март. \"Във връзка с информация в публичното пространство за предприети действия от страна на български държавни институции за участие на президента на Руската федерация Владимир Путин като патрон на честванията по повод 140 години от Освобождението на България на 3 март и липсата на официална информация от страна на институциите, се обръщаме към Вас с молба за изясняване на ситуацията\", пишат реформаторите в писмо до президента Румен Радев.Те изясняват и категоричната си позиция по случая: \"Смисълът на патронажа е покровителство. Считаме, че е неуместно една от символните дати на българското освобождение и независимост да бъде свързвана с покровителство от страна на други държави. Напомняме, че честванията по повод 140 години от Освобождението на България ще съвпаднат с българското председателство на Съвета на ЕС на фона на много противоречия и нерешени проблеми между Европейския съюз и Русия. Това ще даде лош знак към нашите партньори от европейския и евроатлантическия съюз\", смятат от Реформаторския блок.Реформаторите напомнят изказването на Путин за българската писменост, че е произлязла от Македония и добавят, че поканата за провеждане на Националния празник под егидата на политици, които изопачават основни исторически факти, формиращи българската национална идентичност, е предателство на националния интерес.Писмото е подписано от говорителя на РБ Петър Москов и в него се пита: \"Изпратена ли е покана от Президентството до президента на Руската федерация Владимир Путин за участие в честванията по повод 140 години от Освобождението на България?\" и \"Предложено ли е националният празник да се проведе и под патронажа на президента на Руската федерация?\".", "date": "2017.05.31", "title": " Реформаторският блок пита президента дали е канил Путин за патрон на 3-ти март"}
{"url": "https://m.offnews.bg/news/Medii_73/BNT-shte-ima-nov-direktor-na-2-avgust_656965.html", "text": "Съветът за електронни медии (СЕМ) обяви конкурс за избор на генерален директор на Българската национална телевизия (БНТ).Вторият мандат на настоящия директор Вяра Анкова изтече още през август миналата година, но досега медийният регулатор все не обявяваше нов конкурс. По закон Анкова няма право на трети мандат.Кандидатите за поста могат да подават документи до 30 юни 2017 г. Изборът ще се проведе на 2 август. Новият генерален директор ще бъде избран за пръв път по променената процедура, която се състои от 4 етапа - одобрение по документи, разглеждане на концепциите им по същество, изслушване на кандидатите и гласуване. Подготвяхме се много дълго и много добре и смятам, че сме напълно готови да открием тази процедура след едногодишно забавяне, посочи членът на СЕМ Бетина Жотева пред БТА.Отлагането на процедурата толкова дълго бе обяснено от членовете на СЕМ с промяната в правилата по избора.", "date": "2017.05.31", "title": " БНТ ще има нов директор на 2 август"}
{"url": "https://m.offnews.bg/news/Zdrave-i-krasota_18812/Dnes-e-deniat-na-blondinkite-Eto-koi-sa-25-ot-naj-vliiatelnite-rusi-z_656940.html", "text": "Днес официално е ден на блондинките! Празникът се отбелязва от 2006 г. насам. Оттогава се връчва и наградата \"Диамантено токче\". Тя се присъжда на успели, талантливи и умни, успешни блондинки.Русата коса у естествените блондинки се смята за белег за високо ниво на естроген. Това действа подсъзнателно привличащо за мъжете, тъй като означава повишена плодовитост.За първата на света блондинка се смята богинята Афродита. Тя получава като дар златните си коси от Зевс. Сред най-известните блондинки са Памела Андерсен, Гуинет Полтроу, Сара Джесика Паркър, Тейлър Суифт и други.1. Джийн Харлоу - с псевдонима \"русата \", Джийн Харлоу е изключително популярна актриса през 30-години на 20-ти век.2. Вероника Лейк е известна с нейната ледено руса коса, която е моден тренд и до днес.3. Джейн Менсфийлд е една от най-известните естествени блондинки в Холивуд.4. Грейс Кели, която от русо момиче на Хичкок стигна до обичната принцеса на Монако.5. Дорис Дей е натуралната блондинка на 50-те и 60-те години с редица музикални хитове.6. Елизабет Монтгомъри доказа, че не всички вещици са чернокоси и с тъмни очи във филма от 60-те Bewitched.7. Мерлин Монро е най-емблематичната блондинка на киното.8. Туиги е една от най-известните изрусени дами, които въведоха късите прически...9. Бриджит Бардо и до ден днешен вдъхновява визиите по Червения килим.10. Фара Фосет е най-известната блондинка от 'Ангелите на Чарли\".11. Деби Хари кръщава бандата си с прякора, който й лепнали, след като се изрусила.12. Медено русата Бет Мидлър и до днес е гласът на русокосите амбиции.13. Въпреки че е изрусена, Мадона е една от иконите на русия цвят, включително записва песента към филма \"Мъжете предпочитат блондинки\".14. Деми Мур е русокосата икона на 90-те.15. Памела Андерсен е един от образите, които изскачат в главите ни, когато чуем \"блондинка\".16. Жизел Брюндхен е известна освен със секси дупето си и с русата коса.17. Можете ли да си представите Дженифър Анисън с друг цвят коса?18. Гуен Стефани е една от жените, въвели комбинацията \"барби\" русо и червено червило.19. Блейк Лейви и до днес е \"вдъхновение за прически\".20. Скандалната Лейди Гага въведе \"безцветното\" русо.", "date": "2017.05.31", "title": " Днес е денят на блондинките. Ето кои са 25 от най-влиятелните руси жени"}
{"url": "https://m.offnews.bg/news/Politika_8/Borisov-se-sreshtna-s-Dzhon-Loutan_656997.html", "text": "Премиерът Бойко Борисов се срещна с вокалиста на \"Юрая Хийп\" Джон Лоутън.За срещата съобщи самият Борисов, като качи и снимки на страницата си във Фейсбук. Срещата е била в Министерския съвет.\"В Министерския съвет днес мой гост беше легендарният вокалист на \"Юрая Хийп\" Джон Лоутън. Един талант, който освен всичко друго е голям приятел на България и с различни инициативи допринася за популяризирането на българските традиции, култура и история\", написа Борисов във Фейсбук.", "date": "2017.05.31", "title": " Борисов се срещна с Джон Лоутън"}
{"url": "https://m.offnews.bg/news/Tenis_18788/Legendata-Margaret-Kort-napadna-lesbijkite-v-tenisa_656969.html", "text": "Австралийската легенда Маргарет Корт изрази недоволство, че \"тенисът е пълен с лесбийки\". 24-кратната шампионка в турнири от Големия шлем и настоящ християнски пастор е известна с острите си хомофобски изказвания.„Тенисът е пълен с лесбийки. Когато аз играех, имаше само две. Но те бяха водещите две тенисистки и както често се случва в тениса – това, което е на върха, пробива и в целия спорт“, каза Корт.Думите й бяха приети лошо от много бивши и настоящи тенисистки. Мартина Навратилова и Били Джийн Кинг призоваха корта в Мелбърн, който носи името на Маргарет, да бъде прекръстен веднага.Според бившата номер 1 в ранглистата Сам Стосър пък е възможно някои тенисисти да откажат да играят на „Маргарет Корт“ следващата година на Откритото първенство на Австралия. Лидерът при мъжете Анди Мъри сподели, че се надява всичко да отшуми до тогава.Миналата седмица 74-годишната бивша тенисистка предизвика скандал със заканата си, че повече няма да лети с авиокомпанията \"Qantas\", която активно подкрепя еднополовите бракове.", "date": "2017.05.31", "title": " Легендата Маргарет Корт нападна лесбийките в тениса"}
{"url": "https://m.offnews.bg/news/Politika_8/Tragna-petitciia-Za-razkrivane-na-heteroseksualnite-zavisimosti-na-Ma_656971.html", "text": "Вълна от недоволство заля Фейсбук, след като днес лидерът на Воля Веселин Марешки призова депутатите в парламента да попълват декларация за хомосексуални и наркотични зависимости, за да се знае кой кой е в парламента и кой какъв закон гласува. Искането на Марешки днес дойде, след като той получи критики от някои депутати и политици какво е правил с делегацията на президента при папата миналата седмица.Първите реакции дойдоха от редиците на \"Да, България!\". написа във Фейсбук:\"Реакция дойде и от дипломата  също написа рязък коментар:\"Въдворихме официално #хитлеромутризъм в Народното събрание. Какви са възможните административни санкции за това изказване?Марешки не може и не бива да е български политик. И за такива като него има подходяща институция, но тя не позволява екскурзии до Ватикана на държавни разноски, макар да осигурява безплатна храна. В петицията пише: До 14.30 часа петицията беше събрала 70 подписа.", "date": "2017.05.31", "title": " Тръгна петиция \"За разкриване на хетеросексуалните зависимости на Марешки\""}
{"url": "https://m.offnews.bg/news/Obshtestvo_4/Rozoberat-v-Panagiurishte-snimki_656995.html", "text": "Името Панагюрище може да предизвика много асоциации - с Априлското въстание и блянът за свобода, с жестокото му потушаване, с Райна Княгиня, със световноизвестното златно съкровище... Но определено малцина предполагат, че Розовата долина отново се е простряла до околностите на средногорския град.Бунтовната ни столица е отстъпила славата в розопроизводството на Казанлък, Карлово, Стрелча и други селища от региона, но през последните години там с бързи темпове се възстановяват розови масиви - традиционно местно земеделско производство, забравено през последните 100 години. В 5 часа сутринта десетки хора вече са на нивите край Панагюрище да берат световно известната българска Rosa damascena.Тази година реколтата е изключително добра. Цветът е в изобилие, наситен с аромат и дава добър рандеман. Изкупните цени са сравнително ниски. Сега цветът на розите се изкупува по 3-3,50 лева на килограм, от които 1 лев е възнаграждението на берачите, които въпреки доброто заплащане недостигат. Преди година цената бе двойно по-висока, въпреки по-ниското качество.А за да се получи 1 килограм розово масло са необходими 3000-3500 килограма цвят. За готовата продукция обаче има сигурен пазар. Цената на \"течното злато\", както е наричано още българското розово масло рядко пада под 11 000 евро/ кг. ", "date": "2017.05.31", "title": " Розоберът в Панагюрище (снимки)"}
{"url": "https://m.offnews.bg/news/Tehnologii_18759/Game-Dev-Summit-razkriva-tajnite-na-gejming-biznesa-na-ON-Fest_656972.html", "text": "своя безплатен щандСлед тригодишна пауза конференцията за разработка на видео игри -  ще се проведе отново в рамките на . Представители на индустрията за разработки на видео игри у нас ще се срещнат на 24-ти и 25-ти юни в Интер Експо Център в София, където водещи лица от българския бизнес и лидери от региона и Европа ще споделят своя опит и знания в серия от презентации, работилници и дискусии.С очакван приход от над 100 милиарда долара през 2017 година, видео игрите заемат водещо място сред развлекателните индустрии. Малко известен факт е, че на територията на България работят над 40 компании с над 1000 служителя, сред които и филиали на някои от световните лидери в сектора; независими разработчици (indie developers); утвърдени български разработчици и издатели; тепърва прохождащи екипи и доставчици на услуги за бизнеса.Сред темите, включени в програмата на Game Dev Summit 2017 са: “Издателство на игри за мобилни платформи”; “Митове и легенди за Виртуалната реалност”; “Как да се организира успешна Kick Starter кампания и как да се справите с хаоса, който настъпва след това” и други.В рамките на Game Dev Summit румънската асоциация на разработчиците на видео игри ще представи състоянието на индустрията в Европа и Румъния, а водещият инкубатор за игри Carbon ще сподели своя опит в работата с независими разработчици и ще очертае критериите, според които би инвестирал и подпомогнал развитието на едно студио.Екипът на Game Dev Summit организира и \"Games Made in BG“ - първото експо за създатели на видео игри от България. Целта на събитието е да събере под един покрив родната Game Development индустрия, като от една страна даде „лице на бизнеса\", а от друга срещне създателите на игри с различни групи хора - геймъри, млади професионалисти, медии, инвеститори и др.Ако сте част от бизнеса и имате какво да покажете - свържете с екипа на конференцията, за да получите .Датите са 24-ти и 25-ти юни, а билетите са на цена от  и са вече в продажба. Билетът включва и достъп до фестивала за градска култура ON! Fest, което допринася за полезно и приятно прекарания уикенд.", "date": "2017.05.31", "title": " Game Dev Summit разкрива тайните на гейминг бизнеса на ON!Fest"}
{"url": "https://m.offnews.bg/news/Temida_18762/Adv-Mondeshki-bil-svarzan-s-katastrofata-na-Lozan-Panov-tvardi-Chena_656973.html", "text": "Лозан ПановАдвокат Момчил Мондешки, който е един от участниците в , бил свързан с катастрофата на  преди да бъде избран за председател на Върховния касационен съд (ВКС). Това твърди в интервю за  друг участник в скандалните записи - бившата съдийка Румяна Ченалова. Лозан Панов беше  на пешеходна пътека на 9 декември 2014 г., месец преди конкурса за председател на ВКС, за който той беше кандидат. Според тогавашния главен секретар на МВР  в катастрофата нямало умисъл. След инцидента Панов оттегли кандидатурата си, но после преосмисли и се върна в надпреварата.\"А лично пред мене Мондешки е заявявал, че има общо във връзка с т. нар. катастрофа на председателя на Върховния съд Лозан Панов. В крайна сметка истината ще излезе. И тогава е много лесно всички да кажат нещата, които знаят. По-трудното, но по-истинното е да ги кажат тогава, когато има риск, има опасност. Но в крайна сметка, човек има едно име, една чест, достойнство и сила\", заявява Ченалова, която взе участие в протеста на \"Правосъдие за всеки\" за продължаване на съдебната реформа. От обясненията ѝ обаче не става ясно как точно е свързан адвокатът с инцидента.Пред \"Биволъ\" тя направи и други разкрития, след като била потърсена за коментар на последните записи от \"Яневагейт\". От тях става ясно, че Мондешки е опитал да влияе и върху доклад на Бюрото за контрол на СРС, който трябвало да бъде представен пред Европейската комисия.Според бившата съдийка съдията по делото за фалита на КТБ бил определен след натиск от депутата от ДПС Делян Пеевски. \"Знам, че той (адв. Мондешки, бел. ред.) наблюдаваше това дело, сега дали е искал смяна на вещото лице, дали на назначените синдици, не мога да си спомня. Но той винаги твърдеше, че това е волята на Делян Пеевски. Делян Пеевски иска това, Делян Пеевски иска онова. Знаеш как е там. Отивам при Делян Пеевски, чакам с часове, всичко ще се уреди. Много пъти съм се съмнявала в това, което той говори. Защото ми се е струвало прекалено лековато и несериозно да се говори така. Но впоследствие се оказва, че той наистина има позиции. Ето, виждате, срещу него нищо не се образува\", коментира Ченалова.По обясненията ѝ Мондешки не е адвокат с позиции и възможности, но всичко опирало до контактите му, които той никога не е крил. \"Контактите му с адвоката на Делян Пеевски, със самия Делян Пееевски. Той много пъти е казвал, че отива на среща в хотел „Берлин“. Така че, според мен, е възможно, чрез тези контакти, той да оказва такова влияние\", разказва още Ченалова.", "date": "2017.05.31", "title": " Адв. Мондешки бил свързан с катастрофата на Лозан Панов, твърди Ченалова"}
{"url": "https://m.offnews.bg/news/Temida_18762/I-sled-obvineniiata-Karaivanov-ostava-kmet-na-Asenovgrad-reshi-sadat_656993.html", "text": "Пловдивският окръжен съд реши да не отстранява от длъжността на кмет на Асеновград Емил Караиванов, както и главния архитект на общината Константин Атанасов, съобщава Преди 5 дни кметът и главният архитект на града се сдобиха с обвинения от окръжната прокуратура.Караиванов бе обвинен за присвояване на пари в особено големи размери. Той е обвинен и в престъпление по опазването на културното наследство. Според обвинението той е допуснал да се строи сграда в имот, защитен по Закона за културното наследство, в Метошка махала, без това да е съгласувано с Министерството на културата. По същото дело е повдигнато обвинение и на главния архитект на града Константин Атанасов, който е издал разрешение за строеж. Атанасов е обвинен и за изнудване, искане и вземане на подкуп и търговия с влияние. Аргументът на съдията по делото - Михаела Добрева, е, че досега обвиняемите не са възпрепятствали по никакъв начин разследването срещу тях.От прокуратурата заявиха, че ще обжалват и допълниха, че предстоят още обвинения срещу Караиванов и Атанасов. От Окръжна прокуратура - Пловдив допълниха, че е обработена едва една четвърт от събраната документация, разпитите на свидетели също продължават.Днес пред съдебната палата в Пловдив десетки хора се събраха, за да подкрепят кмета на Асеновград.  Ако бъде доказана вината му, кметът може да лежи в затвора между 10 и 20 години. ", "date": "2017.05.31", "title": " И след обвиненията Караиванов остава кмет на Асеновград, реши съдът"}
{"url": "https://m.offnews.bg/news/Futbol_18793/Ludogoretc-igrae-Shampionskata-liga-v-Razgrad_656956.html", "text": "Лудогорец има реален шанс да играе мачовете си от груповата фаза на Шампионската лига на своя стадион \"Лудогорец Арена\".Вчера представители от УЕФА са инспектирали съоръжението и са заявили пред ръководството на \"зелените\", че тимът може да приема двубоите от най-големия клубен турнир на арената в Разград.”Вчера представители на UEFA пристигнаха в Разград и инспектираха “Лудогорец Арена”. Разгледаха доста обстойно съоръжението и нашата тренировъчна база. Пристигнаха към 12,00 часа и инспектираха всичко чак до 20,000 часа. Казаха ни , че Лудогорец има шанс да играе мачовете от груповата фаза на Шампионската лига на собствения ни стадион в Разград.Условието е да изградим до средата на юли Сектор В. Тогава на 15 юли ще дойде финансова инспекция от UEFA, която ще вземе крайното решение. Заедно с представителите на Европейската футболна централа бяха и заместник изпълнителният директор на БФС Павел Колев и Алекси Сокачев, който работи за UEFA.Нашите гости от UEFA разгледаха и тренировъчната ни база и останаха впечатлени от условия, които имат нашите таланти в школата. Казаха още, че на един от терените на базата, където играе вторият отбор на Лудогорец, могат спокойно да се играят и мачове от предварителните кръгове на Лига Европа”, каза Ангел Петричев пред Sportal.bg.", "date": "2017.05.31", "title": " Лудогорец играе Шампионската лига в Разград"}
{"url": "https://m.offnews.bg/news/Politika_8/Kabinetat-izteglia-doklada-za-sastoianieto-na-otbranata_656948.html", "text": "Ден след като на Консултативния съвет за национална сигурност (КСНС) при президента беше постигнат консенсус за развитието на сектор \"Сигурност\", правителството изтегли  и въоръжените сили за 2016 г. Държавният глава Румен Радев се обяви срещу изтеглянето на документа. Той определи това като абсурд и обясни, че до състоянието на армията днес се е стигнало именно заради \"розови доклади\", с които проблемите са замитани в годините.Според доклада, който беше изработен в мандата на служебното правителство, армията се справя трудно с изпълнение на задачите си, а заради системна липса на средства, стара техника и незапълнени щатни бройки, Въоръжените сили само частично изпълняват задълженията си. Изтеглянето на доклада беше анонсирано от министъра на отбраната Красимир Каракачанов, който обяви, че документът ще бъде редактиран в частта му с препоръките. В същото време той определи като недопустими заключенията в него, че армията не смогва да изпълнява задълженията си, защото това демотивирало личния състав.На свое решение днес правителството реши да изтегли доклада, с мотива, че се налага нов и \"задълбочен преглед на документа\", след което той ще бъде повторно внесен \"в актуализиран вид за разглеждане от страна на правителството и Народното събрание\".От решението на правителството не става ясно конкретно в коя част документът ще бъде актуализиран като не се посочва и срок.", "date": "2017.05.31", "title": " Кабинетът изтегля доклада за състоянието на отбраната"}
{"url": "https://m.offnews.bg/news/Futbol_18793/Fenovete-na-Levski-Sram-ni-e-da-vi-gledame_656946.html", "text": "Тази вечер Сектор \"Б\" на стадион \"Георги Аспарухов\" ще остане празен за срещата на Левски с Черно море от последния 10-и кръг на Първа лига, това обяви Националният клуб на привържениците на \"сините\".Феновете имат категорична позиция относно играчите в тима, която пуснаха в своята официална страница във Фейсбук. Заглавието на съобщението е повече от ясно: \"Срам ние да ви гледаме!\".Днес от 20:00 часа \"сините\" ще се опитат да завършат сезона с победа и да зарадват поне малко привържениците си в днешния мач срещу Черно море. По всяка вероятност треньорът Николай Митов ще даде шанс на много младоци. Двубоят няма значение за крайното класиране, тъй като Левски е твърдо трети, докато Черно море е шести. ", "date": "2017.05.31", "title": " Феновете на Левски: Срам ни е да ви гледаме!"}
{"url": "https://m.offnews.bg/news/Politika_8/Pavlova-poluchava-4-kabineta-v-NDK-i-70-sluzhiteli_656950.html", "text": "За нуждите на организацията на българското председателство на Съвета на ЕС министерството на Лиляна Павлова получава четири кабинета и 70 души персонал.Това реши днес правителството на редовното си заседание. В сряда беше приет устройствен правилник на Министерството за Българското председателство на Съвета на Европейския съюз 2018.Със създаването на новото ведомство се утвърждава силна координационна структура, която да изпълнява единствено и само функции по подготовката и провеждането на председателството, се посочва в решението на правителството.В структурата на новото министерство се влива Националният център по подготовката и провеждането на председателството. Предвидени са и съответни промени в нормативните актове, регулиращи въпроси, свързани с подготовката председателството.Администрацията на министерството е структурирана в четири дирекции – две в общата и две в специализираната администрация. Общата численост на персонала е 70 щатни бройки. Основната дейност по подготовката и провеждането на българското председателство се осъществява от двете специализирани дирекции - „Подготовка и провеждане на Председателството“ и „Комуникация и пресцентър“.Функциите на дирекция „Подготовка и провеждане на Председателството“ са основно свързани с изготвянето на обобщен календар на събитията, които ще се проведат по време на Председателство. Дирекцията ще изготвя разпределението на събитията от календара на Председателството по сгради, ще отговаря в координация с дирекция „Държавен протокол“ на МВнР за логистичната подготовка и протоколното обслужване на неформалните заседания на Европейския съвет и различните формати на Съвета на ЕС, събитията от парламентарното измерение на Председателството и официалните церемонии по откриването и закриването на Председателството, за ангажирането на доброволци за осъществяване на дейности по Председателството, в т. ч. изпълняващи ролята на лица за свръзка с делегациите.Дирекция „Комуникация и пресцентър“ в координация с МВнР ще изпълнява Комуникационна стратегия на българското председателство в национален план, ще организира пресцентъра на българското председателството в София. Предвижда се и длъжността говорител на Председателството.С друго решение правителството възложи на министър Лиляна Павлова да сключи с „Национален дворец на културата - Конгресен център София“ ЕАД договор за учредяване на безвъзмездно право на ползване върху части от сградата на НДК за срок до 31 декември 2018 г. Това са четири кабинета на първия етаж в главната сграда на НДК и зала 3/3.", "date": "2017.05.31", "title": " Павлова получава 4 кабинета в НДК и 70 служители"}
{"url": "https://m.offnews.bg/news/Obshtestvo_4/Posadiha-tcvetia-v-dupkite-na-ploshtad-Slavejkov-snimki_656934.html", "text": "Столичният площад „Славейков\" осъмна със засадени цветя на мястото на изкъртени плочки.Незнаен добродетел е намерил ново приложение на дупките от липсващите плочки, като е засадил хризантеми и теменужки. Сложил е и закачливи бележки с послания - „Грижи се за мен!“, „Обичай ме!“, „Виж ме!“ Мащабен проект за реконструкция на центъра на столицата предвижда и промяна във визията на площад „Славейков“. Площадът ще бъде ремонтиран заедно с реконструкцията на ул. \"Граф Игнатиев\".", "date": "2017.05.31", "title": " Посадиха цветя в дупките на площад \"Славейков\" (снимки)"}
{"url": "https://m.offnews.bg/news/Politika_8/Pravitelstvoto-smeni-oblastnite-upraviteli-na-Ruse-i-Dobrich_656951.html", "text": "Правителството смени областните управители на Русе и Добрич.За областен управител на Русе е назначен Галин Григоров, а Красимир Кирилов е новият областен управител на Добрич. От заеманите до момента длъжности са освободени Стефко Бурджиев и Детелина Николова.Галин Григоров е магистър по мениджмънт на търговската дейност от СА „Д. Ценов” – Свищов. В момента е експерт „Финансови и стопански операции“ в частна фирма.През последните години Красимир Кирилов е заместник главен счетоводител във „ВиК Добрич“ АД. Той е магистър по икономика от СА „Д. Ценов” – Свищов.", "date": "2017.05.31", "title": " Правителството смени областните управители на Русе и Добрич"}
{"url": "https://m.offnews.bg/news/Politika_8/Mazhete-v-armiiata-shte-mogat-da-polzvat-majchinstvo_656952.html", "text": "Мъжете в армията ще могат да ползват майчинство. Това предвиждат промени в Закона за отбраната и Въоръжените сили на Република България, които са приети на заседанието на правителството в сряда. Причината е да се избегне наказателна процедура от Европейската комисия.Правителството предлага въпросните промени, за да бъдат осигурени равни възможности на мъжете и жените военнослужещи да ползват родителски отпуск. Изискването е въведено с Директива 2010/18/ЕС и транспонирането му в ЗОВС ще предотврати стартирането на официална процедура срещу страната ни за нарушение на европейското законодателство.Съгласно действащата разпоредба на чл. 203, ал. 3 от ЗОВС, жените военнослужещи ползват в пълен обем правата, произтичащи от общото трудово законодателство, свързани с ползването на различни видове отпуски за отглеждане на малко дете. Военнослужещите мъже обаче могат да ползват само някои от тези видове отпуск и то при смърт, тежко заболяване на майката или когато сами се грижат за отглеждане на детето.В този смисъл законовата разпоредба не съответства на директивата. Предлаганата редакция предоставя възможност на мъжете военнослужещи да ползват родителски отпуск при условията и реда на общото трудово законодателство.", "date": "2017.05.31", "title": " Мъжете в армията ще могат да ползват майчинство"}
{"url": "https://m.offnews.bg/news/Politika_8/DPS-sravni-Valeri-Simeonov-s-Hitler_656942.html", "text": "\"Днес място във властта имат лица, които в програмата си обещават разбиване на циганските гета и турскоговорящите региони, както и да се подпомага доброволното ограничаване на раждаемостта за тези региони чрез безплатно предлагане на противозачатъчни средства и гинекологична помощ\". Това обяви от парламентарната трибуна лидерът на ДПС Мустафа Карадайъ, който прочете декларация по повод майските събития от Възродителния процес. В нея той припомни какво се е случвало с турците и за смяната на имената им.След декларацията Карадайъ продължи с критика към Обединени патриоти и по-точно вицепремиера Валери Симеонов, като сравни изказванията му с тези на Хитлер.„Под тези обещания седи подписът на сегашния председател на Съвета по етнически и демографски въпроси-цинизъм“, каза Карадайъ. Той избрoи и други действия на Обединени патриоти, като даде за пример снимките с нацистки поздрави на представители на Патриотите.\"Ние от ДПС искаме стабилност и сигурност на държавата, а не на властта. Искаме сигурност за всички български граждани, а не на отряд шегобийци. Искаме демократично управление на страната, а не имитация и зле прикривана жажда за власт и привилегии\", каза лидерът на партията. От трибуната депутатът от Обединени патриоти Искрен Веселинов му отговори, че българите са най-нещастните и най-бързо изчезващите, благодарение и на ДПС, които са управлявали през повече от половината време.", "date": "2017.05.31", "title": " ДПС сравни Валери Симеонов с Хитлер"}
{"url": "https://m.offnews.bg/news/Izvan-terena_18817/Ronaldo-chaka-bliznatci_656974.html", "text": "Приятелката на Кристиано Роналдо - Джорджиана Родригес, бе заснета да се разхожда по плажа с коремче. Това потвърждав слуховете,че е бременна. Нещо повече - според италианското списание \"Ки\" Джорджина е в четвъртия месец и чака близнаци. Двойката стана \"жертва\" на папарак на списание \"Карас\". Той щракна футболиста и гаджето му, докато се разхождат по плажа. Изданието отбелязва, че влюбените са били на почивка в Сардиния заедно със сина на футболиста, износен от сурогатна майка.Преди три дни майката на Кристиано - Долорес, отрече испанката да е бременна. Повод за нейния коментар стана романтична снимка, която младата двойка публикува в социалната мрежа Инстаграм. На нея се вижда оформеното коремче на моделката, която изглежда в начална бременност.\"Това не отговаря на истината\", коментира Долорес Сантос. Той просто бе сложил ръката си на нейния корем. Това не значи нищо повече. Кристиано няма да става отново баща“, сподели майката на футболиста.На този етап нито футболистът, нито половинката му са направили официално изявление относно слуховете.", "date": "2017.05.31", "title": " Роналдо чака близнаци"}
{"url": "https://m.offnews.bg/news/Politika_8/BSP-iska-ostavkata-na-shefa-na-NS-bil-provodnik-na-omrazata-na-GERB_656943.html", "text": "Цялата група на БСП се събра на трибунка в парламента, за да обяви, че внася подписка с искане за оставката на председателя на парламента Димитър Главчев.Новината беше съобщена от лидера на партията Корнелия Нинова: \"Системно нарушаване на правилника на Народното събрание и проводник на омразата на ГЕРБ\" - това са мотивите, които изреди Нинова.Тя визира и днешното заседание на парламента, в което ГЕРБ прочете остра декларация, насочена към БСП. \"Днес се чуха думите \"безродници\", \"убийци\" и \"кръв\", възмутено обясни Нинова. По думите й при такива думи и ситуации председателят на парламента трябва да се намеси и да спазва закона. Освен това днес Главчев не даде първоначално право на отговор на БСП и спираше микрофона на червения депутат Антон Кутев.Главчев не спазва правилника на Народното събрание, декларира още БСП.Нинова изтъкна още, че ГЕРБ насажда омраза и разединение, както и че мнозинството няма управленска програма и затова парламентът не работи, а заседанията му са само по 23 минути. Заседанията на парламента, вече месец откак е стартирал, продължават по максимум половин час, без да се гледат законопроекти. Причината е, че те още не се придвижени през комисиите и не са стигнали до зала. Това също е една от причините БСП да поиска оставката на председателя на парламента. Лидерът на БСП цитира думи и от стенограмите на правителството, в които ГЕРБ говорели за БСП така  - \"клаха българите, както и турчин не ги е клал\".Корнелия Нинова добави още, че в ГЕРБ вече има радикално крило, което не е съгласно с политиката на партията.Самият Главчев отговори така: \"Поемам тази отговорност, ако парламентът ще работи добре и спокойно. Ако съм необходимият виновник, съм готов да поема тази отговорност, за да може спокойно да функционират държавните институции, след като някой е преценил, че аз съм проблемът\". Главчев хвърли обаче топката към Нинова, която е отказала поста, предложен й от Бойко Борисов - да бъде тя председател на НС.После той добави: \"Направете справка преди 24 май каква декларация се прочете от името на БСП - с какво стартира парламентът и това са политически решения, няма как аз да влияя на тях. Ако искат да отнемам думата по време на декларация, няма как да го направя, да взема думата на цяла политическа група. Това не са основателни мотиви за оставката ми\". Димитър Главчев коментира още, че никога не съм се притеснявал за каквото и да било. А относно факта, че парламентът не гледа законопроекти, той обясни, че е призовал комисиите да минат законите през тях, за да влязат в зала.", "date": "2017.05.31", "title": " БСП иска оставката на шефа на НС, бил проводник на омразата на ГЕРБ"}
{"url": "https://m.offnews.bg/news/Tenis_18788/Tcveti-Pironkova-se-naslazhdava-na-Parizh-predi-sblasaka-si-sas-Svitol_656941.html", "text": "Най-добрата ни тенисистка Цветана Пиронкова намери време да се наслади на един от най-красивите градове в света – Париж. Талантливата пловдивчанка сподели с почитателите си в социалната мрежа Инстаграм моменти от ежедневието си на френска земя. По снимките определено личи, че града на любовта й отива.Цвети стартира с успех на турнира от Големия шлем „Ролан Гарос” и сега очаква следващата си съперничка, която е Елина Свитолина. 22-годишната украинка вече спечели четири титли през годината и заема шесто място в световната ранглиста.Свитолина срази в първия кръг представителката на Казахстан Ярослава Шведова с 6:4, 6:3. Мачът на Пиронкова с украинката е утре и ще бъде първа официална среща между двете.Припомняме, че българската първа ракета при дамите достигна до четвъртфиналите в Париж през 2016-а година, където загуби от силната австралийка Саманта Стосър в двусетов трилър след 4:6, 6:7(6).", "date": "2017.05.31", "title": " Цвети Пиронкова се наслаждава на Париж преди сблъсъка си със Свитолина"}
{"url": "https://m.offnews.bg/news/Politika_8/Pravitelstvoto-dava-800-hil-lv-za-restavratciiata-na-stara-Pliska_656955.html", "text": "Правителството одобри допълнителни разходи в размер на 800 000 лв. за Министерството на културата по политики в областта на опазване на движимото и недвижимо културно наследство.Средствата са предназначени за консервация и реставрация на обектите „Свещения кладенец“ (Аязмото), „Баптистерия“ (Кръщелната) и „Ротондата“ на територията на археологическия резерват „Ранносредновековен град Плиска“.Предоставените средства се осигуряват чрез преструктуриране на разходи и трансфери по централния бюджет.", "date": "2017.05.31", "title": " Правителството дава 800 хил. лв. за реставрацията на стара Плиска"}
{"url": "https://m.offnews.bg/news/Futbol_18793/Pochina-Bogdan-Dochev-kojto-ne-vidia-Bozhiiata-raka-na-Maradona_656960.html", "text": "Бившият футболен рефер Богдан Дочев е починал в понеделник на 81-годишна възраст. Това съобщи официалният сайт на БФС, който изказва съболезнования към семейството и близките.Дочев ще остане със сигурност най-известният ни съдия за всички времена. Той е помощник по време на легендарния 1/4-финал на световното първенство през 1986 г. между Аржентина и Англия (2:1). Тогава Диего Марадона бележи във вратата на Питър Шилтън гол с ръка, който е зачетен. И до днес попадението е известно като \"Божията ръка\".Точно Дочев е откъм вратата на англичаните. До последния си дъх той се кълне, че не е видял ръката. И оттогава ненавижда Марадона.\"Никак не ми е приятна темата за Божията ръка. Аз съм принципен човек, бил съм лоялен човек през целия си живот. Кой каквото иска да си говори за мен\", казва Дочев в интервю миналата година.\"\"Не! Не искам да го виждам очи в очи този човек (б.а. Марадона. Той ми обърна целия живот в съвсем друго направление. Станах без вина виновен. Човек трябва да има морал, възпитание и култура, а не да сваля звезди от небето. Досега не съм упрекван от никого за нищо друго\", казва още Богдан Дочев.Той е роден на 26 юни 1936 г. Играе футбол в Черно море, Спартак Варна, Ватев Белослав, Левски София и Спортист Кремиковци. От 1966 г. е в съдийството. В продължение на 16 сезона ръководи срещи в елита. Включен е в списъка на международните съдии от 1977 г. до 1986 г.Ръководил е 47 международни срещи от европейските клубни турнири. Участник във финалите на СП – 1982 и СП – 1986. Носител на Златната значка на ФИФА.Погребението ще се състои на 01.06.2017 г., четвъртък, 11:00 ч. в Малашевските гробища.", "date": "2017.05.31", "title": " Почина Богдан Дочев, който не видя Божията ръка на Марадона"}
{"url": "https://m.offnews.bg/news/Politika_8/Burgaski-obshtinski-savetnik-kam-kolegite-si-Za-nikakav-h-j-ne-stavat_656958.html", "text": "„“. С тази реплика, бургаският общински съветник Георги Манев, лидер на партия Средна европейска класа, се обърна към свои колеги на вчерашната сесия на местния парламент. Причина за избухването на Манев се оказа нещо не чак толкова скандално – избор на председател и временно изпълняващ длъжността „секретар“ на Общинския съвет по наркотични вещества. Гласуването в зала очевидно не се хареса на Манев и той заяви:„“, започна Манев. След това доразви тезата си:„“, подчерта Манев. На тази му реплика, председателят на Общинския съвет Константин Луков му отправи официално предупреждение и му направи забележка „“. Манев, обаче, бе категоричен:„, каза още Манев и продължи в същия си стил.Поведението на Георги Манев и репликите му към колегите не предизвика особена реакция сред общинските съветници. За сметка на това, имаше разгорещени дебати относно докладна, свързана с няколко будки за сладолед.Реакцията на Манев не е изненадваща. Преди няколко месеца, на комисия на общинския съвет, той яростно защити парцел, предвиден за застрояване, “.", "date": "2017.05.31", "title": " Бургаски общински съветник към колегите си: За никакъв х*й не ставате"}
{"url": "https://m.offnews.bg/news/Futbol_18793/Levski-vadi-novi-ekipi-i-star-trenior_656961.html", "text": "Левски официално представи новите екипи, с които футболистите на \"сините\" ще играят през сезон 2017/18. През следващата кампания клубът ще може да избира между три цвят, като любопитното нововъведение касае третият. Домакинският по традиция ще бъде син, а този за гостуване – изцяло жълт.Изненадата е при последния, който ще бъде сив. Роман Прохазка, Иво Найденов и Деян Иванов влязоха в амплоато на модели преди днешния мач на \"сините\" от последния кръг на Първа лига срещу Черно море от 20:00 часа.В същото  време треньорът на Лески Николай Митов остава на поста си и за следващия сезон въпреки пораженията от ЦСКА-София и загубата на втората позиция в крайното класиране. Това обяви спортният директор на “сините” Даниел Боримиров.\"Митов остава и за следващия сезон. Не трябва да се вярва на слухове, когато има нещо официално, то излиза от клуба. Не е приятно, че загубихме от ЦСКА-София, но продължаваме да работим. Дали сме живи или мъртви, дали ще се борим за титла - ще се види през следващия сезон\", каза Боримиров.", "date": "2017.05.31", "title": " Левски вади нови екипи и стар треньор"}
{"url": "https://m.offnews.bg/news/Futbol_18793/70-000-fenove-praznuvat-s-Hadarsfijld-zavrashtaneto-v-elita-video_656953.html", "text": "Улиците на Хъдърсфийлд се изпълниха с над 70 000 фенове, които отпразнуваха заедно с едноименния отбор промоцията в английската Висша лига.Тимът триумфира на \"Уембли\" в плейофа за влизане в елита и се завърна сред големите отбори след 45-годишно чакане. \"Териерите\" се наложиха над Рединг с 4:3 след изпълнение на дузпи.С победата Хъдърсфийлд си осигури минималната сума от 170 милиона паунда от телевизионни права. За последно тимът игра в елита на английския футбол през далечната 1972 година.Ако успее пък да се задържи в Премиършип още един сезон, то в касата на клуба ще влязат още 300 милиона от британската валута.Привържениците изживяха голямата радост на стадиона, а празникът по улиците със сигурност ще остане дълго време в спомените на запалянковците.", "date": "2017.05.31", "title": " 70 000 фенове празнуват с Хъдърсфийлд завръщането в елита (видео)"}
{"url": "https://m.offnews.bg/news/Kultura_33/Preporachvame-vi-Tcvete-za-Gosho-v-IUzhniia-park-na-10-i-11-iuni_656976.html", "text": "Почти всяка година вали. На няколко пъти – по цял ден. И въпреки всичко фестивалът става. Вече 17-та година! Спомням си, че 2001-ва, когато го направихме за първи път на мястото на сринатия Мавзолей срещу двореца, също валеше. Тогава, два месеца, след като бяхме изпратили Гошо на небето, се събрахме в Градската градина – Васко Кръпката, Буги Барабата, колегите Людмил Фотев и Иво Кицов, Крайчовски, който тогава осигури озвучаването, Валди ... И така се роди фестивалът.Като един спомен за най-добрия човек, когото бяхме срещнали в живота си. Като едно цвете във вазата на живота. Като една песен, която си тананикаме, докато изминаваме пътя си от раждането до смъртта. Като нещо, което искахме да се повтаря всяка година и го замислихме уж за Гошовия рожден ден през април, но после все така ставаше, че датата се променяше.Важното е, че ще го има и тази година. Че за 17-ти път ще се съберем тези няколкостотин души, които почти се познаваме. Че ще видим и чуем любими музиканти и ще изпеем заедно с тях някои от незабравимите песни на Гошо. Че на сцената отново ще е неговата китара, а този път песента „Равносметка“ може и да бъде изпълнена от своя автор – Буги Барабата, който навремето я сътвори и подари на Гошо за юбилейния му концерт в НДК.След като вече го няма Цонко, Каварна и Бургаския блус фестивал, остана ни Цветето и евентуално „Миндя рок феста“ на Евгени Дайнов. Добре е да си ги пазим и нека благодарим на Кръпката и Столичната община за това 17-то Цвете. Защото тези събития пренасят във времето стремежите ни към свобода и хармония, към доброта, приятелство и любов. Всъщност, това са и посланията на този фестивал. На него обичайно звучи класически рок, блус и по някой твърд китарен риф. Но като цяло фестивалът си е блус-рок. Ще започне, както всяка година с прекрасните деца от групата „Мечо Пух“ на Сияна Търколева, които ще изпеят поне две Гошови песни и след това Румен Александров ще ни въведе в зората на предишния век с уникалния си традиционен репертоар. Оттам – нататък Васко Кръпката е подредил максимално разнообразна програма. В нея ще се срещнете с любимци като Милена, Буги и самия Васил, но ще се запознаете и с младите пловдивски блусари, ще видите поредния випуск от Силистренското рок училище на Иван Неделчев, ще послушате варненски рок (като компенсация за загубената Каварна). Не мога да не ви ви препоръчам и срещите с Камен Кацата и Развигор Попов, с Валди Тотев и цигуларката Дима, с най-яката българска блус банда в момента - „Делта Рустърс“. Звукът и светлината отново ще бъдат осигурени от Петко Ников и неговите „5 Lights”, а зад пулта ще седи Негово Озвучителство Димитър Бакалов. Той има грижата да ми осигури луксозен пластмасов стол до себе си, за да приемам достолепно парада и отвреме – навреме да хващам дистанционния микрофон и да се намесвам във воденето на програмата.Поляната ще е като цветна леха. По тревата ще са налягали момичета и момчета. Ще се пие бира и ще димят скарите. Наоколо ще се гонят деца, а по алеите ще се търкалят бебешки колички и ще се разминават с велосипедистите. И всичко това – под съпровода на песни, които сме слушали, пели и обичаме и които ни карат да се чувстваме някак си по-живи, по-добри и по-красиви. До тогава! Ще се видим на поляната.18.00 – \"Мечо Пух\"- децата на Рокендрола 18.30 – \"Александров Рагтайм бенд\" – ретрото е винаги на мода19.00 – \"Blues History\" – младите блусари...извадиха китари...19.30 – \"River Trols\" – Силистра – учениците напират здраво20.00 – \"Assamblend\" – блус-рок, майна, от Филибето20.30 – \"Black Rose\" – Благоевград – южняшки рок21.00 – \"Delta Roosters\" – от делтата на Мисисипи, та до Перловец...21.30 –  Васко Кръпката и \"Подуене блус бенд\" – България първи коридор...17.30 – Вал-ди – вечните песни на БГ рока18.00 – \"Faces\" – нови и напористи18.30 – \"Bluestream\" & Камен Кацата, Развигор Попов – блус миш-маш19.00 – \"Revansh\" – хард-рок на 619.30 – \"Бумеранг\" - Варна – блус- рок от морето20.00 – \"Рядка порода\" – енергия за рок20.30 – \"Full Circle\" – свежи и яки21.00 – \"Бараби блус бенд\" – Коньовица бира на баира...без да спира21.30 – Милена – Милена завинаги!", "date": "2017.05.31", "title": " Препоръчваме ви: \"Цвете за Гошо\" в Южния парк на 10 и 11 юни"}
{"url": "https://m.offnews.bg/news/Politika_8/Pravitelstvoto-izplati-187-hil-lv-na-postradali-ot-zabaveno-pravosad_656962.html", "text": "Правителството одобри допълнителни разходи по бюджета на Министерството на правосъдието в размер на 187 800 лв.Средствата са предвидени в централния бюджет. Те са за изплащане на обезщетения по сключени през първото тримесечие на 2017 г. споразумения за нарушени права на разглеждане и решаване в разумен срок на дела по приключили граждански, административни и наказателни производства.Тази мярка е регламентирана в Закона за съдебната власт като начин за компенсиране на гражданите и юридическите лица, пострадали от забавено правосъдие. Техните заявления срещу актове, действия или бездействия на органите на съдебната власт, с които е нарушено правото им на разглеждане и решаване на делото в разумен срок, се подават в Инспектората към Висшия съдебен съвет.Проверката и произнасянето по заявленията се извършват в 6-месечен срок, а обезщетенията се изплащат чрез бюджета на Министерството на правосъдието въз основа на сключено споразумение.", "date": "2017.05.31", "title": " Правителството изплати 187 хил. лв. на пострадали от забавено правосъдие"}
{"url": "https://m.offnews.bg/news/Obshtestvo_4/Otpushvat-tapite-po-patia-na-metroto-zapochvat-remonti-po-niakolko-bu_656975.html", "text": "Участъкът от бул. \"България\", стеснен заради строежа на третия лъч на метрото, ще бъде отворен от понеделник. От 15 юни пък се възстановява движението по Патриарха от Попа до \"Петте кьошета\". Движението през тунела по бул. \"Васил Левски\" също ще бъде пуснато, съобщи шефът на \"Метрополитен\" Стоян Братоев. Работата по бул. \"Гоце Делчев\" също е приключила и движението ще бъде възстановено на 10 юни в двете локални платна, които излизат на бул. \"Цар Борис Трети\".Там обаче ще продължи да има временни блокади за влизането на тежка техника при нужда. 10 големи обекта ще се работят тази година. Нова тапа се очаква по \"Дондуков\", където от 4 юли стартира подмяната на канализацията и ще има стеснение по булеварда между \"Кракра\" и \"Васил Левски\". Ще се прави и ремонт на тротоарите с уни паваж. Настилката на бул. \"Дондуков\" очаква становището на Министерството на културата. Столичният кмет Йорданка Фандъкова се обяви днес \"за\" запазване на паветата, вместо полагане на асфалт на пътните платна. Това обаче пресича възможността по \"Дондуков\" да се изгради велоалея. Третият вариант е платната на булеварда да са с асфалт, а паветата да се запазят само по трамвайните линии. След 15 юни започва разширяването на бул. \"Монтевидео\" в района на НБУ. Предстои и продължението на ремонта по бул. \"Владимир Вазов\", на стария мост \"Чавдар\" и прилежащите съоръжения. След 10 юни започва разширението на бул. \"Тодор Каблешков\", както и локалите на Северната скоростна тангента.В началото на юли стартира работата по \"Асен Йорданов\" и \"Шипченски проход\", като ще се действа поетапно и движението няма да се спира изцяло. В края на юни се очаква и рехабилитация на булевард Прага – от бул Скобелев до \"Пенчо Славейков\". На улица \"Богатица\" в Овча купел ще се довърши започнатият миналата година ремонт с полагане на асфалт, паркинг и градинка.  Предстои и рехабилитация на булевард България от \"Фритьоф Нансен\" до Околовръстния път – на участъка на трамвайната линия, който не беше ремонтиран заради изграждането на метрото, възстановяване на пътното платно и подлеза. Някои ремонти ще приключат до 10 септември, за останалите ще има нова организация на движението. ", "date": "2017.05.31", "title": " Отпушват тапите по пътя на метрото, започват ремонти по няколко булеварда"}
{"url": "https://m.offnews.bg/news/Politika_8/BSP-v-Nadezhda-s-nov-predsedatel_656982.html", "text": "Районна конференция на столичната организация на БСП в „Надежда“ избра нов председател на структурата.Това е 29-годишният Зефир Николов, който до момента той бе заместник-председател на организацията. Проведеният избор е във връзка с уставната норма в БСП за несъвместимост между ръководен партиен пост и публична длъжност.Досегашният ръководител на социалистите в „Надежда“ Петър Витанов бе избран за народен представител в 44-тото Народно събрание.", "date": "2017.05.31", "title": " БСП в Надежда с нов председател"}
{"url": "https://m.offnews.bg/news/Ikonomika_59/Prognoza-Tcenite-na-imotite-niama-da-tragnat-nadolu-pone-oshte-dve-go_656977.html", "text": "Пазарът на имоти е в разцвета си - показват го възходящите тенденции и при цените, и при броя на сделките, и при издадените разрешителни за строеж, и при започнатите и въведените в експлоатация нови обекти. Тази тенденция ще продължи поне още две - две години и половина, прогнозираха специалистите, включили се в панела \"Недвижими имоти\" по време на тазгодишното издание на \"Шумът на парите\".Двудневният форум се провежда в София и приключва утре. В панела за имотите се включиха Антон Андонов, изпълнителен директор на EPA България, Полина Стойкова, изпълнителен директор на Bulgarian Properties, Страхил Иванов, изпълнителен директор на \"Явлена\", Христо Чепишев, собственик на Europroperty, Веселина Генева, управител на консултантска къща \"Амрита\", Мартин Янев, управляващ партньор на \"Смарт Брокерс\", Пламен Бачев, миниджър консултиране и оценки във Forton, Иван Велков, зам.-председател на Столичния общински съвет и председател на БГФМА, както и главният архитект на Столична община арх. Здравко Здравков.Според Страхил Иванов наблюдаваме най-добрия и балансиран пазар за последните 25 г. „Имаше период през 2004 – 2008 година, когато наблюдавахме бум, днес има балансиран ръст, не бум. Тази тенденция се отнася и за предлагането и търсенето. През миналата година е отчетен голям ръст на сделките – над 250 000 сделки, като от тях малко под 30 000 са в София.Цените като че ли се опитват да догонят тези от 2008 година, преди пазарът да преживее срив, коментира Полина Стойкова - изпълнителен директор на Bulgarian Properties. Тя очаква тенденцията да продължи поне през следващите 2 години. На това мнение бе и главният архитект на София арх. Здравков.Ръстът е най-вече в София и Пловдив, а в столицата средната цена на кв. м. е 915 евро. Разбира се, има имоти, които се продават много по-скъпо. Ръст има както при жилищното строителство, така и по отношение предлагането на офиси, строят се хотели.Ръстът при издадените разрешителни за строителство за миналата година е близо 30%, при новото строителство на офиси той надвишава 100%.Изказване на арх. Здравков, че няма презастрояване в София, а напротив - градът бил толкова зелен, че впечатлил и френските му колеги, породи спор. \"Това, че София е зелена, е заслуга на природата, не на градската управа\", вметна Велков. \"Нямаме сити, но имаме тук-там стърчащи кули\", посочи пък Генева и отбеляза, че се планира и \"абсурдът\" една от тях да е в района на Хладилника и да пречи на гледката към Витоша. В коментарите не бяха пропуснати и новите кокетни сгради, \"залепени\" до ужасни фасади, боядисани в розово, зелено. Мартин Янев посочи, че съвсем не е вярно, че София е зелен град. В цитирана от него класация ние сме 29-и от 30 държави.", "date": "2017.05.31", "title": " Прогноза: Цените на имотите няма да тръгнат надолу поне още две години"}
{"url": "https://m.offnews.bg/news/Sviat-_12/Tramp-napisa-srednoshten-tuit-s-nesashtestvuvashta-duma-i-popita-kakvo_656980.html", "text": "Американският президент Доналд Тръмп написа туит с несъществуващата дума \"covfefe\", след това го изтри и попита дали някой знае значението ѝ. \"Въпреки негативното медийно covfefe...\", гласеше туитът на Тръмп.Туитът беше публикуван малко след полунощ местно време и беше изтрит около шест часа по-късно. \"Кой може да се сети за истинското значение на \"covfefe\"??? Забавлявайте се!\", написа Тръмп веднага след това.Туитът с измислената от Тръмп дума явно е намек за медийното отразяване на действията му, окачествявано често от президента като \"фалшиви новини\". Постът предизвика сензация в Туитър, а \"covfefe\" стана най-търсената и обсъждана дума, посочва БТА. Потребителите се позабавляваха с шеги за измислената дума. Един от потребителите се пошегува, че това може да кодирано съобщение за руския президент Владимир Путин, което Тръмп е споделил без да иска. Друг пък сподели фалшив превод с Гугъл транслейт от руски на английски, според който \"covfefe\" означава \"подавам оставка\".\"Това беше моментът, в който Тръмп стана \"prsiduvhirw\", пошегува се друг. За да се избегнат обърквания, Центърът по английски език в Регентския университет на Лондон уточни: \"До всички наши ученици по английски, можем да потвърдим, че \"covfefe\" не е английска дума. Засега.\"Други предположения в Туитър включваха, че \"covfefe\" вече е популярно име за деца в щатите, гласували за Тръмп.На сайта \"Ърбан дикшънъри\", който обяснява значенията на жаргонни изрази, вече са предложени десетки значения на думата.", "date": "2017.05.31", "title": " Тръмп написа среднощен туит с несъществуваща дума и попита какво значи"}
{"url": "https://m.offnews.bg/news/Evropa_18764/47-ot-semejstva-v-ES-imat-po-edno-dete_656964.html", "text": "47% от семействата в Европейския съюз имат само едно дете, а статистиката на Евростат показва, че от 220-те млн. домакинства в ЕС, близо 30% (65.6 млн.) са едно или повече деца.Под \"деца\" Евростат използва сравнително обширно понятие - лица под 15- годишна възраст или човек между 15 и 24 години, който е социално и икономически зависим от друг в домакинството (родител или друг възрастен).Семействата (домакинствата) в ЕС с по 2 деца са 40% от общия брой, а тези с три или повече деца са 13%.Най-висок процент в статистиката е отчетен в Ирландия - там 41% от семействата имат деца, последвани от Кипър и Полша (38% и за двете), Малта, Португалия и Словакия (36% и за трите).В контраст на тези данни в едва 1/5-та от семействата в Германия и Финландия живеят деца (22%), последвани от Швеция (25%) и Австрия (26%).Най-голям дял на семейства, при които живеят 3 или повече деца се наблюдава отново с Ирландия (27%) и Финландия (20%).В Хърватия, Румъния и Гърция е най-нисък процентът на семейства със самотни родители.Едно от три семейства в Дания е на самотен родител, показва статистиката. В Швеция 25% от семейства са със самотни родители, а общата за ЕС статистика показва, че 15% от всички семейства в ЕС са със самотни родители.", "date": "2017.05.31", "title": " 47% от семейства в ЕС имат по едно дете"}
{"url": "https://m.offnews.bg/news/Temida_18762/Otmeniha-dozhivotniia-zatvor-na-Chetci-za-ubijstvoto-na-IAna-ne-bil_656963.html", "text": "механична асфиксияСофийският апелативен съд (САС) измени присъдата на Николай Русинов - Чеци за убийството на Яна Кръстева в Борисовата градина.Тялото на Яна бе открито на 10 юли 2011 година, а експертизата установи, че смъртта е настъпила през нощта на 9 юли.Първоначално Русинов получи доживотен затвор за убийството на Яна, но на 30 май тричленен състав на САС с председател Пламен Дацов и членове Татяна Грозданова и Петър Гунчев е изменил присъдата му. С  на Русинов е наложено наказание 20 години затвор. То обаче не е окончателно и предстои да бъде потвърдено или отхвърлено от Върховния касационен съд (ВКС).Един от основните мотиви, с които съдът отменя присъдата на Чеци, е, че убийството не е извършено с особена жестокост. \"По делото липсват и данни, характеризиращи подсъдимия като агресивен, безмилостен и садистичен човек\", е записано в мотивите на съда. Според съда това е едно основанията да се приеме, че деянието не може да бъде квалифицирано като извършено \"с особена жестокост\".Според решението на съда съдебно-медицинската експертиза показвала, че умъртвяването на Яна е станало чрез  (удушаване), чрез притискане на тялото и дихателните отвори. За това обаче не била употребена значителна сила и на пострадалата не са нанесени значителни по сила удари. Най-значимото нараняване, което тя получила, било счупено ребро, което станало заради притискане, но не и заради нанасянето на удари.\"Следователно в разглежданата хипотеза не се установяват множество и значителни по сила удари, които самостоятелно да са причинили сериозни и болезнени наранявания и увреждания, от което да се направи извод за наличието и проявяването на една необуздана и безсмислена /в рамките на извършеното умишлено деяние/ агресия на дееца\", е записано в решението на съда.Според съдиите безспорно убийството е най-тежкото наказуемо деяние, но в случая нямало допълнителни факти и обстоятелства, които да го правят \"безсърдечно и жестоко\". Това било достатъчно Чеци да не попада в графата садист, става ясно от решението:Поради тази причина подсъдимият е оправдан по обвинението за убийство, извършено с особена жестокост. Чеци е оправдан и за това, че е извършил престъплението в съучастие с други, неустановени към момента лица. Този факт беше в защитната теза на адвокатите на Николай Русинов. Експертиза доказа, че на мястото е открит ДНК материал и от други хора, за които се смяташе, че са участвали в убийството и изнасилването на Яна. Според адвокатите именно неустановените до момента лица са извършители на престъплението, след като Чеци и Яна са осъществили доброволен интимен контакт. Русинов твърди, че след това е напуснал мястото, като оставил Яна да спи в храстите. Именно в този период адвокатите твърдят, че момичето е било убито. Според съда няма доказателства Чеци да е имал контакти с други хора преди убийството. В същото време експертизата доказвала, че приписваното на Русинов деяние може да бъде извършено и от сам човек \"с оглед физическите данни на пострадалата и степента на нейното алкохолно опиване\".\"От констатираните и описани следи по тялото на пострадалата също не може да бъде направен несъмнен извод за авторството и на други лица\", се посочва още в решението. В него съдиите обясняват наличието на друг ДНК материал, различен от този на Чеци с \"безспорно нестерилна и замърсена среда\", в която е намерено тялото на момичето.Решението на съда внася и ново обстоятелство около престъплението. Това, че половият акт между двамата е осъществен насилствено. Това обезсилва тезата на Чеци за доброволен акт: Съдиите мотивират решението си за присъдата с това, че наказанието за това престъпление е максимално по размер. Отчетен е фактът, че Чеци има чисто съдебно минало, но в същото време престъплението се характеризира с високата степен на обществена опасност. Като отегчаващи вината обстоятелства съдът отчита и причиняването и на телесни увреждания на Яна, въпреки че те нямат връзка със смъртта ѝ._____", "date": "2017.05.31", "title": " Отмениха доживотния затвор на Чеци за убийството на Яна - не бил садистичен човек"}
{"url": "https://m.offnews.bg/news/Ikonomika_59/Spirat-vodata-v-chasti-ot-Sofiia-dnes_656909.html", "text": "\"Софийска вода\" ще прекъсне временно водоснабдяването в части от столицата днес, съобщиха от дружеството.Без вода от 10 до 22 часа ще са на ул. \"Димитър Списаревски\", както и в части от бул. \"Христофор Колумб\", бул. \"Асен Йорданов\" и бул. \"Проф. Цветан Лазаров\".По същото време за 12 часа на сухо ще останат и в с. Кокаляне - карето между ул. „Самоковско шосе“, ул. „Искър“, ул. „Валозите“, ул. „Тополите“, ул. „Васил Левски“ и ул. „Йованец“; с. Панчарево – карето между: ул. „Самоковско шосе“, ул. „Йованец“, ул. „Курията“, ул. „Беликата“, ул. „Бор“, ул. „Ловджийска чешма“ и ул. „Риляник“; Ресторант \"Златна рибка\".Заради подмяна и монтаж на спирателни кранове между бл.22 и бл. 23 жк. „Овча купел“, се налага спиране на водоподаването от 9:00 до 21:00 часа на бул. „Президент Линкълн“, ул. „Сребърни звънчета“, ул. „Детелина“, бл. 22, бл. 23.Във връзка с подмяна на спирателен кран на бул. „Ген. Данаил Николаев“ в кв. „Подуене“, се налага спиране на водоподаването от 9:30 до 19:30 часа на бул. „Ген. Данаил Николаев“, ул. „Черковна“, бул. „Мадрид“.Диагностика на сградно водопроводно отклонение на ул.“Св. Петка Българска“ в кв. „Драгалевци“ налага спиране на водоподаването от 9:00 до 15:00 часа на бул. “Черни връх“ №181, №183, №185; ул. „Св. Петка Българска“, ул. „Витошка зорница“.Монтаж на водомерен възел и шахта на ул. „Емилиян Станев“ в кв. „Кръстова вада“ налага спиране на водоподаването от 9:30 до 18:00 часа на клиентите на ул. „Емилиян Станев“ от №68 до №76; ул. „Никола Крушкин - Чолака“ от №10 до №16.Водоподаването ще бъде спряно от 9:30 до 12:30 часа по ул. „Княжевска“ от ул. „Кореняците“ до площад „Сред село“, ул. „Кореняците“ по ул. „Войводина могила“ от ул. „Звездица“ до площад „Сред село“.Поради монтаж на водомерен възел на ул. „Ведена“ във вилна зона „Кокалянски ханчета“, се налага спиране на водоподаването от 12:00 до 14:00 часа на ул. „Ведена“, ул. „Петър Берон“, ул. „Васил Левски“.", "date": "2017.05.31", "title": " Спират водата в части от София днес"}
{"url": "https://m.offnews.bg/news/Zdrave_18753/Kak-se-otkazvat-tcigarite-Lekari-tarsiat-otgovor-v-denia-bez-tiutiune_656902.html", "text": "Къде е България?Цигарите са един от най-опасните убийци в съвременното общество. Много видове рак, болести на сърцето, дихателни проблеми се свързват с пушенето. 1.3 милиона смъртни случаи в ЕС от общо 4.9 през 2014 г. са причинени от рак. 272 хил. от починалите са имали рак на белите дробове.Данните бяха оповестени от Евростат в навечерието на Световния ден без тютюнев дим - 31 май, инициатива на Световната здравна организация.Според СЗО цигарите убиват годишно повече от 7 милиона души.Страната ни не е сред страните с най-много смъртни случаи на болни от рак на белите дробове спрямо общия брой на починалите от злокачествени образувания. На първо място в ЕС е Унгария с 27% при средно за ЕС 21%. На второ място е Полша, а над средния е процентът още в Холандия, Гърция, Дания, Белгия, Люксембург и Великобритания.Най-ниският процент е в Португалия - 15. Следват Латвия, Словакия, Швеция (по 16%), Литва (17%), Финландия и България. В страната ни процентът е 19, толкова е и в Чехия, Естония, Кипър, Малта и Австрия.Във връзка с деня без цигарен дим Националното сдружение на общопрактикуващите лекари в България представи европейския проект SmokeFreeBrain, разработван по програма \"Хоризонт 2020\".Проектът цели да покаже каква е ефективността на различните стратегии за отказване от цигарите в държави със среден доход сред безработни млади хора, ХОББ пациенти, болни от астма, както и в страни с нисък и среден доход. Той трябва да създаде нови ефективни подходи за отказване, както и да проучи ефекта от електронните цигари.Приносът на българския екип с водещ изследовател доц. д-р Любомир Киров в първия етап е свързан с резултатите от направеното пилотно проучване, тествало ефекта на мотивацията за спране на навиците за пушене сред 60 български пациенти. Всеки е попълнил 14 въпросника трикратно – при включване в проучването, на втори етап и при приключването му. 20 от тях са с ХОББ, 20 с астма и 20 са в групата \"млади безработни\" (неработещи на възраст 18 до 35 г.).Един от бъдещите методи се базира на физически упражнения. Той ще бъде разработен с помощта на информационните технологии (използвайки акселерометър, смартфон или съвременни устройства като Kinect) така, че потребителят да може да ги изпълнява упражненията лесно и по всяко време. Например да прави походи с Google Street view, каквито вече е създал университетът в Солун /AUTH/ с помощта на HTML5 технологии. Последните ще бъдат доставени чрез FitForAll платформа (достъпни чрез смарт телевизор, таблет, смартфон и конвенционален PC).Тези приложения предотвратяват възможни рискове от развитие на пристрастяване към интернет или игри, тъй като акцентът е върху упражняване на физическа дейност от потребителя, пишат от сдружението. Този процес вече е бил предложен като терапия срещу пристрастяване към смартфони и е тестван първоначално за ефективно лечение на физическите симптоми на интернет зависимост и по-късно - на психични проблеми.Проучването се фокусира и върху електронните цигари - помощно средство за отказване от пушенето.Електронните цигари са устройства, чиято функция е да се изпари и да се достави до белите дробове на потребителя химична смес, обикновено състояща се от никотин, пропилен гликол и други химикали. Съдържанието на тези продукти може да варира и може да не е известно на потребителя. Въпреки че безопасността и въздействието на електронните цигари върху здравето не е оценено, те се смятат за по-безопасна алтернатива на цигарения дим.Дали това е така ще проверят проучванията в рамките на проекта.Електронните цигари не генерират полициклични ароматни въглеводороди /мощен клас канцерогенни химикали, отделяни по време на горенето на тютюна, предизвикващи рак/. Въпреки това в някои никотинови пълнители се срещат канцерогенни тютюневи нитрозамини като замърсители, макар и при много ниски концентрации в сравнение с тютюневия дим. Последствията от прехода от тютюнев дим към парата от електронната цигара върху хормоните на стреса също не са изяснени.Тъй като безопасността на продължителното използване на електронни цигари не е изследвана подробно досега и като се има предвид мълниеносния възход на тяхното използване, е наложително да се установят токсикологичните последици в резултат на прехода от тютюнопушенето към използване на никотин чрез парата на електронните цигари, обясняват от сдружението на джипитата.Основната цел на пилотното проучване е да се следят тютюневи специфични нитрозамини, ДНК адукти, хормони на стреса, метилиране на ДНК и настроение по време на прехода от пушенето на цигари към употреба на електронни цигари. Паралелно ин виво проучване допълнително ще оценява възможните токсични ефекти на хронична експозиция на парата от електроннатацигара.", "date": "2017.05.31", "title": " Как се отказват цигарите? Лекари търсят отговор в деня без тютюнев дим - 31 май"}
{"url": "https://m.offnews.bg/news/Izvan-terena_18817/Skulptorat-na-statuiata-na-Ronaldo-uvekovechi-i-Garet-Bejl_656984.html", "text": "След като направи доста спорен и нехаресван бюст на Кристиано Роналдо, същият скулптор – Емануел Сантош, изработи подобен на Гарет Бейл.Произведението на изкуството на уелския национал вече е поставено пред стадион \"Милениум\" в Кардиф, където в събота ще се играе финалната среща на Шампионската лига между Реал (Мадрид) и Ювентус.Според повечето коментари на феновете в социалните мрежи, това повече прилича на бившия английски национал Дейвид Сиймън, а не на звездата на Реал Мадрид.Бюстът на Бейл е изработен за 264 часа и тежи 40 кг. Цената му е 25 000 паунда. Поръчката за направата е на британския букмейкър „Пади Пауър“.„Станах доста популярен след статуята на Кристиано Роналдо. Хората постоянно ми казваха, че тя ги кара да се усмихват повече и ме молеха да направя на друг известен футболист. Вероятно ще извая и трети бюст, за да направя хеттрик, както се казва във футбола“, каза Сантош.", "date": "2017.05.31", "title": " Скулпторът на статуята на Роналдо увековечи и Гарет Бейл"}
{"url": "https://m.offnews.bg/news/Sviat-_12/Zadarzhaha-vaorazhen-mazh-na-letishteto-v-Orlando_656922.html", "text": "Полицията в Орландо задържа въоръжен мъж на международното летище в града след преговори. Няма пострадали хора. Районът е бил отцепен и всички пътници са били евакуирани, съобщиха от летището в \"Туитър\", информира бТВ. Според свидетел от мястото на инцидента, полицаите са обещали на задържания мъж, да го отведат в болница, а не в затвора. Полицията съобщава, че няма арестувани по случая, без да разкрива повече подробности. ", "date": "2017.05.31", "title": " Задържаха въоръжен мъж на летището в Орландо"}
{"url": "https://m.offnews.bg/news/Drugi_18773/74-godishen-obikalia-dva-pati-Vitosha-za-dva-dni_656921.html", "text": "Огромен интерес отбелязва Обиколката на Витоша, чието поредно издание е следващия уикенд. Маратонът за колоездачи и скороходци, известен още като „Витоша100“, ще събере на старт близо 3000 участници.„Всеки уикенд виждаме по трасето хора, които непрекъснато ни питат кога е Обиколката и чакат цяла година с нетърпение поредното издание. Най-ценното е, че запазихме традицията и че това е старт за всякакви социални и възрастови групи.Благодаря на екипа на „София – Европейска столица на спорта“ за подкрепата и огромната помощ, която ни се оказва,“ заяви Ани Пенчева, главен организатор на събитието.Стартът на супер изпитанието за колоездачи е в събота, на 10 юни в 06:00 ч., а стартът на супер маратона за скороходци е същия ден, но в 23:59 ч., съобщава www.sofia2018.bg. Официалните награждавания са в събота и в неделя от 16 ч. в зоната на старт/финала.Тя е на паркинга пред Резиденция Бояна. Тръгва се по бул. “България” по посока на кв. “Бояна”, после се продължава по пътя за м. “Златни мостове” и след това се следва подробно описания в сайта http://vitosha100km.bg маршрут, оттам може да се свали и специалният файл с GPS следата.И тази година Обиколката на Витоша е част от инициатива София2018 – Европейска столица на спорта и едно от най-важните събития в календара на инициативата. Проектът има за цел да популяризира активния начин на живот.„Радваме се, че за втора поредна година Обиколката на Витоша е част от проекта „София – Европейска столица на спорта“. Това е много мащабно събитие, изискващо огромен ресурс като организация, само за пример давам факта, че за двата дни ще бъдат осигурени 25 тона вода за подкрепителните и освежителни пунктове по трасето.Да си пожелаем хубаво време и да няма контузени,“ каза Анатоли Илиев, организационен секретар на София – Европейска столица на спорта. Илиев допълни още, че фланелките тази година са с уникална изработка, за да останат като спомен от участието в едно от най-масовите състезания в България.Очакваните заявки са за над 2200 колоездачи и близо 800 бегачи (скороходци), част от тях – около 120 – ще се сред най-големите смелчаци, които ще опитат два пъти да обиколят Витоша за два дни – първо с велосипед и после пеша, като в дуатлона на 200 км ще стартират близо 20 жени.Новото тази година е лекото удължаване на маршрута с няколко километра, за да може той да се доближи максимално до 100-те км. Отново по трасето ще бъдат изградени 12 освежителни и подкрепителни пункта. Сред записалите се досега най-млад е 9-годишният колоездач Борил Иванов, а най-възрастен е 74-годишният Веселин Перенлийски, който ще стартира на 200-километровия дуатлон.Очакваните часове за финиширане и сега са приблизително следните: за колоездачите - мъже 10.00 ч. и жени 11.00 ч. в събота, за скороходците 8.00 ч. и за жени 9.00 ч. в неделя.Това лято сред участниците се очакват представители на 24 държави, сред тях и служители на много посолства в София. Най-малкият участник в историята на Обиколката е 5-годишно момче, изминало 100 км заедно със своя баща. Преди две години пък 70-годишен човек завърши дуатлона.Проявата е обявена за „състезание без боклук“, поради което участниците се приканват да си носят свои бутилки за вода, да не използват пластмасови чаши за еднократна употреба и да прибират отпадъците си по време и след състезанието. В зоната на старт/финала организаторите са подготвили сетове с приятни изненади, игри и забави, където участниците ще могат да релаксират, а гости и зрители да прекарат приятни часове.", "date": "2017.05.31", "title": " 74-годишен обикаля два пъти Витоша за два дни"}
{"url": "https://m.offnews.bg/news/Sviat-_12/Ogromna-eksploziia-v-Kabul-90-ubiti-i-380-raneni-udareno-e-i-posolst_656923.html", "text": "Мощен взрив на кола бомба в центъра на афганистанската столица Кабул покри с черна пелена центъра на града, предаде \"Ройтерс\".По данни на афганистанското здравно министерство в атентата са убити 90 души, а 380 са ранени.Експлозията е станала на 500 метра от българското посолство и по сградата има щети - счупени са прозорци, засегнат е покривът, но няма загинали или ранени българи, съобщи министърът на отбраната Красимир Каракачанов в студиото на Нова тв. В резултат на експлозията са нанесени материални щети на сградата на дипломатическото представителство и съседните сгради, информираха от МВнР. Няма данни нападението да е било насочено конкретно към българската мисия, уточняват от Външно.В района се намира президентския дворец и още чужди посолства, най-близкото от които до епицентъра на атентата е това на Германия.Взривът е станал в 6:50 българско време - то е работно там и явно целта е била да има хора, предположи Каракачанов. Той успокои, че 11-те български военни в Кабул са разположени на друго място, а служители от посолството ни не са пострадали.", "date": "2017.05.31", "title": " Огромна експлозия в Кабул: 90 убити и 380 ранени, ударено е и посолството ни (обновена)"}
{"url": "https://m.offnews.bg/news/Futbol_18793/Futbolat-v-efir-dnes_656927.html", "text": "11,00 -Уругвай – Саудитска Арабия, световно до 20 г., осминафинал, пряко Евроспорт 219,00 – Александрия – Шахтьор Донецк, Украйна, Висша лига, пряко Мтел Спорт 220,00 – Дунав – ЦСКА-София, България, Първа лига, пряко Диема Спорт20,00 – Левски – Черно море, България, Първа лига, пряко Диема Спорт 220,00 – Лудогорец – Локо Пд, България, Първа лига, пряко Диема", "date": "2017.05.31", "title": " Футболът в ефир днес"}
{"url": "https://m.offnews.bg/news/Temida_18762/Sad-v-Sarbiia-otkaza-da-obiavi-v-nesastoiatelnost-zavoda-na-Tcvetan-Va_656925.html", "text": "Съдът в Крагуевац отхвърли искането за обявяване в несъстоятелност на Завода за стъкло на Цветан Василев в сръбския град Парачин, съобщи БГНЕС.\"Няма доказателства, които да потвърждават, че „Глас индъстри“, която е собственик на завода, дължи 47 млн. евро на чачанската фирма“, обясни съдията по делото Бранислав Йованович. Според временното ръководство на завода в момента най-големи задължения фирмата има към доставчиците на природен газ и електроенергия. Фабриката има 825 работници, а по сведения на Народната банка на Сърбия 625 млн. динара от сметките ѝ са блокирани от ноември 2016 г. Искането за започването на процедурата за предликвидационно състояние бе взето от съда на 4 май по молба на \"Veksilum Balkan\", която бе създадена преди три месеци в Чачак, като подразделение на виенския \"Vexillum SB\". Тази компания е предявила иск от 47.3 млн. евро. Има подозрения, че зад този иск стои самият Цветан Василев, противоречивият български бизнесмен, издирван от Интерпол, който работи безпроблемно в Сърбия, съобщи белградският \"Данас\", цитиран от Нова тв.В искането за обявяване в несъстоятелност се посочват редица транзакции на акции от завода в Парачин, които \"са се разхождали през 2015 г.\", когато в завода влиза ново ръководство, след като той за втори път е продаден на фирмата \"Глас индустри\". В обяснението пише, че дългът се образувал, след като е изтекъл срокът за изплащане на четирите заема на собственика на завода от 2012 и 2013 г. Тези задължения са взети на 25-ти март 2015 г. от известната компания \"Ripers limited\" от Вирджинските острови, а пет дни по-късно пристига паричното искане в белградската \"Korp investment\". Този договор е прекъснат на 1 октомври същата година, в момент когато членовете на Надзорния съвет начело с Милорад Пушич превземат ръководството на завода. 100% участие в \"Korp investment\" има фирмата \"Митон\", която е собственост на дъщерята на Пушич, а той самият е директор и на двата завода, пише още \"Данас\".По този начин акциите отново се връщат на \"Ripers limited\", но само ден по-късно те намират нов купувач от Сейшелските острови – \"Stagiori limitid\".", "date": "2017.05.31", "title": " Съд в Сърбия отказа да обяви в несъстоятелност завода на Цветан Василев"}
{"url": "https://m.offnews.bg/news/Politika_8/Tcacheva-uvolni-podkupniia-sadiia-po-vpisvaniia_656929.html", "text": "Министърът на правосъдието Цецка Цачева отстрани от длъжност съдията по вписванията Йордан Раденков. Уволнението му е заради образуваното наказателно производство за тежки умишлени престъпления и повдигнато обвинение от Специализираната прокуратура срещу него, съобщиха от министерството на правосъдието.  Съдия Раденков бе арестуван при получаване на подкуп, на работното му място са открити два плика с пари на стойност 1500 лв., в дома му са открити 35 000 лв., съобщиха вчера от прокуратурата. Според СГП целта на предаването на парите е по-бързо издаване на удостоверения за тежести.", "date": "2017.05.31", "title": " Цачева уволни подкупния съдия по вписвания"}
{"url": "https://m.offnews.bg/news/Sviat-_12/Tramp-otteglia-SASht-ot-sporazumenieto-za-klimata-tvardiat-amerikansk_656978.html", "text": "Американският президент Доналд Тръмп оттегля САЩ от Парижкото споразумение за климата.За решението съобщиха информационният сайт Аксиос (Axios) и Фокс нюз, които се позоваха на свои източници. Тръмп отказа да подкрепи Парижкото споразумение за климата на срещата на върха на Г-7 в Сицилия в събота и каза, че му е нужно още време, за да вземе решение, съобщи БТА.По-късно той написа в Туитър, че ще вземе решението тази седмица. Близо 200 страни участваха в преговорите в Париж през 2015 г., чиято цел беше да ограничат затоплянето на планетата, включително като намалят емисиите на въглероден диоксид и други газове, резултат от изгаряне на изкопаеми горива. По силата на Парижкото споразумение САЩ трябваше до 2025 г. да намалят емисиите си с 26 до 28 на сто спрямо равнището от 2005 г., припомня БТА. Според Аксиос Тръмп може официално да оттегли САЩ от споразумението, което може да отнеме три години, или оттегляне от договора на ООН, на който се основава споразумението - по-бърз, но по-краен вариант.Върху решението за оттегляне от климатичното споразумение е повлияло писмото на 22 сенатори от Републиканската партия на САЩ, които призоваха за оттегляне от споразумението. Сред тях беше и лидерът на републиканското мнозинство в Сената Мич Макконъл, припомня Аксиос.По-късно Доналд Тръмп коментира въпроса в Туитър. Той нито потвърди, нито отрече появилата се информация, но написа, че ще обяви официално решението си в следващите дни. ", "date": "2017.05.31", "title": " Тръмп оттегля САЩ от споразумението за климата, твърдят американски медии"}
{"url": "https://m.offnews.bg/news/Temida_18762/Tcvetanov-razkazva-sas-salzi-na-ochi-za-bito-i-iznasileno-semejstvo_656924.html", "text": "Цветан Цветанов се разплака в ефир в студиото на Нова тв, разказвайки за семейство, с което са се гаврили престъпници - дъщерите били изнасилени, блудствали с майката, пребили бащата. Делото гледала съдия Мирослава Тодорова. След 25-ото заседание тя го прехвърлила. Прекратили го по давност. Никой не бил наказан.Зам.-председателят на ГЕРБ и бивш вътрешен министър Цветанов бе провокиран да разкаже историята след въпрос за приключилото по давност дело за клевета, което съдия Тодорова заведе срещу него заради негова реплика, че тя обслужва организираната престъпност. Попитаха го наистина ли е поискал съдийката да плати разноските по делото, които са 500 лева.\"Знаете ли кога действително си изпуснах нервите и може би съм обидил г-жа Мирослава Тодорова, за което се извинявам. Направих една среща с една жертва, всъщност с цялото ѝ семейство. 98-ма година семейството е било похитено от извършители и двете им дъщери бяха изнасилени от тази група, която прави въоръжения грабеж. С майката са блудствали, а бащата са го пребили почти до неузнаваемост. Това дело се гледа 25 заседания от уважаваната от мен госпожа Тодорова. На 25-ото заседание тя преценява, че трябва да го прехвърли към Военна прокуратура, защото в групата има един полицай. Искам да се срещнете с това семейство, само да ги чуете. Тогава ще видите как ще си формирате Вие мнението и как ще застанете тук, в студиото\", каза Цветанов.\"Затова си изпуснах нервите, тогава се почувства обидена госпожа Тодорова, но никой не застана пред тези хора да им каже какво се случва с тяхната съдба. Само да Ви кажа, че това дело, проточвайки се 20 години, беше прекратено поради давност\", каза още той.14-минутният разговор приключи, като Цветанов бършеше сълзите си, а водещят Виктор Николаев се извини, ако въпросите им са причинили това. Видеото може да гледате . Разказът започва на 11-ата минута.", "date": "2017.05.31", "title": " Цветанов разказва със сълзи на очи за бито и изнасилено семейство"}
{"url": "https://m.offnews.bg/news/Futbol_18793/Nova-euforiia-v-Ruse-predi-macha-s-TcSKA-Sofiia_656979.html", "text": "Отново сериозен интерес от страна на феновете към предстоящия мач на Дунав с ЦСКА-София, регистрират от щаба на тима от Русе. Възпитаниците на треньора Веселин Великов имат реален шанс да участват в Лига Европа.Дунавци са на четвъртото място и за да го запазят има нужда от една точка или пък от загуба на прекия конкурент Локомотив Пловдив при гостуването му на шампиона Лудогорец в Разград.С оглед на експерименталния състав на гостите от София, изглежда малко вероятно домакините да не постигнат целта си.Треньорът на \"червените\" Стамен Белчев заведе група от 15 играчи в Русе, като средната възраст е 20 години. Сред тях личат имената и на юноши на по 16 и 18 години, които не бяха попадали в групата дори за контроли.От Дунав предупреждават за сериозните предохранителни мерки за двубоя тази вечер. На всички сектори, както и на входовете на стадиона ще има камери, които ще следят за сигурността на стадиона. За целта ще работят още охранителна фирма и полицаи.Двубоят от последния 36-и кръг на Първа лига е тази вечер от 20:00 часа.", "date": "2017.05.31", "title": " Нова еуфория в Русе преди мача с ЦСКА-София"}
{"url": "https://m.offnews.bg/news/Mneniia_56/Ventci-Mitcov-Poveche-niama-da-stapia-v-Kavarna_656928.html", "text": "Музикантът и общински съветник от \"Глас народен\" Венци Мицов се възмути публично от проваления фестивал в Каварна и решението на новата кметица да прекрати рок традициите в града.", "date": "2017.05.31", "title": " Венци Мицов: Повече няма да стъпя в Каварна"}
{"url": "https://m.offnews.bg/news/Tenis_18788/Grigor-Dimitrov-vav-forma-obeshta-pobeda-nad-ispanski-veteran_656932.html", "text": "Има ли място за старите кучета на корта, когато отсреща е Григор Димитров? Дотук отговорът е \"не\" и се надяваме да бъда затвърден днес.Първата ни ракета стартира успешно \"Ролан Гарос\", като отупа френския ветеран Стефан Робер. По този начин Гришо сложи край на неприятна серия от три поредни загуби в първи кръг в Париж. Днес българинът излиза за втория си мач, а негов съперник е друг ветеран, но от Испания - Томи Робредо.Мачът между двамата е втори по програма на корт 1 и ще започне след края на двубоя между Петра Квитова и Бетани Матек Сандс, които стартират в 12,00 часа българско време. Така Гришо ще излезе около 14,00 ч. наше време. БНТ и Евроспорт предават пряко, изборът на телевизия е ваш.На последната си тренировка в Париж Григор Димитров наблегна на начален удар, след като срещу Стефан Робер вкара едва 54% първи сервис.\"Ветеран е (б.а. Робредо), ще използва всичко, което има в играта. Играем във формат 3 от 5 сета. Със сигурност няма да е лесен мач, но няма лесни мачове в схемата. Харесвам шансовете си. Физически се чувствам отлично в момента\", каза Григор Димитров пред БНТ.35-годишният Робредо започна на Откритото първенство на Франция с труден успех с 3:1 сета срещу Даниел Еванс в първия кръг. Победителят от мача между Робредо и Димитров ще играе срещу Пабло-Кареньо Буста или Таро Даниел в следващата фаза.Григор Димитров и Томи Робредо са се изправяли четири пъти един срещу друг, а испанецът води с 3:1 победи. Робредо е на 35 години и в момента заема №274 в ранглистата, но това се дължи на факта, че пропусна почти целия минал сезон. Единствената победа на Гришо беше през 2014 година на твърдите кортове на \"Мастърс\" турнира в Канада.", "date": "2017.05.31", "title": " Григор Димитров във форма, обеща победа над испански ветеран"}
{"url": "https://m.offnews.bg/news/Ikonomika_59/Stachka-na-rumanskite-RVD-uvelichi-s-30-trafika-nad-Balgariia_656935.html", "text": "Стачка на румънските ръководител на полети (РВД) предизвика частично затваряне на румънското въздушно пространство, което увеличи с 30% трафика над България вчера, съобщава ръководството на въздушното движение у нас.Авиокомпаниите са използвали маршрути за заобикаляне на Румъния, като основно трафикът е бил пренасочен през страната ни. Това наложи значителни трансформации на потоците на въздушното движение, обслужвани от най-големия доставчик на аеронавигационно обслужване у нас - BULATSA.В пиковите моменти на стачката BULATSA е лаобслужи безопасно 113 самолета на час, а общият брой допълнително обслужени самолети е над 110.С бързите и адекватни действия българските ръководители на полети отново се откроиха като ключов фактор в аеронавигационно обслужване в Европа, посочват от BULATSA.", "date": "2017.05.31", "title": " Стачка на румънските РВД увеличи с 30% трафика над България"}
{"url": "https://m.offnews.bg/news/Obshtestvo_4/Slanchevo-s-temperaturi-do-31-gradusa-dnes_656914.html", "text": "Днешният ден ще е тих и слънчев, само край морето може да се заоблачи и слабо да превали, показва прогнозата на НИМХ-БАН.Максимални температури между 26° и 31°, в София около 27°.В планините също ще бъде слънчево, след обяд с купеста облачност, но само на отделни места ще превали за кратко. Ще духа умерен северозападен вятър. Максимална температура на височина 1200 метра ще е около 21°, на 2000 метра – около 13°.По Черноморието ще преобладава слънчево време с временни увеличения на облачността. В следобедните часове на отделни места ще превали слабо. Ще духа слаб запад-северозападен вятър. Максималните температури ще са 26-27°. Температурата на морската вода е 17-19°. Вълнението на морето ще бъде 1-2 бала.Ето и прогнозата за първата седмица от юни:", "date": "2017.05.31", "title": " Слънчево, с температури до 31 градуса днес"}
{"url": "https://m.offnews.bg/news/Obshtestvo_4/VMRO-Transport-kam-grobishtata-kato-v-delnik-na-Chereshova-zadushnitc_656957.html", "text": "Съветникът от ВМРО в Столичен общински съвет Димитър Антов предлага промяна на организацията на градския транспорт в София за 3 юни – Черешова задушница. В деня на почит към мъртвите се очаква засилен трафик към гробищните паркове. Промените са за линиите на градския транспорт в районите на трите големи гробищни комплекса – Централни софийски гробища, гробищен парк „Бакърена фабрика” и гробищен парк „Малашевци”.Антов предлага на 3 юни до Централни софийски гробища – трамвайни линии NN 3,4,18 да се движат в събота с делничното си разписание; до гробищен парк „Бакърена фабрика” – трамвайна линия N6 и автобусни линии 108 и 83 да се движат с делничното си разписание; до гробищен парк „Малашевци“ – автобусни линии 18, 20 и 20М да се движат с делнично разписание.При необходимост да бъдат пуснати повече мотриси/коли по натоварените линии на Столичен електротранспорт и Столичен автотранспорт, иска също съветникът от ВМРО.Той е отправил предложението си писмено до заместник-кмета по транспорта в София и до Центъра за градска мобилност, посочвайки, че приемането му е логично и разумно, изцяло в полза на гражданите на столицата.Столична община има утвърдена подобна практика при провеждане на значими обществения събития или при определени празнични или паметни дни да променя ад хок транспортна схема или разписанията, за да създаде удобство за жителите и гостите на града. Отделно от това осигуряването на бърз обществен транспорт до гробищните паркове ще спомогне и за облекчаване на трафика, респективно на замърсяването, което той генерира, аргументира се Димитър Антов.", "date": "2017.05.31", "title": " ВМРО: Транспорт към гробищата като в делник на Черешова задушница"}
{"url": "https://m.offnews.bg/news/Futbol_18793/Manchestar-IUnajted-e-parviiat-klub-otcenen-nad-3-miliarda-evro_656936.html", "text": "Манчестър Юнайтед може да финишира два пъти извън топ 4 на Англия, но това не попречи да измести Реал Мадрид от върха като най-скъп клуб в света.  Класацията е на гиганта KPMG.Тотална е доминацията на английските клубове - 6 от първите 10 се състезават в Премиършип. Обяснението е елементарно - новият договор за телевизионните права плюс пробива на няколко нови пазара, включително и в Америка.В класацията са подбрани 39 тима според тяхната популярност в социалните медии, финансовото състояние през последните два сезона, както и участието в европейските турнири.Посочените суми са тези, които някой би платил, за да изкупи дадения клуб, като са включени и дълговете. В Юнайтед те са 500 милиона евро, но това не пречи на грандът от Манчестър да е първият, чиято стойност прехвърля 3 милиарда евро!Няма изненада, по петите на лидера са Реал Мадрид и Барселона, а Байерн допълва четворката. Манчестър Сити избутва Арсенал от петото място. Следват Челси, Ливърпул, Ювентус и Тотнъм.На оценителите може да се вярва, ако вземем за пример \"топчиите\". Те са оценени на 1,7 милиарда английски лири, а Алишер Усманов предложи 1,54 милиарда за 70% от акциите на Арсенал.", "date": "2017.05.31", "title": " Манчестър Юнайтед е първият клуб, оценен над 3 милиарда евро"}
{"url": "https://m.offnews.bg/news/Politika_8/Mareshki-prizova-homoseksualnite-v-parlamenta-da-se-zaiaviat_656937.html", "text": "Лидерът на Воля и депутат Веселин Марешки призова хомосексуалните в парламента и всички депутати със зависимости да излязат и да се заявят, \"за да се знае кой кой е и кой гласува законите на страната\".Изненадващото предложение Марешки направи от парламентарната трибуна, но така и не стана ясно кого визира. Миналата седмица депутатът от БСП Кристиан Вигенин беше коментирал присъствието на Марешки при папата.\"Преди седмица подадохме декларация за конфликт на интереси и понеже много хора си позволиха да правят коментари кой има право да ходи тук или там, кой има право да представлява България. От името на нашата група ние призоваваме освен икономическия конфликт на интереси,  да ми задава въпроси имам ли право да бъда някъде и не само аз, а всеки един нормален български гражданин. Всеки трябва да излезе явно да каже своите зависимости. Така ще се разбере кой защо гласува за определен закон\", заяви Марешки.„Абсолютен цинизъм е такива хора да се подвизават във властта, а някои от тях и в Народното събрание, както и да имаме осъдени народни представители“, допълни Веселин Марешки. Тук се намеси председателят на парламента Димитър Главчев, който го помоли да не споменава имена. „Надявам се, както в декларацията на Антон Кутев, сами да се разпознаят или тихомълком да напуснат Народното събрание“, отговори му Марешки.Но в това време всички депутати напуснаха залата, за да гласуват отчета на Комисията по досиетата на закрито заседание.На словата на Марешки остана да присъства само депутатът от БСП Антон Кутев.", "date": "2017.05.31", "title": " Марешки призова хомосексуалните в парламента да се заявят"}
{"url": "https://m.offnews.bg/news/Temida_18762/Do-20-iuni-partiite-triabva-da-izlachat-kandidati-za-chlenove-na-VSS_656944.html", "text": "Парламентът прие правила за условията и реда за предлагане, изслушване и избор на членове за съдийската и прокурорската колегия на Висшия съдебен съвет (ВСС) от квотата на Народното събрание.Парламентът трябва да излъчи 11 кандидати - шестима за съдийската колегия и петима за прокурорската. Предложенията за кандидати могат да бъдат внесени в 21-дневен срок от приемането на правилата за избор. Това означава, че партиите ще могат да номинират кандидати до 20 юни. Кандидатите ще бъдат изслушани на открито заседание на правната комисия през есента. Изслушването ще се излъчва в реално време на интернет страницата на Народното събрание.Гласуването ще се извършва поотделно за всеки кандидат. Избран е кандидатът, който е получил най-много гласове, но не по-малко от 2/3 от гласовете на народните представители.В случай, че повече кандидати получат необходимия брой гласове, между тях се провежда балотаж. За избран се смята този, който е получил най-много гласове, но не по-малко от 2/3 от общия брой на народните представители.", "date": "2017.05.31", "title": " До 20 юни партиите трябва да излъчат кандидати за членове на ВСС"}
{"url": "https://m.offnews.bg/news/Tenis_18788/Frenski-tenisist-izhvarcha-ot-Rolan-Garos-sled-kato-tceluna-reporte_656919.html", "text": "В някои страни моралът все още има водеща роля, дори когато става за наглед невинна закачка. Но селските изпълнения не се толерират. Максим Хаму бе изхвърлен от откритото първенство на Франция, след като френският тенисист целуна журналистка на телевизия Евроспорт.\"Мениджмънтът на турнира реши да отнеме акредитацията на Максим Хаму заради неговото държание с журналист вчера\", гласи съобщението на федерацията.Камерите уловиха съвсем ясно действията на Хаму, който целуна журналистката Мали Томас. Красивата дама направи засрамена гримаса и опита да го отблъсне с думите \"Какво правите\". Нахалникът обаче повтори целувката.След като отговори на въпроса й, Хаму я целуна за трети път, а самата Мали Томас опита да го отблъсне отново с ръка.От телевизия Евроспорт не останаха безучастни: \"Държанието на интервюирания е неуместно и ние не гледаме леко на подобни неща. Мали е уважаван журналист и сме доволни, че получи извинение\", коментираха от канала.", "date": "2017.05.31", "title": " Френски тенисист изхвърча от \"Ролан Гарос\", след като целуна репортерка"}
{"url": "https://m.offnews.bg/news/Izvan-terena_18817/Klarans-Zeedorf-v-Sofiia-Nauchenoto-v-Bokoni-otvori-pred-men-iz_656988.html", "text": "Особено голям интерес сред гостите предизвика и специалният гост на събитието - холандската футболна легенда Кларънс Зеедорф, също получил магистърска степен по бизнес в SDA Bocconi. Елитният италиански университет SDA Bocconi School of Management заедно с Американския университет в България (АУБГ) представиха пред лидери на българския бизнес съвместния си проект, който стартира в София тази есен. Събитието събра изпълнителни директори и топ мениджъри на водещи български компании, които се запознаха с магистърската програма за ръководни кадри „Финанси, банково дело и управление на недвижими имоти“.За да представят проекта, в София бяха професорите Маурицио Далокио и Леонардо Етро, временно изпълняващият длъжността президент на АУБГ д-р Стивън Съливан, както и доц. Емилия Занкина – зам.-ректор на АУБГ. Д-р Бруно Павези, изпълнителен директор на Universita' Bocconi, представи международните дейности на университета в специално видео обръщение.Зеедорф, единственият играч, печелил Шампионската лига с три различни отбора („Аякс“, „Реал Мадрид“ и „Милан“), говори шест езика и е прочут със своя интелект, заради който го наричат Професора.„Наученото в \"Бокони\" отвори пред мен изцяло нови хоризонти и неимоверно задълбочи разбирането ми за бизнеса и за света“ – сподели с усмивка Кларънс, който освен изявите си като футболен мениджър сега успешно управлява и собствен бизнес.Зеедорф сподели своята визия за лидерство пред присъстващите: „Аз вяврвам в лидерство чрез пример. Този проект, между SDA Bocconi и АУБГ, олицетворява точно това и затова съм тук тази вечер. Ние трябва да вдъхновяваме новото поколение, трябва да им предадем своя пример и да им служим. Защото лидерството е работа в полза на другите и загриженост. Ако ние не сме грижовни, как нашите деца биха били? Всеки човек трябва да отговори на въпроса Защо? – защо правим дадени неща, вместо други? Когато си отговорим, ние ще се движим в правилната посока и ще оставим следа“.След презентацията на Кларънс Зеедорф с видеовръзка се включи още един прочут възпитаник на „Бокони“ - г-н Марко Патуано, CEO на бизнес гиганта „Бенетон Груп“.Завършилите престижната магистърска програма ще получават паралелно две дипломи – от SDA Bocconi и от АУБГ – които ще бъдат признати и в Европа, и в САЩ. Курсът „Финанси, банково дело и управление на недвижими имоти“ ще се провежда изцяло в София, в Център за образование и култура „Илиев“ на АУБГ, като добре структурирана 14-месечна програма, разделена в 16 модула и специално адаптирана към пазарите в региона. Обучението ще е изцяло на английски език, като студентите ще имат изключителния шанс да получат тази престижна диплома срещу 30% по-ниска цена спрямо същия курс в Италия. Местата в програмата са ограничени, а обучението в нея е сериозна образователна инвестиция в личното развитие на всеки професионалист. Този академичен проект практически няма еквивалент в Източна Европа.Част от известните интелектуалци и бизнесмени, завършили „Бокони“, са бившият италиански премиер Марио Монти, председателят на Европейската банкова федерация Алесандро Профумо, бившият председател на италианската нефтогазова компания ENI Паоло Скарони, главният изпълнителен директор на Vodafone Виторио Калао. Според последната класация на авторитетния „Файненшъл Таймс“ SDA Bocconi е на четвърто място в света и на трето в Eвропа в категорията Custom Program Business Schools.", "date": "2017.05.31", "title": " Кларънс Зеедорф в София: Наученото в „Бокони“ отвори пред мен изцяло нови хоризонти"}
{"url": "https://m.offnews.bg/news/Futbol_18793/Trenior-razplaka-sveta-s-pismo-do-pochinaliia-si-sin_657002.html", "text": "Давиде Никола, треньор на скромния италиански Кротоне, трогна света с писмо до починалия си син. Той се изповяда, след като тимът му остана с невероятна битка в елита. В отбора играе родният национал Сашо Тонев.Алесандро е едва на 14-годишен, когато преди 3 години загива при инцидент на пътя. По това време специалистът е начело на Ливорно.Ето и трогателното и тъжно писмо на Давиде към Алесандро:\"Здравей, любов моя. Не знам къде си в този момент. Не зная какво правиш. Може би си на този облак, който бе над нас онази нощ, когато тичахме, за да пуснем твоя фенер в небето.Или може би си тук, до мен. Всъщност аз съм сигурен - ти си тук до мен и винаги ще бъдеш. Борихме се заедно в тази сложна година, но... сега знам, че ти си винаги с мен. Успяхме заедно...Твоята енергия ми даде сили да се боря и да продължа да гоня невъзможното, за да го превърна във възможно. Ала това не е моя победа, това е наша победа, точно както онази промоция в Серия „А” с Ливорно. Иска ми се да се радвам с теб, да гледам очите ти и усмивката ти, да те хвана за ръката и заедно да се забавляваме, заедно да празнуваме.Този успех е за теб, само за теб. Всяко едно мое постижение ще е и твое. Всяка победа, всичките ни мечти ще бъдат и твои. Сърцето ми бие за теб и ти живееш отново чрез него...\"", "date": "2017.05.31", "title": " Треньор разплака света с писмо до починалия си син"}
{"url": "https://m.offnews.bg/news/Politika_8/Skandal-v-parlamenta-GERB-prati-BSP-v-Severna-Koreia-Kutev-posochi-1_656930.html", "text": "ГЕРБ излезе с остра декларация срещу БСП от парламентарната трибуна, която предизвика скандал в пленарната зала. Декларацията прочете депутатът Спас Гърневски в отговор на думите на червения депутат Антон Кутев от миналата седмица. Миналия петък Кутев атакува депутата от ГЕРБ Антон Тодоров и лидера на партията и премиер Бойко Борисов. \"По време на парламентарния контрол миналия петък депутатът Антон Кутев прочете безпрецедентна декларация от името на БСП, която беше преливаща от злоба. , че червената група сее напрежение и конфронтация в обществото. \"45 години комунизъм, диктатура и преход българският народ е наясно че основните характеристики на партията са арогантност и наглост. Българските комунисти са избивали елита на нацията\", каза Спас Гърневски и се обърна директно към лидера на БСП Корнелия Нинова: \"Г-жо Нинова, онези от партиите, които в предизборната кампания заложиха на злост, реваншизъм, популизъм, съвсем закономерно загубиха, защото народът ни е достатъчно зрял да прецени кой е гарант за европейското развитие на България\". И депутатът от ГЕРБ напомни: „Докато яздихте черния жребец на мегдана и се изявявахте в ролята на Жана д‘Арк с победно копие в ръка, докато плашехте народа, че ще бъдете следващия премиерът, Бойко Борисов заяви: „Радвам, се че най-накрая и социалисти разбраха, че България има наследени от доста десетилетия тежки проблеми“.\"Призовавам да спрем напомнянето на историята, България днес е свободна, независима и демократична държава. А страната е изправена пред сериозни изпитания, които бихме преодолели само с волята на цялата политическа система\", прочете още Гърневски. А през това време в отговор на протест червените депутати започнаха да бият по трибуните. Гърневски се върна и в годините назад, като припомни на \"другарите и другарките\" от БСП, че от окупацията на България през 44 г. са минали много години, в които три поколения на БСП са били на власт - от \"бащите на номенклатурата, които са разграбили държавата до достойните внучета, проповядвали морална справедливост и социална нравственост\".  В заключение ГЕРБ каза на БСП: \"Вашата партия може да спечели избори или в Северна Корея, или в Сибир. Не знам дали за тях това е добре, но в България ще настане мир\".Депутатът от БСП Антон Кутев поиска да отговори, но първоначално председателят на парламента Димитър Главчев от ГЕРБ не му даде думата. После му позволи да се изкаже под формата на отговор, като на два пъти му спираше микрофона от трибуната.Все пак Кутев успя да отговори, че се е опитал миналия петък да бъде толерантен и нарочно се е въздържал да спомене името на колегата от ГЕРБ (Антон Тодоров), но е \"факт е, че те сами са се разпознали\".\"Ние никога не сме били членове на БКП, обаче Бойко Борисов, Цецка Цачева и още 18 от ГЕРБ са били. Вдигнете си ръцете. Защо се криете. Не е лошо, че сте били членове на БКП, а че допускате това говорене в обществото\", призова Антон Кутев няколко пъти.", "date": "2017.05.31", "title": " Скандал в парламента: ГЕРБ прати БСП в Северна Корея, Кутев посочи 18 гербаджии комунисти"}
{"url": "https://m.offnews.bg/news/Politika_8/Plevneliev-preporacha-da-ne-se-razsekretiava-stenogramata-za-KTB_656999.html", "text": "Президентът Росен Плевнелиев (2012-2017) се обяви против разсекретяването на стенограмата от Консултативния съвет за национална сигурност по повод КТБ през юни 2014 г. Трудно да се предвиди до какви неблагоприятни последици би довело разгласяването на информация за банковата система, обяви Плевнелиев в писмо до главния секретар на президента Румен Радев, разпространено до медиите.В позицията на Плевнелиев се посочва още, че банковата стабилност е един от ключовите елементи на националната сигурност и въпреки изминалите почти три години от проведените консултации общественото мнение в страната е твърде чувствително по отношение на банкова система.Това е причината в редица закони да е предвидено, че подобни данни са \"тайна\", не защото общественият интерес от тяхното узнаване е маловажен, а защото обществените интереси, които могат да бъдат накърнени в случай на нестабилност в банковата система, са в пъти по-големи, подчертава Плевнелиев. Той е категоричен, че Законът за достъп до информация не може да се приложи в този случай и разсекретяването на стенограмата за КТБ не е свързана с желанието или нежеланието за това на участниците в разговорите. \"Искам още веднъж да обърна внимание върху важността на това именно президентската институция да остане мястото, където политическите сили и институциите да могат да провеждат отговорен и честен дебат и в кризисни за страната моменти да намират решения. Ако подчиним този подход на търсенето на евтини медийни ефекти, рискуваме да загубим едно силно и проверено през годините демократично средство за преодоляване на най-тежките кризи\", пише Плевнелиев в писмото до своя наследник. Радев се обяви за разсекретяване на стенограмата. Той допълни, че е изпратил писма до всички 20 участници в разговора с искане да дадат писмено съгласие тяхното лично участие да бъде оповестено.  За разсекретяване на стенограмата се изказа и премиерът Бойко Борисов. В същото време лидерът на ДСБ Радан Кънев, който е и сред присъствалите на разговорите за банката, заяви, че стенограмата ще предизвика разочарование, защото съдбата на КТБ е решена на среща в БНБ седмица по-рано. ", "date": "2017.05.31", "title": " Плевнелиев препоръча да не се разсекретява стенограмата за КТБ"}
{"url": "https://m.offnews.bg/news/Tenis_18788/Nadal-igrae-na-Rolan-Garos-s-nevizhdan-chasovnik-za-725-000-dolara_657004.html", "text": "Рафа Надал е не само фаворит за титлата на \"Ролан Гарос\". Испанецът със сигурност носи най-скъпия часовник на кортовете. Новото бижу на тенисиста струва 725 000 долара!Луксозната марка Richard Mille, която работи с Надал, извади последната си разработка. Като при всички часовници на компанията дизайнът има собствено име - RM 27-03. И е техническо чудо!Корпусът може да издържи натоварване до 10 000 g, така че няма опасност дори при резките движения на Надал на корта. Претоварването с един g е равно на теглото на тялото в полето на земната тежест. Корпусът на часовника е в цветовете на Испания - жълто и червено.Създаден е от новаторския материали TPT Quartz, а мостовете от титан Grade 5. Тежи едва 34 грама!Каишката на часовника не е от кожа, а от текстил в жълт цвят. През май 2016 година брендът пусна първия часовник с автоматичен механизъм от колекцията, създадена с участието на Рафа.Richard Mille е основана в Швейцария през 1999 година. Годишно тя пуска около 4000 часовника и една от най-скъпите марки, която си сътрудничи с много знаменитости от шоубизнеса, спорта и изкуствата.Специално от модела на Надал са произведени 50 бройки! Очаква се да свършат като топъл хляб, въпреки цената от 725 000 долара. Ако Рафа вдигне титла номер 10 в Париж, стойността им ще скочи още, твърдят анализатори.", "date": "2017.05.31", "title": " Надал играе на \"Ролан Гарос\" с невиждан часовник за 725 000 долара"}
{"url": "https://m.offnews.bg/news/Futbol_18793/FIFA-mozhe-da-udari-TcSKA-Sofiia-s-novi-6-miliona_657009.html", "text": "ФИФА може да накара ЦСКА-София да плати милиони задължения, натрупани от старото ЦСКА по дела във ФИФА и Арбитражният съд в Лозана (КАС). Това прогнозира преди минути във фейсбук специалистът по спортно право Георги Градев, който следи отблизо казуса.\"След като се сбъдна прогнозата ми, че тирето (б.а. така той нарича ЦСКА-София, молим за извинение, ако са засегнати привърженици на този отбор), ще бъде извадено от турнирите на УЕФА за 3 години, време е за нова прогноза.Тя е, че ФИФА (1) ще задължи тирето да плати дълговете на ЦСКА по решения на ФИФА и КАС и (2) ще санкционира БСФ за нарушение на Устава на ФИФА (за това, че е допуснал тирето в ПЛ по административни причини). Очаквам решение до края на 2017 година\", написа Градев.По приблизителни прогнози дълговете на ЦСКА по тези параграфи са към 6 милиона лева. Разбира се, винаги могат да бъдат заведени нови искове, никой не може да прогнозира.Сигнали до ФИФА има от куп кредитори, както и от футболен клуб Левски чрез своя акционер \"Тръст синя България\".Дотук ЦСКА-София се ангажира да плати и 8 милиона лева за емблемата. Припомняме, задълженията на ЦСКА бяха 22 милиона, като с цесии можеха да бъдат намалени до 16-17 и клубът да бъде спасен.", "date": "2017.05.31", "title": " ФИФА може да удари  ЦСКА-София с нови 6 милиона"}
{"url": "https://m.offnews.bg/news/Kuhnia_18815/Bozhana-Katcarova-e-pobeditel-v-MasterChef-3_656987.html", "text": "Победител в третия сезон на кулинарното риалити \"MasterChef\" е Божана Кацарова. Тя се пребори с бранд мениджъра в областта на киното в Холандия Димитър Димитров и грабна наградата от 100 000 лева.Борбата за първото място продължи 90 минути, като състезателите трябваше да приготвят предястие, основно и десерт. Молекулярен таратор и морско дъно от стриди и миди Сен Жак и омар представиха Божана и Димитър за борба с първите две ястия. Шоколад срещу изомалт, гарнирани с течен азот, сух лед, ягоди, кремове, рози и пуканки пък бяха претенденти за десерта победител.Ето и вечерята победител:", "date": "2017.05.31", "title": " Божана Кацарова е победител в \"MasterChef\" 3"}
{"url": "https://m.offnews.bg/news/Obshtestvo_4/Ministerstvo-na-kulturata-zapazva-pavetata-na-Dondukov_657000.html", "text": "Министърът на културата Боил Банов заяви, че министерството иска да запази паветата на столичния булевард „Княз Ал. Дондуков”.Изказването на Банов за запазване на паветата на булеварда се случи на организирана от Министерство на културата публична дискусия със заинтересовани страни. Аргументът на Банов за запазване на пътната настилка е, че паветата са обявени за паметник на културата в категория \"местно значение\" миналата година.В защита на оставянето на паветата се обяви и архитект Валентина Василева, член на Специализирания експертен съвет за опазване на недвижимите културни ценности.„Всички стари европейски столици са с павета, тази настилка е истинска, дълготрайна, автентична и бележи принадлежността на София към цивилизованите градове не от днес”, заяви тя. Арх. Василева отбеляза, че може да се потърси съвет за съхраняване и полагане на паважна настилка от специалистите в Европа и добави, че паважите на Прага се редят от български бригади.Председателят на Съюза на архитектите в България Георги Бакалов отбеляза, че съхранявайки наследството, трябва да се търси съвременното и по-добрата функционалност, но при всички положения, подходът трябва да е с приоритет - наследството.Архитект Ивайло Петков от „Група град” изрази тезата да се направи ремонт сега, като се запази „Дондуков” в сегашното му състояние, докато не се изгради цялостна визия за бъдещето му - дали ще бъде транзитен булевард или градска улица.От организация „Спаси София” заявиха, че с оглед на ситуацията, комбинираният вариант е най-доброто решение за момента.По-рано общинските съветници Марта Георгиева и Иво Божков се обърнаха с писмо към министър Банов, в което заявиха:\"Разчитаме на категоричната Ви намеса, за да съхраним, както духа, така и културно-историческото наследство и архитектурен облик на нашия град\". Кметът на София Йорданка Фандъкова по-рано каза, че ще се съобрази с решението на Банов.", "date": "2017.05.31", "title": " Министерство на културата запазва паветата на \"Дондуков\""}
{"url": "https://m.offnews.bg/news/Sviat-_12/Protest-v-Belgorod-sled-poboia-nad-besarabski-balgarin_657001.html", "text": "Протестиращи се събраха в центъра на украинския град Белгород заради побоя над бесарабски българин. Общинският съветник Василий Кашчи беше пребит от украински националисти, залят с \"Гранофурин\" и изхвърлен в кофа за боклук, след като гласувал срещу отдаването на парцел за строителство на православна църква на непризната от никого Украинска патриаршия. Протестиращите блокираха движението на автомобилите. Те обявиха, че украинската власт и лично президентът Петро Порошенко използват екстремисти за потискане на националните малцинства, което е в нарушение на Конституцията на страната, съобщи bTV. Демонстрантите поискаха и оставката на Порошенко. Българската общност в Украйна обаче се разграничи от протеста. \"Повечето хора там не са местни, 80% от тях са докарани отнякъде\", обяви председателят на Асоциацията на българите в Украйна Антон Кисе, като допълни, че протестът създава допълнително напрежение. ", "date": "2017.05.31", "title": " Протест в Белгород след побоя над бесарабски българин"}
{"url": "https://m.offnews.bg/news/Sviat-_12/Balgarski-diplomat-v-Kabul-Vzrivat-stana-na-300-m-ot-nas-dobre-che_657005.html", "text": "Взривът в Кабул е нанесъл материални щети на българското посолство, което се намира много близо до мястото на експлозията. При атентата загинаха 90 души, а над 380 бяха ранени. Това, което спасило нашите дипломати, е, че взривът е станал половин час преди началото на работното време и те все още не са били в офисите си, които са най-сериозно засегнати. Дипломатическата ни мисия в Кабул се състои от 7 души. Всички се намират в сградата на посолството. \"Първоначално се усети като земетресение, в последствие вече ударната вълна отнесе всичко. Няма пострадали - просто невероятен късмет. Просто поради ранния час не си бяхме влезли още по работните места и бяхме в спалните помещения, а те са в по-закътаната част на посолството. Най-големите поражения са в офисите ни. В момента разчистваме всички последици от ударната вълна. Има много счупени прозорци, окачени тавани паднали. На около 200-300 метра от нас се случи\", разказа пред БНТ временно управляващият дипломатическата ни мисия Николай Димитров.\"Много рядко тук стават атентати, но в последните няколко месеца това вече е вторият атентат, който става с кола-бомба. Ние си имаме планове за действие при такива ситуации, колективът е подготвен, никой не е дошъл с някакви неправилни нагласи за това къде отива да работи\", коментира той.Външното министерство категорично осъди атентата и изказа съболезнования на близките на загиналите. \"За последните няколко дни това е поредният варварски акт на екстремизма, който се стреми да дестабилизира цели държави и региони, отнемайки живота на невинни цивилни жертви, сред които жени и деца. След атентата в Манчестър, последователните кървави инциденти в Египет, Ирак и в Афганистан са поредното потвърждение, че тероризмът не признава граници и няма етническа и религиозна принадлежност\", обявиха оттам.\"Безскрупулното потъпкване на ислямските традиции по време на свещения месец Рамадан е показателно за „ценностите”, които проповядва радикалната идеология, удобно криеща се зад Исляма, насаждаща религиозна нетърпимост, омраза и недоверие между хората с различна конфесионална принадлежност\", допълниха от ведомството.По данни на афганистанското здравно министерство в атентата са убити 90 души, а 380 са ранени. /", "date": "2017.05.31", "title": " Български дипломат в Кабул: Взривът стана на 300 м от нас, добре, че не бяхме в офисите"}
{"url": "https://m.offnews.bg/news/DW_18800/Makedonski-uchen-Balgarite-smiatat-che-ako-prisvoiat-chuzhda-istorii_657003.html", "text": "Според него атаките от политическите и научните среди в България срещу руския президент Путин след изявлението му, че славянската писменост е дошла от македонските земи, съдържат \"доза безвкусица\". В тази връзка Стаматоски подчертава, че в своето изявление Путин се опира на резултатите, до които е стигнала науката в Русия. Всички слависти застъпват мнението, че езикът, на който Кирил и Методий са писали и превеждали, се нарича старославянски. Само българската наука поставя на този език национален печат, заяви Стаматоски, допълвайки, че на \"малките народи, сред които попада и българският, присвояването им е в кръвта\".Ето какво казва още лингвистът в интервю за Македонската редакция на \"Дойче Веле\":Стаматоски: Известно е, че на малките народи, сред които попада и българският, присвояването им е в кръвта. Те смятат, че като си присвоят парченце чужда територия или история ще станат по-големи и по-богати. Това е комплекс.Стаматоски: Атаките срещу Путин след изявлението му, че славянската писменост е дошла при тях от Македония, съдържат, меко казано, доза безвкусица. Путин е държавник на най-голямата славянска държава. Той лично не е длъжен да знае подробностите по всеки актуален въпрос. Но със сигурност има обкръжение от добре подготвени хора, компетентни по всички проблеми. И в случая просто се позовава на резултатите, до които е стигнала науката в страната му.Стаматоски: Самите Кирил и Методий са написали, че са превели книгите си на славянски език. Затова в научния свят техният език се нарича старославянски. Само в българската наука на този език се поставя национален печат, с което фактически се извършва недопустимо преименуване. Нима и ние самите не бихме могли да приемем подобен начин на етикетиране, особено като се знае, че това е езикът на славяните от Солунско? Този въпрос е изяснен в науката още по времето, когато македонците нямаха свой книжовен и държавен център, който би могъл съответно да реагира. Големите познавачи на старославянската проблематика Куйвакин, Ягич, както и френският славист Андре Ваян използват термините старобългарски и старомакедонски, само за да покажат разликата в трудовете, възникнали в двата книжовни центъра - Преславския и Охридския. Тоест, Преславската и Охридската книжовна школа. А и до ден днешен е добре известно какъв култ е изграден в Охридско и в Македония около Климент и Наум, най-добрите ученици на Светите братя.Стаматоски: За съжаление българската общественост все още живее с илюзиите от 19 век. Новите реалности не се приемат. Блаже Конески, който е централна фигура на съвременната македонска наука за езика и който получава най-много нападки (от българска страна - бел.ред.), изрази надежда, като истински демократ, че и в тези балкански територии един ден ще се наложи по-различен дух и разбиране за нещата. Но от последната атака става видно, че много трудно се изоставят както една дълго изграждана политика, така и чувствата, които десетилетия наред са възпитавани у многобройни поколения.Стаматоски: Участвал съм едва ли не във всички международни конгреси по славистика след Втората световна война, на които са събираха слависти от цял свят. Два от тези конгреси се проведоха в София - през 1963 и 1988. На тях българските слависти излизаха с предварително подготвени аргументи срещу рефератите на македонските слависти, засягащи деликатната национална проблематика. Подкрепяха ги специално доведени запалянковци, които създаваха неприятна атмосфера. На конгреса в Прага през 1968 дори им беше отправено изрично предупреждение от председателството, че ще бъдат отстранени, ако продължават да накърняват националните чувства на отделни участници. На конгресите, на които те бяха домакини, отново не проявиха особена деликатност към македонските участници, макар че елементарният организационен ред изискваше уважение към гостите. Нека по-старите български слависти да си спомнят как протече заключителната сесия на конгреса в София през 1988 година. И какви аплодисменти получи македонският представител при отбиването на атаките. Македонската страна, естествено, имаше подкрепата на обективните среди в славистиката.Стаматоски: Тезите се защитават не с изяви в медиите, а с документи, представени пред компетентна научна общественост. Защото нейната оценка е най-валидна. За щастие, в тази среда българската теза не намира подкрепа.", "date": "2017.05.31", "title": " Македонски учен: Българите смятат, че ако присвоят чужда история, ще станат по-големи"}
{"url": "https://m.offnews.bg/news/Futbol_18793/Dunav-vze-posledniia-vlak-kam-Evropa_657006.html", "text": "Дунав победи 1:0 ЦСКА-София и взе безценни три точки в битката за Лига Европа. Русенци заеха четвъртото място и ще играят у дома един плейоф срещу Верея за последната квота. Всъщност, БФС мълчи след кашата, която беше забъркана с очакваното изваждане на ЦСКА-София от турнирите.По вероятно е обаче Левски да влезе директно в предварителните кръгове, а русенци и заралии за участват в баража. Победното попадение вкара юношата на ЦСКА Самир Аясс, носител на купата за миналата година, за радост на близо 12 000 зрители. Трябва да се отбележи, че гостите бяха с юноши и резерви, но се държаха храбро.Локо Пловдив остана пети, въпреки че победи 2:1 Лудогорец насред Разград. Гостите излязоха с най-доброто, а домакините бяха с децата. Камбуров от дузпа и Мартинович вкараха за гостите, юношата Цвятков намали за шампионите.Левски и Черно море завъртяха 2:2 на \"Георги Аспарухов\". И двата тима бяха с много млади играчи. Мартин Костадинов бе точен в 40-ата минута. Божидар Краев изравни в 74-ата минута с глава. Румен Касабов в 77-ата минута върна преднината на варненци. Роман Прохазка изравни в 81-ата минута.Така Левски изпрати поредни кошмарен сезон, а в резултат сектор \"Б\" остана празен заради бойкот срещу отбора.В крайното класиране на първата шестица първия е Лудогорец с 83 точки, следват ЦСКА-София 67, Левски 63, Дунав 55, Локо Пловдив 52 и Черно море 47.", "date": "2017.05.31", "title": " Дунав взе последния влак към Европа"}
