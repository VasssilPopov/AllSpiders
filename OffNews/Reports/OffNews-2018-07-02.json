{"url": "https://offnews.bg/politika/-683674.html", "text": "Парламентарните групи на ГЕРБ и на Обединени патриоти внесоха в деловодството на парламента кандидатурата на д-р Дечо Дечев за управител на НЗОК, съобщава БНР.В момента Дечев е изпълнителен директор на Университетската болница \"Св. Иван Рилски\" ЕАД - София.В автобиографията на кандидата се посочва, че той има 37-годишен опит в системата на здравеопазването, включително и в управлението на НЗОК.Крайният срок за номинации за управител на здравната каса изтече днес. Така кандидатурата на д-р Дечо Дечев остава единствената за поста.Кандидатът ще премине изслушване и гласуване в парламентарната комисия по здравеопазване и в пленарната зала на парламента.", "date": "2018.07.02", "title": "ГЕРБ и патриотите предложиха Дечо Дечев за шеф на здравната каса "}
{"url": "https://offnews.bg/obshtestvo/nim-prof-bozhidar-dimitrov-ostavi-mnogo-nedovarsheni-materii-i-idei-683659.html", "text": "Националният исторически музей публикува емоционален некролог на своя бивш дългогодишен директор проф. Божидар Димитров, който почина на 72-годишна възраст на 1 юли 2018 г. \"Ние, неговите колеги от Националния исторически музей (НИМ), имахме изключителния шанс и привилегията да работим години наред под ръководството на този уважаван, всепризнат и много продуктивен учен, който бе отдаден всецяло на любимата си история и на - без преувеличение - на с в о я музей. (...)Има нещо тъжно в това, че на професор Димитров не му достигнаха дните, за да довърши мащабните си строителни и възстановителни начинания – на материи – на паметници, крепости, църкви, на гробове на национални герои и др., и на идеи – за нови проучвания, открития, книги\", пишат колегите на Божидар Димитров.Те съобщават, че поклонението ще е на 4 юли 2018 г. /сряда/ от 10.00 до 16.00 часа в Националния исторически музейна адрес: Бояна, ул. „Витошко лале” №16.Публикуваме пълния текст на некролога:С К Р Ъ Б Н А  В Е С ТНа 1 юли 2018 г. завинаги ни напусна дългогодишният директор на Националния исторически музей, прекрасният ръководител, колега и приятелПРОФ. Д-Р БОЖИДАР ДИМИТРОВ СТОЯНОВ(1945 – 2018 г.)От този свят внезапно си отиде изключителен учен, историк, преподавател, ръководител, публицист, който завинаги ще остане в научната и в културната памет на България.Ние, неговите колеги от Националния исторически музей (НИМ), имахме изключителния шанс и привилегията да работим години наред под ръководството на този уважаван, всепризнат и много продуктивен учен, който бе отдаден всецяло на любимата си история и на - без преувеличение - на с в о я музей.С изумителната си работоспособност, с професионалната си упоритост и находчивост той участва активно в създаването, в укрепването и в утвърждаването на НИМ като най-представителната и най-авторитетната музейна институция в България, с престижно име у нас и в чужбина.Едновременно с дълбоката и плодотворна бразда, която неуморно и последователно прокарваше в българската наука и култура като доктор на науките, професор, преподавател, Божидар Димитров бе и несравним и обаятелен медиатор и полемист - често настъпателен и встрастен, но винаги добросъвестен, честен и коректен.Той живя някак забързано, енергично, спонтанно, но и целенасочено, като внесе в културната съкровищница на България десетки забележителни научни и научно-популярни книги и сборници, стотици студии, монографии, статии. Всичко, излязло изпод талантливото му перо, бе задълбочено и сериозно и в същото време - увлекателно и имаше чудното свойство бързо да се изчерпва от рафтовете на книжарниците и библиотеките. Поради една съвсем проста причина – винаги е интересно и вълнуващо. Той бе любим автор, телевизионен водещ и откровен събеседник на малки и големи, на селяни и граждани, на хора от всички социални слоеве и с различни професии. Една от най-отчетливите причини за това бе неговото безгранично, почти неистово родолюбие, неговия живителен и утвърждаващ национализъм, неговата силна и изстрадана любов към българите – във и извън пределите на страната ни.В тях, в сънародниците си, в техните благополучия и болки, той намираше смисъла да продължава с непрестанните си многопластови исторически търсения, с благородните си, неизменно патриотични инициативи. Всичко това правеше в името на Майка България, за осъществяване на нейните национални идеали. Именно и заради това той се опита да работи пълноценно и на политическото поприще, като и там бе същият – неподправен, прям, нестандартен, но винаги стабилно тежащ на мястото си. Неукротимият му дух, който не знаеше почивка, напоследък го изпрати отново в тази сложна сфера и до последните си часове той работеше по поредния си политически проект – богат личен влог за целокупния успех на България. Като ръководител професор Димитров бе респектиращ и справедлив; като колега – толерантен и разбран; като приятел – верен и щедър. А във всички тези „длъжности“ - неизменно /само/ироничен, с уникалното си чувство за хумор.Ето какъв човек загубихме без време.Има нещо тъжно в това, че на професор Димитров не му достигнаха дните, за да довърши мащабните си строителни и възстановителни начинания – на  – на паметници, крепости, църкви, на гробове на национални герои и др., и на  – за нови проучвания, открития, книги. Но така е - обикновено след такива „енциклопедични“ натури винаги остава и по нещо недовършено. Малката ни утеха е, че онова, което професор Димитров ни оставя в наследство, е намерило или тепърва ще намери място във вечния културен „трезор“ на България. А той самият завинаги ще остане в сърцата ни и като незаменим ръководител, но и просто като сърдечен колега и приятел, на когото винаги можеше да се разчита в тежки моменти.Сега тежките моменти са най-вече за неговите близки и роднини, на които изказваме искрени съболезнования.Загубата ни е голяма. Скърбим за професор Божидар Димитров.Прекланяме се пред светлата му памет.От колектива на Националния исторически музейПоклонението ще е на 4 юли 2018 г. /сряда/ от 10.00 до 16.00 часа в Националния исторически музей, София, Бояна, ул. „Витошко лале” №16", "date": "2018.07.02", "title": "НИМ: Проф. Божидар Димитров остави много недовършени материи и идеи"}
{"url": "https://offnews.bg/sviat/kato-na-kino-otkriha-zhivi-12-detca-izcheznali-v-navodnena-peshtera-683675.html", "text": "След 9 дни в неизвестност в наводнена пещера в Тайланд днес бяха намерени живи и здрави всичките 12 деца от младежки футболен отбор и техният треньор.Децата и 25-годишният им треньор са се спасили от придошлите води и са стояли на възвишение в пещерата Там Луанг в северната провинция Чианг Рай.Спасителната операция беше затруднена преди дни заради предизвиканото от проливни дъждове повишено водно ниво.Децата са на възраст между 11 и 13 години.Евакуацията им обаче няма да се извърши незабавно. Ето защо спасители остават в пещерата заедно с тях, докато децата и треньорът им се възстановят достатъчно, за да изминат трикилометровия участък до изхода на пещерата.Първоначално ще им бъде занесена храна, а след това ще ги прегледа и лекар, който е преминал курс за водолаз.", "date": "2018.07.02", "title": "Като на кино: Откриха живи 12 деца, изчезнали в наводнена пещера в Тайланд (видео)"}
{"url": "https://offnews.bg/futbol/belgia-se-varna-ot-ada-i-otstrani-iaponia-sled-trilar-s-5-gola-683677.html", "text": "Истински голов трилър! Белгия победи драматично Япония и се класира за 1/4-финалите на световното първенство. Азиатците бяха на път да шокират един от фаворитите за титлата с два бързи гола на Генки Харагучи и Такаши Инуй.\"Червените дяволи\" обаче не спряха да атакуват след това и чрез Ян Фертонген и Маруан Фелайни стигнаха до равенството. В 4-та минута на даденото продължение Насер Чадли завърши бърза контраатака и донесе победата на тима си.Първото полувреме бе доста равностойно, като белгийците се стараеха да водят играта. Японците обаче бяха много добре групирани и с бързи контраатаки опитваха да изненадат съперника си. В тези минути страхотни изяви имаше Мая Йошида, който само за първите 45 минути направи цели 10 изчиствания. “Червените дяволи” пък играха 28 пъти с топката в наказателното поле на противника.Втората част стартира вихрено за \"сините самураи\", които съсякоха \"червените дяволи\" с два гола в рамките на 4 минути. В 48-ата минута при бърза контраатака топката стигна до Генки Харагучи, който я прати в долния десен ъгъл на вратата за 0:1. Белгийците можеха веднага да изравнят, но Еден Азар нацели страничната греда след пас на Мертенс.Последва нов удар за футболистите на Роберто Мартинес. В 52-ата минута Такаши Инуи отправи неспасяем удар от над 20 метра и не остави никакви шансове за Тибо Куртоа - 0:2. Десет минути след това Лукаку пропусна с глава от близка дистанция, пращайки топката на сантиметри от вратата.В 69-ата минута Ян Вертонген с параболичен удар успя да се разпише и да намали на 1:2, а натискът на белгийците продължи. Така в 74-ата минута Еден Азар центрира в наказателното поле и влезлият като резерва Маруан Фелайни с глава изравни за 2:2.Така се стигна до 4-та минута на даденото продължение. Японците изпълниха ъглов удар, но топката бе уловена от Куртоа. Вратарят на Белгия даде началото на бърза контраатака, преминала през Де Бройне и Мюние. Защитникът центрира от дясното крило, Лукаку много технично остави топката зад себе си, а там дебнеше Насер Чадли. Халфът от близо нямаше как да сбърка.След този триумф Белгия се класира за четвъртфиналите, където ще се изправи срещу Бразилия. По-рано днес южноамериканците победиха с 2:0 Мексико.", "date": "2018.07.02", "title": "Белгия се върна от ада и отстрани Япония след трилър с 5 гола"}
{"url": "https://offnews.bg/futbol/doktor-haus-poema-natcionalnia-otbor-na-ispania-683654.html", "text": "След като Испания бе елиминирана на 1/8-финалите на световното първенство, медиите в страната вече започнаха да нищят евентуалните опции за наследник на Фернандо Йеро.Бившият треньор на Еспаньол Кике Санчес Флорес, който поразително прилича на актьора Хю Лори, известен с главната си роля в хитовия сериал \"Доктор Хаус\", е най-вероятният нов селекционер на \"Ла Фурия Роха\".Според испанското издание \"AS\" от местната федерация са се свързали със специалиста още щом да се разделили с Хулен Лопетеги. Идеята е Флорес да осъществи сериозни промени в тима, който вече отпадна от Мондиала в Русия. Освен това Флорес вече не е ангажиран с клубен отбор, което го прави идеален за новата работа.Другият основен кандидат за поста е Луис Енрике. В месеците назад той бе спряган с Челси, както и с ПСЖ, но остана свободен. Още няколко имена витаят около Испанската футболна федерация.Те обаче са на специалисти, които по настоящем са ангажирани. Става дума за Рафаел Бенитес (Нюкасъл), Унай Емери (Арсенал) и Марселино Гарсия Торал (Валенсия). Твърди се, че испанците са се огледали и в актуалния селекционер на Белгия - Роберто Мартинес.", "date": "2018.07.02", "title": "Доктор Хаус поема националния отбор на Испания"}
{"url": "https://offnews.bg/obshtestvo/izchisliavat-bolnichnite-i-majchinstvoto-v-chasove-vmesto-v-dni-683657.html", "text": "Отсъствието по болест или за отглеждане на дете да се изчислява в работни часове, а не в дни, предвижда наредба на Министерството на труда и социалната политика, която ще бъде обсъдена на следващото заседание на кабинета.Темата бе дискутирана на днешното заседание на Тристранния съвет за национално сътрудничество. Наредбата трябваше вече да е влязла в сила, но още не е разгледана от Министерския съвет.На днешния съвет синдикатите изказаха опасения, че изчисляването на болничните в часове, а не както е досега - в дни, може да ощети работещите.Синдикатите са убедени, че по този начин ще бъдат ощетени работниците, категоричен е Иван Кокалов от КНСБ:\"В сумарното изчисление на работния ден се пада, че в петък съм 12 часа на работа, само че аз съм болен и по новото изменение би трябвало да ми се платят 12 часа. Само че работодателят ще каже: \"Аз съм те наел на 8 часа работен ден и ще ми плати 8\", заяви Иван Коларов от КНСБ, цитиран от БНР.Според Васил Велев от Асоциацията на индустриалния капитал изчисляването на всяко отсъствие от работа в часове е по-справедливо.\"Тези, които работят на сумирано изчисляване на работното време, работят по свой график. При тях съботата и неделята може да е работен ден, а понеделникът и вторникът да е почивен. Ако на тях им се падне болничният в дните, когато са почивни, се оказва, че трябва да се плати нещо, което всъщност не се полага, не се дължи. Това създава възможности за не добри практики“, посочи Велев.Обсъдена бе и темата дали учениците, които работят, трябва да имат право на трудови договори. МОН предлага учениците от 11 и 12 клас да могат да сключват такива, 8-те процента за здравна осигуровка да остават за сметка на училището.\"Това не облекчава особено разходите на работодателите. (...) \"Губят материали, инструменти, работно време на майстора… И ако трябва допълнително, не е ясно защо, да плащат 33% осигуровка върху възнаграждението на този обучаем, това ще намали желанието да се сключват такива договори\", опонира Васил Велев.Синдикатите обаче настояха правата на учениците, които работят, да бъдат гарантирани чрез договори. Според тях така ще се реши част от проблема с липсата на квалифицирана работна ръка. Те са готови да обсъдят предложението договорите да не са трудови в пълния смисъл на Кодекса на труда, а да се обособят специални договори за учениците, полагащи труд в рамките на професионалното си образование..", "date": "2018.07.02", "title": "Изчисляват болничните и майчинството в часове вместо в дни"}
{"url": "https://offnews.bg/sviat/kremal-krim-e-nedelima-chast-ot-rusia-ne-mozhe-da-se-obsazhda-na-sre-683660.html", "text": "Крим е неделима част от Русия и не може да бъде тема от дневния ред на срещата на руския президент Владимир Путин и американския му колега Доналд Тръмп на 16 юли в Хелзинки. Това заяви говорителят на Путин Дмитрий Песков пред журналисти, помолен да коментира думите на Тръмп, че на срещата има намерение да повдигне въпроса за Крим.  \"Президентът на Русия неведнъж е казвал и е разяснявал на своите събеседници, че в дневния ред не може и никога няма да има такъв въпрос, защото Крим е неделима част от Русия. Всички останали въпроси са консенсусни, въпроси, подлежащи на обсъждане, и такива, по които може да се търсят възможни точки на съвпадащи позиции\", каза Песков, цитиран от ТАСС и БТА.Според Песков на срещата в Хелзинки двамата лидери ще обсъдят редица съвсем не леки въпроси. Сред тях комплексно ще се обсъжда и темата за Сирия.Говорителят на Кремъл отбеляза също, че бурно изразената в Русия радост от вчерашната победа над Испания на осминафиналите на световното първенство по футбол може да се сравнява с всенародното ликуване при победата на 9 май 1945 г. \"Само дето нямаше празничен салют\", добави той.В същото време Песков отбеляза, че \"в дадения случай не става дума за празнуване на победа във война, а за спорт, който сближава, а не разединява.", "date": "2018.07.02", "title": "Кремъл: Крим е неделима част от Русия, не може да се обсъжда на срещата Путин - Тръмп"}
{"url": "https://offnews.bg/obshtestvo/mvr-otbeliazva-praznika-si-s-demonstratcia-na-tehnika-bojni-umenia-p-683661.html", "text": "Служителите на Министерството на вътрешните работи ще отбележат своя професионален празник на 5 юли, четвъртък.Тържествената церемония в София ще започне в 10.00 часа с поднасяне на венци пред паметника на Незнайния воин и демонстрация на най-новата техника, с която министерството разполага. В 11.30 часа служителите ще се поклонят пред паметта на своите колеги на паметника на загиналите полицаи в градинката пред храм „Св. Седмочисленици“.Честването ще продължи с празник в Борисовата градина - на входа откъм езерото\" Ариана\". Поканени са служителите и техните семейства, както и всички граждани. Празникът ще започне в 17.00 часа. Главната сцена ще бъде на площадката пред паметниците на Васил Левски и Христо Ботев. Спецчасти и каратисти от Академията на МВР ще демонстрират своите умения, в празника ще се включат и служителите, които се грижат за сигурността с помощта на полицейски кучета и коне. Децата ще могат да влязат в полицейски и пожарни коли и мотори, да станат свидетели на гасенето на „пожар“, а за доброто настроение на присъстващите ще гостуват известни изпълнители.На паркинга пред Националния стадион „Васил Левски“, сектор Г, ще бъде представена официално новата специализирана техника на СОБТ, ГДГП, ГДПБЗН, СДВР и дирекция „Жандармерия“ на ГДНП.", "date": "2018.07.02", "title": "МВР отбелязва празника си с демонстрация на техника, бойни умения, полицейски кучета и коне"}
{"url": "https://offnews.bg/ikonomika/gbs-i-shtrabag-s-naj-niski-tceni-za-remonta-na-patia-kalotina-slivni-683663.html", "text": "Ценовите оферти в обществените поръчки за избор на изпълнители за модернизацията на 31,5 км от път I-8 между ГКПП „Калотина“ и Сливница бяха отворени в Агенция Пътна инфраструктура (АПИ) днес.Едната тръжна процедура е за изготвяне на технически проект и строителство на обекта: „Модернизация на път І-8 „Калотина - Софийски околовръстен път“ от км 1+000 до км 15+500 и етапна връзка”. Това е участъкът след ГКПП „Калотина“ до пътния възел при Драгоман. Общата му дължина е 14,5 км. Индикативната стойност е 141 667 715 лв. без ДДС. Част от средствата са осигурени от Механизма „Свързана Европа“.Отворените ценови оферти на допуснатите кандидати са на:Проектът предвижда уширение на съществуващия път, а в отделни участъци ще бъдат подобрени геометричните му елементи. Отсечката ще бъде с по две ленти за движение в посока и лента за аварийно спиране. При км 12+520 ще бъде изграден вход-изход от първокласния път към интермодален терминал Драгоман. Ще бъдат построени 10 големи съоръжения, две от които са при пътните възли „Калотина“ и „Драгоман“. Срокът за изпълнение на поръчката е 852 календарни дни.Другата обществена поръчка е за изготвяне на технически проект и строителство на: „Модернизация на път І-8 Калотина – п. в. „Храбърско“ от км 15+500 до км 32+447,20 и етапни връзки“. Това е участъкът между Драгоман и Сливница, с дължина 16,98 км. Индикативната му стойност е 117 млн. лв. без ДДС. Финансирането е от републиканския бюджет.Отворените ценови оферти на допуснатите кандидати са на:Проектът предвижда уширение на съществуващия път до габарит 27 м, с което двулентовият първокласен път ще стане четирилентов. В отделни участъци ще се подобрят геометричните му елементи с цел достигане на проектна скорост от 110 км/ч. Срокът за изпълнение на поръчката е 910 календарни дни.Път І-8 е част от основната трансевропейска транспортна мрежа. Трасето е по направлението Лондон - Будапеща - Белград - София - Пловдив - Истанбул - Калкута, който е най-краткият път, свързващ Западна Европа с Близкия и Средния Изток. Участъкът ГКПП „Калотина” – София осигурява връзка към трансевропейски коридор „Ориент/Източно Средиземноморски”.Модернизацията на пътния участък ще подобри трансграничната връзка между България и Сърбия и завършеността на магистралната мрежа по направлението запад-изток на българска територия. С изграждането на отсечката ще се намали времето за пътуване и ще се осигурят удобни и безопасни условия за движение.", "date": "2018.07.02", "title": "ГБС и Щрабаг с най-ниски цени за ремонта на пътя Калотина - Сливница"}
{"url": "https://offnews.bg/112/tezhka-katastrofa-s-dve-zhertvi-zatvori-magistrala-trakia-683664.html", "text": "Временно е спряно движението по автомагистрала Тракия посока София, съобщиха от МВР. Причината е тежък пътен инцидент в района на гр. Раковски.Сигналът за тежката катастрофа, възникнала на автомагистрала Тракия в района на гр. Раковски, е подаден днес към 16.25 часа.По първоначални данни, са се ударили два леки автомобила и ТИР, които се движели към столицата. Според информацията на място са загинали двама и един е пострадал. Той е откаран в най-близкото болнично заведение.На място са екипи на полицията и на бърза помощ.Движението по автомагистралата, посока София, временно е спряно. Обходен маршрут – автомагистрала „Тракия“, Шишманци, Раковски, Калековец, отново автомагистрала „Тракия“.", "date": "2018.07.02", "title": "Тежка катастрофа с две жертви затвори магистрала Тракия"}
{"url": "https://offnews.bg/ikonomika/spriana-e-prodazhbata-na-aktivi-v-bdzh-683666.html", "text": "Днес е постигната договорка за подписване на споразумение с банките кредитори по Втори облигационен заем на БДЖ, вследствие на което е спряна продажбата на активи на дружеството, обявиха от \"Холдинг Български държавни железници\" ЕАД.Това е било постигнато благодарение на \"проведените интензивни преговори през последните няколко седмици между екипите на Министерството на транспорта, информационните технологии и съобщенията, „Холдинг БДЖ” ЕАД и представители на облигационерите.\"Изплащането на оставащите задължения към финансовите институции ще стане чрез \"предоставяне на възмездна финансова помощ от държавата, след като през юни 2017 г. Европейската комисия одобри държавна помощ за БДЖ в размер на 224 млн. лева.\", твърдят от \"Холдинг Български държавни железници\".", "date": "2018.07.02", "title": "Спряна е продажбата на активи в БДЖ"}
{"url": "https://offnews.bg/nashite-avtori/iz-delnitcite-na-edin-lud-25-29-iuni-683658.html", "text": "Понеделник, 25 юни„Разпоредил съм, рекъл Борисов, на Станислав (депутатът от ГЕРБ Станислав Иванов) да изтегли закона за създаването на Българска автомобилна камара.“Разпоредил?! И така го въртях, и инак го въртях, но по никой начин не успях да съвместя действието „разпоредих“ с върховенството на институцията, на която Станиславчо е представител.Да живее парламентарна република България! Но няма дълго да живее, защото гледам, че хората взеха да свикват и това отношение на изпълнителната власт към законодателната не впечатлява никого вече.Честно да ви кажа, чудя се кое по-напред: дали първо да се страхувам или да се срамувам от премиера. На откриването на Дигиталната асамблея дръпнал една полуакадемична реч: \"Нещо, което съм научил от живота, че това, което видиш в американските сериали, след 3-4 години става факт… Затва много е важно това, което правиме - контрола върху него! Основната мисловна дейност за управлението да остане в човека. Разбира се, има професии, които може и да изчезнат, изцяло да бъдат заменени от роботи. Но контролът, управлението трябва да си остане в човека. Поне аз така си мисля…“Мисли?!И без да искам пред очите ми се яви батчедът от „Двойникът“ с Тодор Колев, как държи „академична“ реч: „Нека изучим законите на природата, за да можем да я управляваме.” Ей, казвал ли сме ви, че сме се снимал в „Двойникът”? Е, не точно снимал… Има ме на едно място в гръб. Когато го снимаха в двора на СУ, докторът караше летен курс по френски. Толкова го и научи, де… Оказа се, че в Механото в Пазарджик са ни преподавали някакъв диалект, който никой не разбира. Та лежахме по цял ден по пейката и гледахме как Тодор Колев се разхожда из Университета по костюм и джапанки…Психоложката проф. Антоанета Христова, заедно с момата Калина Крумова, направили „Институт за политика“, в който обучавали кадри на всички български партии. До тук нищо лошо. Всеки има право на стопанска инициатива. Обаче от левия сайт Поглед.инфо поразровили нещата и с изненада установили, че ръководството на БСП е сключило договор с този „институт“ и плаща, според едни източници, по 3500 лева, според други - по 7500 лева, за обучението на всеки млад ляв кадър. Проблемът е, че проф. Антоанета Христова се приема като острие, страстен защитник на ГЕРБ и Борисов, която пускат, когато ситуацията така се е сговнявила, че никой друг не иска да я мете. И тя, със своята „експертиза“ и псевдонаучен речник, се заема с неблагодарните задачи. Калинка Крумова пък си е направо член на ГЕРБ. И червените им пълнят гушката! Така излиза на пръв поглед.Но на втори поглед се оказва, че нещата не само не са толкова прости, ами и изобщо не са така. Лекции във въпросния институт чели Екатерина Михайлова, Цветан Цветанов (жив да не бех!) и много други десни кадри. Както и левите Корнелия Нинова, Кирил Добрев, Юрий Асланов и т.н.Схемата е проста. Партийните пари се дават на института, проф. Христова си удържа нещичко и връща основната сума на лекторите, които случайно са водещи фигури в партиите си. Перем с избелване!И понеже в. „Дума“ се оказал в основата на разкриването на това неморално ТКЗС, та главната редакторка Таня Джаджева била пътник. За нейното място бил поканен задграничният социалист Данчо Мичев, подвизаващ се в Мрачния Албион. Докторът познава Данчо още от млад и напорист репортер. И, ако Данчо оглави „Дума“, ще ви разкаже как по време на бомбардировките на НАТО над Сърбия го пратихме да търси паднал „Херкулес“ край Кюстендил.Между другото, същият Данчо написа във ФБ, че преди няколко седмици американският посланик дал на БСП доклад, уличаващ Борисов в схема за кражба на 1 млрд. евро от акцизи на горива.И Елена Йончева това разправя: „Големият проблем в България е къде изчезват милиардите. Само от скритите акцизи на горива някой е присвоил 1 млрд. евро. Въпросът не е какъв остров си е купил или ще си купи Борисов, защото с милиард евро могат да се купят много острови…“Историята с този остров е толкова злокачествена, че не ми се разправя, но няма как. Започна я самият Борисов. Един от нароилите се анонимни сайтове - informiran.net, написал, че гръцки медии съобщили, че Борисов купил техен остров. Този сайт никой нормален човек не го чете, камо ли да му вярва. Но Борисов му „повярвал“ и направи една сценка пред българските журналисти в Брюксел: „Гръмнали гръцките медии, че съм купил остров в Гърция. Просто нещастни, долни лъжци жълти! Мръсници! 100 души да му повярват на това! Има в гръцка преса, а ни остров, ни гявол… лъжа! Лъжа след лъжа! Жалки, нещастни, долни лъжци мръсни!“Изключително подходяща за един премиер лексика. Мисля, че не съм чувал друг премиер, който да говори толкова оригинално.Въпросът е обаче защо Борисов и неговите пиари, пресслужбата му, съветниците му и т.н. са повярвали на този кьорфишек. Повярвали? Да, бе, сигурно! Технологията е проста, като за банкянски отличник. Хващаш една фалшива новина и я опровергаваш. И след това, колчем се появи истинска новина, веднага я свеждаш като надежност до фалшивата. Ако например се появи реална новина за един милиард, откраднат от акциза на горивата, вадиш коза от ръкава: „Да, бе, вярно е колкото за острова.“Много тъпо. Подсеща ме за стрелбата по каскети в „Тартарен Тарасконски“, ако си спомняте. Някой ден пак ще напиша за Тартарен. Защото 45 години ходехме на лов за каскети. И мислех, че България никога вече няма да се управлява от Тартарен. Но дълбоко съм грешал. 28 години демокрация – 28 години стрелба по каскети…Пък на Милен Цветков му свалили предаване, в което искал да каже, че Борисов няма остров! Не че има, а че няма. И то след като самият Борисов каза, че няма остров!Работата става малко като оня виц: Моше, казваш ми, че отиваш в Йерусалим, за да си помисля, че не отиваш в Йерусалим, а ти отиваш в Йерусалим! Защо ме лъжеш, бе, Моше?!Вторник, 26 юниНиколай Гацев, зам-председател на СНЦ „Добродетелната дружина“, обяснява в ЕвроДиков защо са спрели предаването на Милен Цветков. Не било заради острова, а заради едно злато. Гацев показа банков документ от досието на Бойко Борисов, което се пазело в службите на една неназована европейска страна, от който документ става ясно че 500 тона злато на стойност 2 млрд. евро са депозирани през 1982 г. в централната банка на тази неназована европейска страна на името на Тодор Живков. През 2005 г. част от парите са прехвърлени към фондация „Аденауер“, откъдето после са преведени по сметките на политическия проект ГЕРБ.Та тази истина, вика Гацов, не е трябвало да стигне до нас и затова предаването на Милен Цветков е спряно.В наше време истината е единствено въпрос на желание. Ако искате му вярвайте, ако искате недейте. Левичарското списание A-specto спира. Това обяви на страницата си във ФБ гл. редактор Калина Андролова. Тя написа кратко и лаконично: \"Закриха A-specto! Наздраве!!!\"Съратникът ѝ Петър Волгин е малко по-бъбрив: „За малко повече от четири години успяхме да убедим много хора, че е възможен и един друг свят, в който американският хегемон може да бъде подлаган на критика. Сега сигурно разбирате кой имаше най-голям интерес от края на A-specto.... В крайна сметка обаче не са толкова важни усилията на едно посолство.“Едно посолство… Според мен не е честно да обвиняваш едно посолство, че са ти спрели парите от друго посолство. Така, де това са две различни посолства.Лично ние на издателя се чудим. Не се изисква много, за да се види, че Волгин и Антон Тодоров са дялани от един кавак! Волгин е левият Антон Тодоров!Ей, Бронзовата къща стана, бе! Бях се отчаял вече! Председателството свърши, къщата я нема! Сега и аз, както и доста други, се питам защо я има. Иван Илчев, бившият ректор на СУ, вика, че „този кич символизирал оглозгания скелет на България. Помните ли коя година д-р Чирков каза, че България е една „обрулена държава“? И колко години от тогава все брулят, брулят… Та наистина няма да е лошо да има видим символ на тези процеси, независимо дали ще ги наричаме брулене или оглозгване.Тема с продължение от миналия път: Идеални сме за инвеститорите! Но те не могат или не искат да го разберат. Статистиката на БНБ показва, че чужди инвеститори са изтеглили 161 млн. евро в периода януари-април, поради което преките чужди инвестиции са се сринали с 50% в сравнение със същия период на миналата година, пише „Сега“. Най-големи суми под формата на дялов капитал са изтеглили инвеститори от Унгария - 103 млн. евро, и Италия - 43 млн. евро. Този вид инвестиции са показател за дългосрочни планове за бизнес в страната, но през последните две години делът им постоянно намалява.Но, както е добре известно, когато Борисов говори, фактите мълчат. И се крият в миша дупка от срам. \"В един момент може да им хареса (на имигрантите – бел. Т.Ф.), да си кажат, че не Германия, ами България се развива добре. Правим България все по-хубава. Но това не значи, че за сметка на българските граждани трябва да понесем такава огромна тежест…\"Правим България все по-хубава…„Чай от копър спира диарията“, съобщава „Монитор“. Идва лято, макар че, като гледам навън, усещането е като да си отива, и диарията е типично лятно заболяване. И можете да го преборите с чай от копър – сух или пресен.Може би не трябваше да турям диарията до премиера. Някой може да си помисли, че правя някакви внушения. Не, не! Просто така се случи.Сряда, 27 юниСетил сме се, че отдавна не сме ви информирал за светския живот у нас, за ВИП-персоните. Та ще наваксаме малко.Християн Гущеров и плеймейтката Светлана Василева ще се женят на 12 юли. След сватбата щели да напуснат България. „Дестинацията, разправя Светлана, не е от значение, когато локацията е в прегръдките на Хриси…“ Ах, недей… Това и за Каспичан ли се отнася?Ако се питате какво е намерила в Гущеров Джуниър Светлана, ще ви кажа. Всъщност, от снимката ясно се вижда. Богата душевност, няма какво друго да е. Докторът винаги казва, че в любовта душата е важна, сърцето и душата на човека. А не красотата. Особено пък за мъж. Човек с красива душа не може да е грозен...Както всички знаем, дъртият Гущеров е виден комунист от епохата на първоначалното натрупване и направи едни пари, които Насим Талеб нарича „пари тип е..л съм ви“, извинете, цитирам, и сега твори наука на спокойствие в Швейцария. Но понеже парите са повечко, та и син му може да инвестира според интересите си - коли, кръчми, сексуални авантюри… Някои биха казали курви, но ние не сме от тях…Е това ми е най-гадно! Че ядат и пият, и най-вече чукат с парите, които откраднаха от нас, а ние гледаме отстрани! Дето викаше оня бай Иван, те си оттаковаха, ние си отгледахме.Спомням си (записвам си!) как през 2012 г. Мара Отварачката викаше: „Християн ме откри и между нас се случва нещо като приказка… Възхитена съм от семейство Гущерови, научих много от тях.”Вероятно беше научила къде държат парите… Щото бившият ѝ беше отказал да плаща издръжка. „Да плащаш издръжка на бивша съпруга е все едно да купуваш овес за умрял кон.“ Но сега и Мара имала нов човек в живота си. Българин от Лондон. И често хвърчала до там да се виждат.И Тоца Крокодила се поженила. „Тоца иска дете от новия си съпруг“, пише флагманът на медийния империалист „Монитор“. Интересно, от стария си не искаше! Как беше при Марк Твен? Умен като нея и красив като баща си? Забравил съм…От правителствената пресслужба съобщават, че правителството е решило да предложи на президента да удостои с орден \"Стара планина“ Йордан Динев, собственик на яхтеното пристанище \"Марина Диневи\" и на курортни комплекси в Св. Влас и Пампорово. Предлага го Иван Каракачанов, защото полковникът от резерва Динев бил заслужил за „запазване и популяризиране на най-добрите традиции на БА и БПЦ\". Цитирам: „О.р. Йордан Динев подпомага изграждането на монументи, паметни плочи и барелефи, посветени на българската бойна слава и на воинската чест…“Пометни плочи и барелефи…Понеже горе стана дума за плеймейтки, та се сещам, че единият Динев живя известно време с 19-годишната Мария Цветкова, плеймейт 2008 г. Май беше Динко. Даже и дете му роди. После се разделиха и Мария се залюби с милионерския син Стайко Стайков, който пък е женен за щерката на Ветко Арабаджиев Александра. Малко са оплетени нещата в българските ВИП-среди, даже не малко…Другият брат, орденоносецът, изглежда по-скромен, ама и той напъди „дъртата пастърма“ и се обзаведе с агнешко. По предварителни изчисления на близки на браточките, двамата имат общо девет деца от 6 брака и конкубината. Четвъртък, 28 юниДа кажем две думи и за поредния литературен скандал. Поетът Кирил Кадийски написал статия, в която похвалил търговските умения на писателя Георги Господинов: „Господинов е явление в българската литература… той няма равен на себе си… не говоря за качествата на произведенията му, те не ме вълнуват и не ми дават повод за размисли. Впечатлен съм от феномена Господинов; от волята и възможностите, разбира се, да пласира всичко, което произведе…“Нищо ново под слънцето!„Най-производителният списател днес за днес в България е г-н ... Било комедийка, било драма, било повест или стиховце, г-н … не се забавя да извади на бял свят. Пише човекът! Такива скромни книжевници са рядкост днес у нас. Ако уважаемият наш … поет има няколко единици свои искрени приятели, то в замяна на това той има толкова неприятели, които не се спират пред никакви средства да наведат надолу неговата глава, да го направят равен с останалите смъртни, па да го и окалят даже…“ Захари Стоянов за Вазов по повод драмата „Руска“. Иронизира бае Захари. А когато не иронизира, нарича Вазов „литературен базиргянин“. Демек, търгаш, търговец…Но да не се отплесваме. Без да вземаме страна в скандала Кадиев-Господинов, ще кажем, че, ако прочете човек последната книга на Георги Господинов „Всичките наши тела“, ще се почувства като да е свършил някоя много тежка работа.С издаването на тази книга Господинов напълно оправдава определението „литературен базиргянин“. Стотина странички, с по пет-шест реда на страничка, малко рисунчици и хоп 14 лв. Ама ще кажете, че не редовете са важни, а истините, които ни разкриват. Ама първо ги намерете и тогава го казвайте!По принцип не сме против, че умее да се продава. Парите на снобите трябва да ги взема някой, дали ще е Господинов, дали ще е Кристо, дали ще е Деяноф… Но последното му произведение е срам за майстора, както казват на село. Съветваме го да изземе спешно тази… за малко да кажа книга… и да я даде за претопяване. Кравата Пенка се срещнала с евродепутата Николай Бареков. Или Бареков се срещнал с кравата, не разбрах. Придружавал английския евродепутат Джон Флек, вероятно за да му превежда. Джон бил \"дванадесето поколение фермер\" и именно на него дължи Пенка живота си, защото той направил кампания в ЕП в нейна защита.То какъв ли превод ще да е било със Стоичковския английски на Бареков, де… Помните ли онази дискусията за Иран в ЕП, в която Колето говори на английски. Във всеки случай, много приличаше на английски. \"Днес ние слушаме едно, две, три глас от Иран опозиция. МКО има много трудни очи много отдавна. Ние знаем, че МКО не съответно опозиция в този момент. Ние, мое предпочита към метод на взаимоотношение действие ЕП и Иран е баланс мирно. Днес слушаме различна история от Иран от Ирак. Това е много важно за мен, това ми е целта днес…”(Превод: Бетина Жотева.)За предаването им с Байрактаров друг път ще ви разстройвам.Петък, 29 юниДъжд, дъжд, дъжд… Като заваля, та цяла неделя. Ако до неделя не спре, отлитам. Слагам чадъра отгоре на багажника и ще карам докато стигна земи и народи, които да ме попитат какво е това на багажника. Какво е това лято, бе?! Не ви ли е срам?! Подгизнах в тая шибана държава.Обаче дъждът ни е най-малкият проблем, не ли?Ало, Мента Стоянова! Не ви ли е срам, бе, госпожа!Това, уважаеми читатели, не е въпрос. Отговор е. Не я е срам. Предложила от 1 октомври акцизът върху т.нар. \"нагреваеми тютюневи изделия\" да се изравни с този върху конвенционалните цигари. В момента кутията от нагреваемите струва 5.50 лв.. След промените ще стане 10 лв. И, естествено, толкова и ще се продават. Което е целта на занятието. Тази цел, между другото, съвпада и с напъните на Валери Симеонов да се премахнат ограниченията за пушене в заведенията. И всички тези промени обслужват Пеевски и другите двама собственици в „Булгартабак“, на които съм забравил имената…Ама и само Булгартабак да беше, пак да му туриш пепел… Нали научихте, че вицепремиерът Валери Симеонов заведе 5 министри в Бахрейн на заседание на Комитета по световното наследство на ЮНЕСКО, за да лобират за преразглеждането на проекторешението за Пирин и отпадане на най-важното изискване - че планът за управление на парка трябва да мине през пълна екологична оценка. За да може Цеко Минев необезпокояван да си построи лифтовете, пък и не само тях. Не знам дали успяха. Властта вика, че да, обаче еколозите твърдят, че не. Ще видим.Българското председателството свърши. Във Фейсбук тръгна слух, че след като ние сме управлявали Европа 6 м. , сега Европа на своя ред щяла да поеме управлението на България за 6 м. Даже мога да кажа и кой ги пуска тези слухове, но не съм доносник…И накрая ще завърша с една гатанка, която взех назаем за малко от Георги Кушвалиев:Питам се как да оправим нещата,веднъж забъркани в кашата - ние ли \"да му се махнем от главата\"или той от нашата?", "date": "2018.07.02", "title": "Из делниците на един луд (25-29 юни)"}
{"url": "https://offnews.bg/obshtestvo/finalno-maturata-po-bel-sled-vii-klas-ostava-sashtata-i-prez-2019-683662.html", "text": "Матурата по български език и литература (БЕЛ) за седмокласниците остава същата и догодина. Тя ще включва само материал от VII клас, както беше досега, а не от целия прогимназиален курс, каквито намерения обяви МОН. Препоръка матурата да не се променя за следващия набор седмокласници е изпратил до министерството националният омбудсман Мая Манолова, съобщават от кабинета на обществения защитник.В институцията на омбудсмана са постъпили десетки жалби от разтревожени родители на бъдещи седмокласници и шестокласници, в които заявяват категоричната си позиция срещу намерението на МОН матурата по БЕЛ след VII клас за учебната 2018 г./2019 г. да включва материала от обучението в V, VI и VII клас, съобщават от кабинета на Мая Манолова. Родителите на седмокласници и шестокласници протестират, тъй като техните деца, набор 2005 г. и набор 2006 г., са заварено положение и се опасяват, че може да се окажат неподготвени за новите промени. „Основен принцип в правото е даден закон, ако засяга неблагоприятно лица, то той да важи занапред, а не за заварени случаи. Нашите деца вече преминаха през материала за пети и шести клас, без реално да имат представа, че ще полагат изпит върху него“, пишат те до омбудсмана. Родителите смятат, че е резонно, ако въобще има необходимост от промени във формата, то те да се отнасят за бъдещите петокласници – набор 2007 г.В отговор до омбудсмана Мая Манолова министърът на образованието и науката Красимир Вълчев уверява, че „експертите в МОН се съобразиха с обществените нагласи и с интересите на учениците, затова ще предложат в НВО по БЕЛ през учебната 2018/2019 година да бъде включено учебно съдържание от компонент литература само за VII клас“.", "date": "2018.07.02", "title": "Финално: Матурата по БЕЛ след VII клас остава същата и през 2019"}
{"url": "https://offnews.bg/politika/manolova-dava-na-prokuror-novata-tcena-na-toka-i-parnoto-683665.html", "text": "Омбудсманът Мая Манолова ще даде на прокурор новата цена на тока и парното. Манолова ще се срещне със заместник главния прокурор и ръководител на Върховна административната прокуратура Ася Петрова във връзка с решенията на Комисията за водно и енергийно регулиране за повишаване цените на парното и тока.Средното покачване на цената на електрическата енергия за потребителите на регулирания пазар за новия ценови период е с 2,03%, а на топлинната енергия с 7,33%.„КЕВР продължава своята любима практика да коригира цените на парното и тока само, когато посоката е увеличение, но когато цената на природния газ се намалява, няма съответно намаляване на цените на тези услуги от първа необходимост от българските граждани“, посочи Манолова, като припомни, че намалението на цената на природния газ за четвъртото тримесечие на 2017 г. от 7,29% не е било отразено в цените на парното и тока.По думите ѝ по време на обсъждането за повишаване цените на парното и ел. енергията не е било ясно какво ще бъде увеличението на цената на природния газ, както и че то е било проведено формално.„Сезирали сме и Конституционния съд, атакувайки текста, който не дава право на гражданите да обжалват подобни решения, които касаят бюджета на техните домакинства. Единствената възможност, която остава за правна реакция, е през прокуратурата, която ако намери достатъчно основания, може да протестира тези решения на КЕВР“, обяви Манолова.", "date": "2018.07.02", "title": "Манолова дава на прокурор новата цена на тока и парното"}
{"url": "https://offnews.bg/112/izdirvana-ot-politciata-mlada-zhena-e-zaginala-v-katastrofata-na-magis-683668.html", "text": "Млада жена, загинала днес следобед в, е била обявена за издирване от столичното Осмо районно управление.Източници от полицията заявиха пред БНР, че вероятно тя е била наркозависима и на метадонова програма.Предполага се също, че шофьорът на колата е бил неправоспособен.Предстои да бъдат извършени проби, които да установят евентуално наличие на наркотици в кръвта на загиналите.Сигналът за тежката катастрофа на автомагистрала Тракия, в района на град Раковски, е подаден днес към 16.25 ч.Ударили са се два леки автомобила и ТИР, които се движили от Бургас към София.От полицията в Пловдив уточниха, че \"Фолксваген\" се е блъснал в спрял в аварийната лента товарен автомобил. След удара леката кола се е завъртяла и е блъсната от \"Мерцедес\".Загиналите са водачът на \"Фолксвагена\", роден през 1983 година, и три години по-голяма от него пътничка.Шофьорът на камиона, който е бил извън него, е откаран в болница. Леко пострадал е и шофьорът на \"Мерцедеса.", "date": "2018.07.02", "title": "Издирвана от полицията млада жена е загинала в катастрофата на магистрала Тракия"}
{"url": "https://offnews.bg/politika/bsp-poiska-borisov-da-kazhe-dali-rusia-i-kitaj-sa-zaplaha-za-mira-683656.html", "text": "Изпълнителното бюро на БСП поиска министър-председателят Бойко Борисов да каже съгласен ли е с квалификациите по адрес на Русия и Китай на втория човек в партията си Цветан Цветанов.Председателят на парламентарната група на ГЕРБ заяви на брифинг в парламента в събота, че \"Русия и Китай са едни от основните заплахи за мира и сигурността.\"Като оценяваме това изявление като безотговорно, непремерено и създаващо рискове за България, приемаме, че то е официална позиция на партията, респективно и на излъченото от нея и нейната Парламентарна група правителство, заявяват от Столетницата.От БСП отправят към Борисов следните въпроси:От левицата Настояваме българският министър-председател да поеме лична отговорност за тези изявления като или ги потвърди, или се разграничи категорично със съответните действия по отношение на втория човек в партията му. Липсата на такива действия за нас ще означава, че правителството се солидаризира с тези позиции или че вторият човек в ГЕРБ вече, де факто, е първи.", "date": "2018.07.02", "title": "БСП поиска Борисов да каже дали Русия и Китай са заплаха за мира"}
{"url": "https://offnews.bg/ikonomika/eto-gi-vizhte-novite-vlakove-za-sofijskoto-metro-snimki-683650.html", "text": "Първият от 20 нови метровлака, които ще обслужват третия лъч на метрото, вече е в София.Мотрисите са произведени от консорциума между Siemens и Newag. Първият влак тръгна към София на 25 юни, като транспортирането му се извършваше основно през нощта със специален извънгабаритен транспорт.Влаковете са с висока енергийна ефективност и поради олекотената им конструкция, имат и по-нисък разход на енергия.", "date": "2018.07.02", "title": "Ето ги: Вижте новите влакове за софийското метро (снимки)"}
{"url": "https://offnews.bg/sviat/mistichna-tragedia-otkriha-10-dushi-obeseni-v-kashta-v-delhi-683648.html", "text": "В къща в индийската столица Делхи откриха обесени 10 души, съобщи местната полиция, цитирана от Би Би Си. Те са членове на едно семейство. Повечето са били със завързани очи и усти, а ръцете им са били завързани на гърба. На пода е открита и възрастна жена, също мъртва. Семейството се преместило в Делхи от Раджастан преди 20 години. Семейството е имало два магазина на първия етаж на триетажната им къща. Телата са открити в неделя сутринта от съсед, който влязъл в магазина, за да си купи мляко. Полицията има данни, че семейството се е занимавало с окултни практики, което може да е свързано със смъртта им. За момента властите не изключват и убийството като версия. Официалната причина за смъртта им ще бъде определена след извършване на аутопсия. Полицията разпитва съседите им и проверява записи от видеокамери. ", "date": "2018.07.02", "title": "Мистична трагедия: Откриха 10 души обесени в къща в Делхи"}
{"url": "https://offnews.bg/futbol/sarbin-li-e-geroiat-za-harvatia-683651.html", "text": "Вратарят на Хърватия Даниел Субашич се превърна в герой за страната си след победата над Дания в 1/8-финалите на световното първенство в Русия. Стражът на френския Монако отрази три дузпи и на практика класира \"шахматистите\" напред.До драмата с дузпите можеше да не се стига, ако звездата на тима Лука Модрич бе отбелязал от дузпа в добавеното време, но Каспер Шмайхел хвана ъгъла и отрази топката.\"Радвам се за целия хърватски народ\", каза скромно героят Субашич след мача, като даде ясен знак към коя нация принадлежи. Не така обаче смятат таблоидите в Сърбия, които припомниха една стара история около произхода му и последвалите проблеми заради това.Даниел е роден в семейство на хърватка и сърбин, поради което преди 11 години бъдещият му тъст не искал и да чуе да му даде ръката на дъщеря си. Тогава Анте Боча дори заплашва своята Антония, че по-скоро ще я пребие и заколи, отколкото да я даде на сърбин =. За да бъде с Даниел, Антония бяга от дома си и се скрива в неговата къща в Задар.\"Аз съм сърбин, а Антония е хърватка, която със своята любов показа как се преодоляват предразсъдъците\", е цитиран да казва Субашич по това време от хърватските медии. В следващите години той \"забравя\" сръбската част от проидхода си.\"Баща ми е православен, а аз съм хърватин и католик\", вече казва Субашич, който дебютира за Хърватия през 2009 година, а от шест сезона пази на най-високо ниво в Монако.Друг любопитен епиозд около мача с Дания беше фланелката, която Субашич носеше под екипа си и демонстрира след мача. На нея беше изобразен ликът на трагично загиналия преди 10 години негов много близък приятел Хървойе Чустич.\"Хървойе ще бъде завинаги с мен, не само върху фланелката ми, а в сърцето ми\", казва Субашич, който още чувства вина за смъртта на приятеля си, с когото са израснали заедно и са били повече от братя. Хървойе умира от мозъчен кръвоизлив, след като удря главата си в бетонна преграда по време на мач между Задар и Цибалия при борба за висока топка. Именно Субашич праща в полето фаталната топка, за която скача приятелят му Хървойе.", "date": "2018.07.02", "title": "Сърбин ли е героят за Хърватия?"}
{"url": "https://offnews.bg/futbol/nejmar-povede-brazilia-kam-1-4-finalite-na-mondiala-video-683667.html", "text": "Бразилия се класира за 1/4-финалите на световното първенство, след като победи Мексико с 2:0. Първия гол за \"кариоките\" бе дело на Неймар, който се разписа в 51-ата минута. 2:0 направи Роберто Фирмино, малко преди последния съдийски сигнал, като в основата на попадението пак стоеше суперзвездата на Пари Сен Жермен.Считани за аутсайдери в двубоя, мексиканците започнаха със самочувствие, но след това класата на южноамериканците си каза думата и те стигнаха до очакван триумф.За \"ацтеките\" това е 7-о поредно отпадане на 1/8-финалите, но реално тимът трудно щеше да продължи напред. \"Селесао\" пък ще научи своя съперник в следващата фаза тази вечер от 21:00 часа българско време, когато Япония и Белгия излизат в осминафинална среща.Футболистите на селекционера Тите се намират в страхотна серия от 15 поредни мача без загуба (11 победи и 4 равенства). Южноамериканците стартираха световното първенство колебливо с равенство 1:1 в Швейцария.След това обаче \"селесао\" набра сериозна скорост и взе две победи с по 2:0 над Коста Рика и Сърбия и така завършиха начело в своята Група Е.", "date": "2018.07.02", "title": "Неймар поведе Бразилия към 1/4-финалите на Мондиала (видео)"}
{"url": "https://offnews.bg/ikonomika/dve-balgarki-bez-nikakvi-dohodi-sa-poharchili-nad-1-milion-leva-za-god-683671.html", "text": "Две жени в България са похарчили по над 1 милион лева през 2016 г., но не са посочили никакви доходи пред данъчните. Единият сигнал е от данъчната дирекция в Пловдив, а другият е от София, съобщава bTV.Разходите, които са за над 1 милион лева, излизат от фактури за извършени услуги и покупки на името на двете жени, които са се осигурявали върху минималния осигурителен доход.В момента НАП проверява доходите в семействата им, както и издръжката на домакинствата и разходите им.В петък от приходната администрация обявиха, че започват проверки на 290 души, които са извършили разходи за минали години над 50 000 лв., но едновременно с това нямат никакви официално декларирани доходи.Общото между всички, на които са възложени проверки, е че са се осигурявали върху минималния осигурителен доход, но дори не са подали данъчна декларация за доходите, поясняват от НАП. Едновременно с това тези физически лица са извършили значителни разходи.", "date": "2018.07.02", "title": "Две българки без никакви доходи са похарчили над 1 милион лева за година"}
{"url": "https://offnews.bg/tenis/grigor-dimitrov-otpadna-bezslavno-ot-uimbaldan-video-683673.html", "text": "Най-добрият ни тенисист Григор Димитров приключи участието си на турнира от Големия шлем \"Уимбълдън\" още в първия кръг. Талантът от Хасково отстъпи на Станислас Вавринка с 6:1 6:7(3) 6:7(5) 6:4.Така в следващата фаза Вавринка очаква Джаред Доналдсън. С това си поражение Димитров губи 170 точки за световната ранглиста, като тепърва ще става ясно колко позиции ще загуби в топ 10 в света.Димитров изигра много добре първия сет, в който се възползва от колебанията на Вавринка. Българинът поведе с 5:0. Едва тогава съперникът му успя да вземе първи гейм, като спечели подаването си на нула. Веднага шестият в света улови възможността да приключи сета при свой сервис.Вторият сет беше далеч по-оспорван. След серия бързи сервис-геймове швейцарецът проби пръв за 4:2. Димитров отговори мигновено и изравни за 4:4. Последва нова размяна на бързи геймове, за да се стигне до момента, в който Вавринка стигна до два сетбола при 6:5 и 40:15 при начален удар на българина. Димитров успя да се защити и прати сета в тайбрек. Той започна с поредица минипробиви, но след 3:3 Вавринка спечели четири поредни точки и изравни резултата.Поставеният под номер 6 българин успя да поеме контрола на случващото се в ранен етап от третата част, като вдигна нивото на играта си. След ранен пробив Димитров поведе с 3:0, а пропусна да увелечи преднината си в шестия гейм, когато не успя да реализира възможност за пробив. Той обаче запазваше аванси и при 5:2 сервираше за сета. Тогава допусна колебания и след няколко грешки изоставаше с 15:40. Още една непредизвикана грешка и Григор си усложни живота, като върна швейцареца в сета. Вавринка се възползва и малко по-късно изравни резултата за 5:5.За втори път от началото на мача сетът трябваше да бъде решен след тайбрек. В него на два пъти българинът повеждаше с минипробив, но веднага съперникът му го връщаше. Григор прати в аут топката от форхенд и Стан поведе с 5:4 и му предстояха два сервиса. Вавринка стигна до два сетбола, но отличен ретур спаси първия. Минаващ удар на швейцареца обаче сложи край на сета и той вече водеше в резултата.Две непредизвикани грешки на Стан Вавринка при 1-1 и 15-15 дадоха два шанса на българина за ранен пробив в четвъртата част. В този момент обаче сервиращият се разигра и показа някои великолепни отигравания, с които се измъкна. След труден сервис гейм Григор също получи шанс за пробив, благодарение на нова непредизвикана грешка на опонента му при 30-30, но върна жеста и се стигна до дюс. Два начални удара в тялото спасиха швейцареца.До 5-4 двамата успяваха да удържат подаванията си, но принуден да сервира за оставане в мача Димитров допусна три непредизвикани грешки и даде два мачбола на съперника си. Първият бе спасен след колебливо излизане на мрежата, което Вавринка не успя да преодолее. Вторият се игра на втори сервис и Стан хладнокръвно изхвърли българина от турнира.", "date": "2018.07.02", "title": "Григор Димитров отпадна безславно от Уимбълдън (видео)"}
{"url": "https://offnews.bg/politika/borisov-shte-otchete-evropredsedatelstvoto-pred-deputatite-na-13-iuli-683655.html", "text": "Министър-председателят Бойко Борисов ще отчете по своя инициатива резултатите от Българското председателство на Съвета на ЕС пред народните представители, съобщиха от правителствената информационна служба.Премиерът е изпратил писмо до председателя на парламента Цвета Караянчева. Той предлага да представи пред народните представители отчета за работата на правителството в рамките на Българското председателство на 13 юли 2018 г., петък, когато традиционно се провежда парламентарният контрол. Засега не е ясно дали Борисов ще отговаря и на въпроси по други теми.Българското председателство приключи на 30 юни.", "date": "2018.07.02", "title": "Борисов ще отчете Европредседателството пред депутатите на 13 юли"}
{"url": "https://offnews.bg/analizi-i-komentari/vodeshtiat-ne-e-ot-nashite-683635.html", "text": "В този коментар няма да нарека никого „долен мръсник”. Защото няма да е правилно.Но спонтанният изблик на премиера по адрес на някакъв съмнителен гръцки сайт написал, че Борисов си купил остров в Гърция, е доста показателен за чувствителността на всеки човек към клеветите и фалшивите новини.Крайно време е тези, на които даваме власт, да разберат следното: Когато медиите започнат да линеят, идва времето на калташките битки. Ако една медийна група за саморазправя с определени личности или социално-икономически поръчители. Това е затворен кръг, мръсна битка, която лепне по всички.Но темата е много по-дълбока. Благодаря ви, че всяка неделя гледате „120 минути”, ние наистина се стараем да работим почтено и професионално. Но ще ви споделя нещо. Много често, когато в студиото седне някой, който в момента е неудобен за силните на деня, моментално нашата „Фейсбук” страница се наводнява с еднотипни коментари от тролове, които целят да наложат определено внушение, основно у хората, които не гледат интервюто. Това няма голямо значение, това е част от „технологичния прогрес” на блатото.Но в следващите дни координирано и масирано в цяла група вестници и сайтове следва саморазправа с гнусни клевети и обидни квалификации към журналиста, дори неговото семейство, приятели или роднини, защото е дръзнал да има неудобен гост, да зададе остър въпрос или да направи остър анализ. Той трябва да бъде назидан публично, да поеме клевети, помия, за да знае, че следващия път трябва да следва „правилната линия”.Това се случва отдавна и на много колеги. Някои се отказват, други започват да се съобразяват. Така работят новите репресии – разделяй на „наши” и „ваши” и владей. Каним политик от една партия и продуцентът ми чува: „Водещият не е от нашите”. Какви ваши, бе! Един журналист не трябва да е ничий. Един журналист трябва да е приятел със съвестта си, а не с вас. Дори не е нужно някой да е срещу теб, те просто може да си вършат работата. Това ги прави още по-неудобни, защото те са непредсказуеми. Но няма да чуете никого от колегите да казва: „Мръсници”. Поне не и в ефир.Защото коментираш ли фалшиви новини, директно ги правиш истински. Споделям ви това, защото отдавна трябваше да го направим. Всички заедно. Защото трябва да го знаете.Калташките битки пръскат по цялото общество. То губи своите медии. То губи своите рефлекси. А няма ли хора, които да питат, се появявaт тези, които да калят. Във всички посоки, в зависимост от поръчителя. Сенки на безчестието и приятели на упадъка. Калящите са по-удобни от питащите. Докато не се обърнат срещу теб, а това винаги се случва. Сигурен съм, че го усещате. Сигурен съм, че и вие се чувствате неудобно и омърсени, когато се докоснете до поредната саморазправа с някого. Или до поредната манипулация.И какво правите – просто преставате да вярвате. Зачерквате всички. И сте прави. Това е защитен механизъм, така съхранявате себе си и собственото си усещане за реалността. Никой не обича да го правят на балък или да го подценяват. Затова ще ви кажа за пореден път – останете верни на себе си. Защото много хора искат да ни вкарат в калта. Там е най-сигурно. Колкото до нас, когато ни окалят, се къпем. До следващото оцапване. И до следващото измиване. И прочее, калташки ми ти работи.Б. ред. - Коментар на водещия на предаването 120 минути по бТВ Светослав Иванов.", "date": "2018.07.02", "title": "Водещият не е от нашите"}
{"url": "https://offnews.bg/temida/konstitutcionniat-sad-gleda-deloto-za-chastnata-ohranitelna-dejnost-683631.html", "text": "Във вторник Конституционният съд ще разгледа делото за Закона за частната охранителна дейност. Делото беше образувано по , който иска да бъдат обявени като противоконституционни текстовете, въвеждащи нов лиценз - охрана на урбанизирани територии. С атакуваните от Сотир Цацаров текстове в Конституционния съд е предвиден нов вид охрана - на урбанизирана територия.Според обвинител №1 текстовете противоречат на Конституцията, в която е посочено, че осигуряването на обществения ред е приоритет на правителството. Според Цацаров текстовете в закона позволяват  от частни субекти. В искането се посочва:Според него правото да се сключва договор за охрана на урбанизирана територия от страна на кмета на общината ще постави гражданите в положение на зависимост от неговата воля дали, доколко и чрез кого да се осъществява частна охранителна дейност в съответното населено място. от депутати от ГЕРБ и приет скоростно на две четения въпреки отправените предупреждения от бранша на охранителните фирми, че текстове от него противоречат на конституцията и европейското право. Според новите текстове се въвежда охраната на урбанизирани територии, които са определени като \"селищната територия, обхваната от границите на населеното място или селищното образувание (строителните му граници), определени с устройствен план, без да се включва землището“. За осъществяването на тази дейност охранителите ще могат да използват сила и помощни средства, а договорите за охрана ще бъдат сключвани с кметовете на общини. Подобно искане към Конституционният съд и със сходни аргументи . Според държавния глава общественият ред е ценност, която крепи целостта на обществото и дейностите по опазването му трябва да съответстват на нормите на Конституцията и законите, а те поверяват опазването му върху определени органи на публичната власт.„Държавата няма право да абдикира от грижата за сигурността и спокойствието на хората в населените места, вкл. в т.нар. урбанизирани територии. Възможността, която дава ЧЗОД на търговски дружества да извършват действия по охрана на урбанизирани територии, по същество е отказ от страна на държавата чрез нейните изпълнителни органи да осъществява възложените функции по охрана на обществения ред“, посочва Румен Радев в обръщението си към Конституционния съд.Вероятно двете искания ще бъдат присъединени към едно дело.", "date": "2018.07.02", "title": "Конституционният съд гледа делото за частната охранителна дейност"}
{"url": "https://offnews.bg/tenis/grigor-dimitrov-i-viktoria-tomova-startirat-na-uimbaldan-683636.html", "text": "Първите ни ракети Григор Димитров и Виктория Томова ще стартират днес участието си на турнира от Големия шлем \"Уимбълдън\" на свещената трева в Лондон.Димитров излиза срещу Стан Вавринка (Швейцария) в определяния от мнозина за най-интересен двубой от първия кръг на “Уимбълдън”.Двамата ще се изправят един срещу друг в третия по програма мач на централния корт на “Ол Инглад Клъб”. Очаква се срещата да започне след 18 часа.Томова пък ще направи своя дебют в основната схема на “Уимбълдън” срещу Тереза Смиткова от Чехия. 23-годишната софиянка намери място сред участничките след три трисетови победи в квалификациите - срещу австралийката Джейми Форлис с 6:3, 2:6, 6:4, срещу Аяно Шимизу от Япония с 6:3, 4:6, 6:0 и срещу 19-годишната рускиня Анна Калинская с 6:4, 6:7(5), 6:3.Ако прескочи първото препятствие, Томова ще срещне американската суперзвезда Серина Уилямс или холандката Аранча Рус.", "date": "2018.07.02", "title": "Григор Димитров и Виктория Томова стартират на \"Уимбълдън\""}
{"url": "https://offnews.bg/dw/savet-kam-germanskite-turisti-u-nas-vnimavajte-po-tamno-na-trotoarit-683637.html", "text": "България е сред любимите летни дестинации на германците. Затова „Зюддойче Цайтунг“ публикува интересен списък от съвети към туристите от Федералната република със заглавие „На почивка в България: Защо не?“, цитиран от .Много шофьори се изкушават да изпият по някое и друго питие преди да седнат зад волана. Мислят си, че знаят на какво количество алкохол се равняват допустимите 0,5 промила. „Но внимание!“, предупреждава германският „Зюддойче Цайтунг\": „Ако сте пили българска домашна ракия, сметките Ви могат да се окажат криви\".Когато човек е на почивка в страна, чийто език не говори, често се налага да използва мимики и жестове. На повечето места по света кимането сигнализира съгласие и потвърждение, а клатенето на глава - несъгласие. Но не и в България, пише „Зюддойче Цайтунг“: „Когато българите не са съгласни, те кимат. Когато се съгласяват, клатят с глава - и то въодушевено. Затова: Кимайте само в знак на несъгласие!\" съветва германското издание.„Растящата престъпност през последните години предизвика растящо безпокойство сред мнозина българи. Носят се какви ли не слухове за наличието на руска и турска мафия. Макар и да няма място за паника, все пак трябва да се знае, че България не е вече така сигурна, както едно време\", пише „Зюддойче Цайтунг“. Изданието съветва туристите да носят ценностите със себе си и да ги пазят грижливо, да паркират само на охранявани паркинги и да не оставят в колите си никакви видеокамери, мобифони и дамски чанти, както и да не демонстрират излишно, че носят в себе си големи суми в брой.„Да обменяте валута по улиците на българските градове не си заслужава, а и е нелегално. Макар и по-рядко от преди, но все още се срещат мошеници, които предлагат на туристите обмяна по курс, по-изгоден от официалния. В никакъв случай не се подвеждайте по подобни предложения, защото в България има много ловки фалшификатори на банкноти\", пише „Зюддойче Цайтунг\". Изданието съветва германските туристи да проявяват мнителност и тогава, когато някой им предложи да им развали по-голяма банкнота с по-дребни. Вестникът препоръчва още да не се ползват услугите на обменни бюра, защото в много от тях курсовете са неизгодни, а да се ходи в банка или да се теглят пари от банкомат.Разходките по тъмно са крайно опасни. Но не толкова заради джебчиите, а заради дупките по уличната настилка и тротоарите, твърди германското издание и препоръчва на германските туристи да си носят джобни фенерчета.", "date": "2018.07.02", "title": "Съвет към германските туристи у нас: Внимавайте по тъмно, на тротоарите дебнат опасни дупки"}
{"url": "https://offnews.bg/obshtestvo/otvoreno-pismo-apelira-deputatite-da-platiat-operatcia-na-balgarka-v-c-683639.html", "text": "Адв. Красимир Недев публикува отворено писмо до депутатите в 44-тото Народно събрание с призив да дарят средства за операция на българка, която живее в чужбина.От помощта се нуждае Надежда Огойска - дъщеря на поетесата Маргарита Петкова. 35-годишната майка на две деца се бори с рака от две години, претърпяла е три операции и химиотерапия, а за лечението ѝ са нужни още 78 000 британски лири. Оказва се, че за нея не може да се направи DMS кампания, защото живее в чужбина. Средствата са нужни са нов цикъл на лечение в Истанбул, тъй като терапията във Великобритания до този етап не е била успешна.Хората, желаещи да се включат с дарителство, могат да го направят чрез , която вече е набрала немалка сума, както и чрез платформата .Публикуваме отвореното писмо на адв. Недев:", "date": "2018.07.02", "title": "Отворено писмо апелира депутатите да платят операция на българка в чужбина"}
{"url": "https://offnews.bg/obshtestvo/1200-kandidat-studenti-na-testa-po-matematika-v-tu-sofia-683633.html", "text": "В присъствието на ректора - проф. Георги Михов, зам.-ректора по учебна дейност и акредитация проф. Любомир Димитров, декана на ФПМИ - проф. Георги Венков и началника на Учебен отдел, г-н Спасен Цветков, кандидат-студентката Александра Велчева от гр. Кърджали изтегли Вариант №1 на редовния тест по математика за 1200-та кандидат-студенти, които се явиха на изпита. При изтеглянето на темата асистира кандидат-студентът Валентин Георгиев от гр. Плевен, който отвори и втория плик, съдържащ Вариант №2. Ректорът поздрави кандидатите с направения избор и им пожела на есен да се срещнат отново, вече студенти в най-реномираното висше техническо училище в България.", "date": "2018.07.02", "title": "1200 кандидат-студенти на теста по математика в ТУ - София"}
{"url": "https://offnews.bg/tenis/federer-izglezhdam-dobre-chuvstvam-se-dobre-vsichko-e-dobre-683643.html", "text": "Швейцарската легенда Роджър Федерер ще опита да защити миналогодишната си титла и да триумфира в турнира от Големия шлем \"Уимбълдън\" за рекорден девети път. Маестрото демонстрира преповдигнато настроение преди старта на надпреварата.\"Чувствам се чудесно сег. Изглеждам добре, чувствам се добре, всичко е добре. Честно казано наистина се чувствам добре. Бях изморен в началото на седмицата, след като изиграх девет мача за 12 дни в Щутгарт и Хале.Мисля, че тези три месеца почивка отново ми помогнаха изключително много. Прекарах си прекрасно – ваканция, време за семейството, тренировки, фитнес, тенис. Всичко сработи много добре. През тази седмица предимно се възстановявах, за да съм свеж за \"Уимбълдън\".Все едно излизам на финал, такова е усещането за предстоящия ми мач срещу Лайович. Може би носи дори повече нерви, понеже все още не си се аклиматизирал към корта. Мисля, че опитът в големи мачове, който съм натрупал през годините може да ми помогне\", каза Федерер.Първият двубой от кампанията на осемкратния шaмпион стартира кампанията си срещу Душан Лайович. Българският талант Григор Димитров пък също стартира днес срещу Станислас Вавринка. Срещата ще започне не по-рано от 18:15 часа българско време.", "date": "2018.07.02", "title": "Федерер: Изглеждам добре, чувствам се добре, всичко е добре"}
{"url": "https://offnews.bg/futbol/tcska-shte-podsilva-atakata-683642.html", "text": "От ЦСКА подготвят още трансфери, които да подсилят отбора. Тимът се нуждае от повече мощ на върха на атаката. В контролите до момента там е ползван или младокът Тонислав Йорданов или Кирил Десподов.Причината е, че голмайсторът Фернандо Каранга се присъедини към съотборниците си след старта на подготовката. Освен това бразилецът лекуваше контузия, която получи в края на миналия сезон. Треньорът Нестор ел Маестро настоява в отбора да бъде взет още един класен централен нападател и той да бъде алтернатива на бразилеца.Както в ЦСКА готвят входящи трансфери, така няма да е изненада ако бъде осъществен и изходящ такъв. Още повече че има сериозен интерес към двама от асовете в отбора Фернандо Каранга и Кирил Десподов.Според английските медии Рединг вече е започнал преговори за закупуването на бразилския нападател. От ЦСКА ще задържат стрелеца за двубоите с Рига от Лига Европа, но до края на трансферния прозорец може и да се разделят с него.Иначе днес \"червените\" ще изграят последната си контрола в Австрия срещу Брьондби. Двубоят е от 19:00 часа и ще бъде излъчен на живо в CSKA.BG.До момента на австрийска земя ЦСКА постигна две победи срещу японския В-Варен Нагасаки с 3:0 и руския Уфа с 2:0 и записа нулево равенство с украинския шампион Шахтьор (Донецк).\"Червените\" се прибират в София утре вечер с полет от Мюнхен, който се очаква на Терминал 2 на летище София в 23:00 часа.", "date": "2018.07.02", "title": "ЦСКА ще подсилва атаката"}
{"url": "https://offnews.bg/ikonomika/bsp-poiska-analizite-za-kontcesiata-na-letishte-sofia-683641.html", "text": "Парламентарната група на „БСП за България” изпрати искане до министъра на транспорта Ивайло Московски във връзка с откритата миналата седмица процедура за определяне на концесионер и възлагане на концесия на летище София, съобщиха от Столетницата.Социалистите поискали да им бъде предоставен анализът на международните консултанти – Световна банка и Европейска банка за възстановяване и развитие за процедурата.Освен това от партията са изискали и документацията за обявяване на процедурата за отдаване на концесия на летище София.Правителството рестартира процедурата миналия четвъртък. Предишният опит столичната аерогара да бъде отдадена на концесионер бе прекратена по време на служебното правителство на проф. Огнян Герджиков по настояване на президента Румен Радев.Веднага след обявяването на новата процедура от БСП поискаха тя да бъде спряна. Според депутата от левицата Георги Свиленски в общественото пространство имало притеснения, че летището ще бъде дадено на турска фирма.", "date": "2018.07.02", "title": "БСП поиска анализите за концесията на летище София"}
{"url": "https://offnews.bg/izvan-terena/po-balkanski-harvatski-fenove-otpraznuvaha-pobedata-nad-dania-s-hora-683669.html", "text": "Феновете на Хърватия извиха кръшни хора след победата на \"шахматистите\" над Дания след изпълнение на дузпи, което класира балканците за 1/4-финалите на световното първенство.Редовното време завърши 1:1, Лука Модрич изпусна да реши мача от бялата точка в продълженията и така се стигна до дузпите. При тях \"ватрените\" бяха по-точни и победиха с 3:2.Големият успех на националния отбор предизвика отдавна невиждана еуфория и огромна радост в цяла Хърватия, която дълго ще помни нощта, в която \"ватрените\" се класираха за четвъртфинал на световно.В социалните мрежи се появи видео, на което се вижда как десетина фена танцуват хоро, което поразително прилича на българското \"Четворно\" от шопската етнографска област.", "date": "2018.07.02", "title": "По балкански: Хърватски фенове отпразнуваха победата над Дания с хора (видео)"}
{"url": "https://offnews.bg/zvezdi/po-sveta-s-viasat-nature-ot-ponedelnik-do-petak-683511.html", "text": "Пътувайте по екзотични места из целия свят това лято със Стив Бакшал, Доминик Монахан, Найджъл Марвин, Луси Кук, Бен Фогл и Пол О'Грейди - героите на тв канала Viasat Nature.В тематичния пояс „По света с Viasat Nature“ всяка делнична вечер, от 2 юли, можете да видите техните приключенски поредици.• Диви същества с Доминик Монахан е на начало 18:20. Последвайте актьора Доминик Монахан („Властелинът на пръстените“) в издирването на най-опасните, неуловими и впечатляващи диви същества на планетата в тази оригинална поредица.\"Разговор с животните\" е от 19:05. Луси Кук е зоолог и изследовател. Тя се запознава с учени от цял свят, които разкриват нови аспекти на комуникацията между животните.• \"Смъртоносни австралийци\" започва в 21:00. Предаването разглежда отблизо тайния живот на най-известните убийци в Австралия - най-отровните змии в света, смъртоносни медузи, чудовищни крокодили и зловещи паяци.", "date": "2018.07.02", "title": "По света с Viasat Nature - от понеделник до петък"}
{"url": "https://offnews.bg/obshtestvo/pravozashtitni-organizatcii-preduprezhdavat-che-gpk-ogranichava-prava-683649.html", "text": "Промените в Гражданския процесуален кодекс (ГПК) ограничават правата на пострадалите при катастрофи. В позиция на Българска асоциация на пострадали при катастрофи се посочва, че с предложените изменения в ГПК се ликвидира правото на избор, което потребителите имат съгласно сега действащите разпоредби на закона.Действащите разпоредби на ГПК дават правото на избор на всеки български гражданин, в качеството му на потребител, да избере пред кой съд да предяви своя иск срещу застраховател, банка, мобилен оператор и т.н. – пред съда по неговия постоянен адрес или пред съда по седалището на ответника, уточняват от организацията.Предложените изменения в разпоредбите на чл. 113 и чл. 115, ал. 2 от ГПК задължават потребителя да търси правата си само и единствено в съдилището по личния му постоянен адрес, което на практика ще доведе до ограничаване на достъпа му до правосъдие.Ако предложените промени в ГПК влязат в сила, то ще се стигне до блокиране на делата с години. Една от причините, които биха довели до това е липсата на достатъчно вещи лица на много места в страната. В много от съдебните райони в страната броят на вещите лица е изключително оскъден, което често довежда до неоправдано забавяне на делата, се казва в позицията.Ако въпросната промяна бъде въведена, тя ще бъде свързана с допълнителни разходи за адвокатски услуги за застрахователи, банки, мобилни оператори, което неминуемо ще доведе до повишаване на цената на задължителната застраховка „Гражданска отговорност“, банковите такси и таксите на мобилните оператори.В тази връзка на 3 юли от 11:00 ч. в БТА ще бъде представен и Доклад за извършена проверка на Инспектората към Висшия съдебен съвет за 2018 г. Организатори са Българска асоциация на пострадали при катастрофи, Федерация на потребителите в България, Българска асоциация за закрила на пациентите, Асоциация Активни потребители.", "date": "2018.07.02", "title": "Правозащитни организации предупреждават, че ГПК ограничава правата на пострадалите при катастрофи"}
{"url": "https://offnews.bg/sviat/linchuvaha-petima-dushi-v-india-sled-neverni-sluhove-che-sa-pohititel-683653.html", "text": "Петима души са били линчувани през последните дни след неверни слухове, че са похитители на деца, разпространени в приложението WhatsApp. Осем души са били нападнати, след като един от тях е забелязан от местните жители да разговаря с дете, докато двамата слизали от автобус близо до Раинпада в Западна Индия. Трима успели да избягат, а останалите петима били отведени до мястото, където се събира съветът на селището, и били пребити до смърт. Жителите на селището са идентифицирали предполагаемите похитители от видеоклипове в WhatsApp.Индийската полиция е арестувала 23-ма души. Разследването по случая продължава.Повече от 25 души са били убити в Индия през последните месеци при прояви на колективна агресия, провокирани от \"фалшиви новини\" за похитители на деца.Жертвите често са непознати за селищата хора, които местните възприемат като похитители, а новите технологии са направили разпространението на слуховете по-лесно. ", "date": "2018.07.02", "title": "Линчуваха петима души в Индия след неверни слухове, че са похитители на деца"}
{"url": "https://offnews.bg/obshtestvo/bez-voda-v-chasti-ot-tcentara-vitosha-i-dragalevtci-683587.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Изграждане на сградно водопроводно отклонение на ул. „Пиротска“ в Център налага спиране на водоподаването от 10:00 до 18:00 часа по ул. „Пиротска“ от ул. „Опълченска до ул. „Странджа“. Инвестиционен проект за реконструкция на уличен водопровод на ул. „Могилата“ в кв. „Витоша“ налага спиране на водоподаването от 9:00 до 19:00 часа по ул.“Могилата“ от ул.“Чавдар Мутафов“ до ул.“Марин Тодоров“, ул.“Могилата“ №7, ул. „Марин Тодоров“, ул. „Раде Радев“, ул. „Димитър Яблански“. След възстановяване на водоснабдяването е възможно временно повишаване мътността на водата.Изпълнение на инвестиционен проект за реконструкция на уличен водопровод на ул. „Зографска легенда“ във вилна зона „Милкова кория“ кв. „Драгалевци“ налага спиране на водоподаването от 9:00 до 19:00 часа на ул. „Зографска легенда“, ул. 406, ул. „Наум“, ул. „Св. Ангеларий“. След възстановяване на водоснабдяването е възможно временно повишаване мътността на водата. След реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги. ", "date": "2018.07.02", "title": "Без вода в части от центъра, Витоша и Драгалевци"}
{"url": "https://offnews.bg/sviat/germania-varvi-kam-pravitelstvena-kriza-683623.html", "text": "Търканията в Германия по проблема с имигрантите е на път да се превърне в правителствена криза.Това става три години след решението на Ангела Меркел страната да приеме безпрепятствено стотици хиляди търсещи убежище.Какви са причините за конфликта?Той започна около средата на юни, когато министърът на вътрешните работи Хорст Зеехофер, освен това и председател на много консервативна баварска партия – християнсоциалния съюз (ХСС), създаде план, който искаше да представи за да втвърди политиката за даване на убежище в страната. Този план бе блокиран от канцлерката Ангела Меркел. Тя отказа главната мярка, предложена ѝ от нейния министър: експулсиране още на германската граница на искащите да влязат в страната мигранти, които вече са регистрирани в друга държава от Европейския съюз. Трудно съставената през март правителствена коалиция е от твърдо дясно до умерено ляво: тя обединява, освен ХСС и дясноцентристката партия на канцлерката – ХДС, и социалдемократите.Защо това различие се изроди в криза? Министърът не искаше да отстъпи. Той дори даде ултиматум на канцлерката: налагането от началото на юли на мерки по границите с министерско постановление, поради липсата на други еквивалентни ограничителни мерки на европейско равнище. От своя страна канцлерката не иска да отстъпи пред желанието за връщане на мигрантите от страх пред \"ефекта на доминото\" в цяла Европа. Баварският министър прецени, че резултатите от неотдавнашната среща на върха на ЕС са недостатъчни и призова за национални мерки.Конфликтът - само за мигрантите?Той е по-дълбок. Баварската партия, подкрепяна от дясното крило в самата партия на Меркел, изглежда решена да си уреди веднъж и завинаги всички политически сметки с канцлерката като многократно е осъждала решението за отваряне на границите на през 2015 за стотици хиляди търсещи убежище или по-добро препитание. Освен мигрантите, и Ангела Меркел е на мушката на тази здрава ръка, ХСС отдавна смята, че след 13-години на власт тя достатъчно е отместила консервативния лагер към центъра за почти 13 години на власт.Германската левица отхвърли \"преврата в Германия\". Няколко германски медии виждат в тази офанзива и пристигането на \"Тръмпизма\" в страната. ХСС, която разпростира виждането си за \"Германия преди всичко\" върху мигрантите, също се е наострила от близостта на регионалните избори в Бавария през октомври, когато според проучвания на общественото мнение може да загуби абсолютното си мнозинство в резултат на натиска на крайнодесните антимигранти. Какви са сценариите за бъдещето? Ако в крайностите не бъде намерен компромис, баварската партия няма да има друг избор освен да напусне правителството или да премине към по-силови действия.Министърът на вътрешните работи трябва да принуди своя собствен шеф да приеме отблъскването на мигранти още от границите самостоятелно. Но канцлерката в този случай няма да има друг избор освен да уволни своя министър, което ще доведе до излизането на ХСС от коалицията и до падане на правителството, тъй като то ще остане без мнозинство в долната камара. И поради това до вероятни предсрочни избори. Освен ако канцлерката не остане на власт за известно време - или начело на правителство на малцинството само със социалдемократите, или начело на една по-широка коалиция с участието на природозащитници, съобщава БГНЕС.", "date": "2018.07.02", "title": "Германия върви към правителствена криза"}
{"url": "https://offnews.bg/112/poliak-se-udavi-v-kiten-drug-spasen-na-kosam-ot-hotelski-pokriv-683645.html", "text": "Полски турист се удави в морето край Китен, съобщават от Районното управление на полицията в Приморско. Тялото на 38-годишния мъж е открито в морето на южния плаж на Китен, срещу хотел \"Сабина\", на 29 юни по обяд.Няма следи от насилие. Води се досъдебно производство. Туристът бил отседнал в Созопол.Друг полски турист бе спасен от покрива на хотел в Приморско, където лежал в безпомощно състояние. Сигнал за забелязания мъж бил получен на 30 юни в местното полицейско управление. След употреба на голямо количество алкохол 35-годишният мъж се качил на покрива, на около 30 метра височина, и легнал на ръба, до отводнителния улей. ССлужители от пожарната и полицията с риск за живота и здравето си са успели да го свалят от покрива с помощта на въже и стълба. П.В. е задържан за срок от 24 часа. Работата по случая продължава от служители на Районно управление – Приморско.", "date": "2018.07.02", "title": "Поляк се удави в Китен, друг спасен на косъм от хотелски покрив"}
{"url": "https://offnews.bg/obshtestvo/haski-ot-burgas-spasi-bedstvashta-zhena-683625.html", "text": "Домашно куче откри изчезнала жена в безпомощно състояние и спаси живота й. Героят е хъскито Хаус. А тъжната история с щастлив край се разиграла в парк „Езеро” в Бургас, съобщи Нова телевизия.Възрастната жена била обявена за издирване от четири дни и оттогава лежала в калта.В събота сутрин 6-годишното хъски Хаус, заедно с осиновената от приют Ечи, били на разходка в Морската градина със стопаните си. Изведнъж кучетата се превъзбудили и хукнали към гористата част на парка.Ваня и приятелят й веднага се обадили на телефон 112. До пристигането на линейката Хаус седял до краката на безпомощната жена и плачел. А калта била толкова дълбока, че линейката затънала и се наложило да бутат. Оказало се, че полицията знае за изчезването на възрастната жена.По неофициална информация жената е напуснала центъра за психично здраве в четвъртък. 24 часа по-късно била изписана по административен път, тъй като постъпването й в лечебното заведение било доброволно.След преглед в бургаската болница е установено, че 73-годишната жена няма сериозни наранявания, въпреки че е прекарала два дни под открито небе и е върната в Центъра за психично здраве, където е била на свободен режим на лечение.Това не е първият случай, в който Хаус спасява и помага. Стопаните му разказват, че още от малко куче, домашният им любимец защитавал безпомощни хора и животни.А за постъпката си Хаус вече е получил награда", "date": "2018.07.02", "title": "Хъски от Бургас спаси бедстваща жена"}
{"url": "https://offnews.bg/obshtestvo/laskat-rajona-pred-aleksandar-nevski-i-gradinkata-kristal-za-20-milion-683624.html", "text": "Започва мащабен проект за обновяванетo на идеалния център на столицата - пространствата около храм-паметника \"Александър Невски\", улица \"Московска\" и градинката \"Кристал\".Бюджетът е повече от щедър. Столична община ще налее повече от 20 милиона лева в ремонтите.Обновяването ще се проведе на няколко етапа, за да няма затруднения с трафика.Въпреки това, от Столична община предупреждават, че най-вероятно задръствания ще има, заради което призовават за търпение.", "date": "2018.07.02", "title": "Лъскат района пред Александър Невски и градинката Кристал за 20 милиона лева"}
{"url": "https://offnews.bg/politika/mvr-ministarat-vseki-den-stavame-po-dobri-tova-vizhdam-683626.html", "text": "МВР министърът Валентин Радев отчете, че ведомството му работело все по-добре пред зрителите на сутрешния блок на Нова телевизия.Според него данните за убийствата у нас са много по-добри, отколкото в много други държави от Европа, а същото важало и за бягства от затворите.Той показа таблици, които показвали, че  през 2005 година е имало много повече бягства от затворите, а към днешна дата те били драстично по-малко.", "date": "2018.07.02", "title": "МВР министърът: Всеки ден ставаме по-добри. Това виждам"}
{"url": "https://offnews.bg/ikonomika/remontirat-za-nad-258-miliona-leva-31-km-pat-ot-kalotina-za-slivnitca-683516.html", "text": "Днес ще бъдат отворени ценовите оферти в обществените поръчки за избор на изпълнители за модернизацията на 31,5 км от път I-8 между ГКПП „Калотина“ и Сливница.Едната тръжна процедура е за изготвяне на технически проект и строителство на обекта: „Модернизация на път І-8 „Калотина - Софийски околовръстен път“ от км 1+000 до км 15+500 и етапна връзка”. Това е участъкът след ГКПП „Калотина“ до пътния възел при Драгоман. Общата му дължина е 14,5 км. Индикативната стойност е 141 667 715 лв. без ДДС. Част от средствата са осигурени от Механизма „Свързана Европа“.Проектът предвижда разширение на съществуващия път, а в отделни участъци ще бъдат подобрени геометричните му елементи. Отсечката ще бъде с по две ленти за движение в посока и лента за аварийно спиране. При км 12+520 ще бъде изграден вход-изход от първокласния път към интермодален терминал Драгоман. Ще бъдат построени 10 големи съоръжения, две от които са при пътните възли „Калотина“ и „Драгоман“.Срокът за изпълнение на поръчката е 852 календарни дни.Другата обществена поръчка е за изготвяне на технически проект и строителство на: „Модернизация на път І-8 Калотина – п. в. „Храбърско“ от км 15+500 до км 32+447,20 и етапни връзки“. Това е участъкът между Драгоман и Сливница, с дължина 16,98 км. Индикативната му стойност е 117 млн. лв. без ДДС. Финансирането е от републиканския бюджет.Ще бъде направено разширение на съществуващия път до габарит 27 м, с което двулентовият първокласен път ще стане четирилентов. В отделни участъци ще се подобрят геометричните му елементи с цел достигане на проектна скорост от 110 км/ч. Срокът за изпълнение на поръчката е 910 календарни дни.Път І-8 е част от основната трансевропейска транспортна мрежа. Трасето е по направлението Лондон - Будапеща - Белград - София - Пловдив - Истанбул - Калкута, който е най-краткият път, свързващ Западна Европа с Близкия и Средния Изток. Участъкът ГКПП „Калотина” – София осигурява връзка към трансевропейски коридор „Ориент/Източно Средиземноморски”.Модернизацията на пътния участък ще подобри трансграничната връзка между България и Сърбия и завършеността на магистралната мрежа по направлението запад-изток на българска територия. С изграждането на отсечката ще се намали времето за пътуване и ще се осигурят удобни и безопасни условия за движение.", "date": "2018.07.02", "title": "Ремонтират за над 258 милиона лева 31 км път от Калотина за Сливница"}
{"url": "https://offnews.bg/ikonomika/izplashtat-preizchislenite-pensii-ot-9-do-20-iuli-683628.html", "text": "Изплащането на пенсиите за месец юли ще започне от 9 юли (понеделник) и ще приключи на 20 юли (петък) 2018 г., съобщават от НОИ.Изплащането на пенсиите чрез пощенските станции ще бъде извършено съобразно изготвен график, който ще бъде предварително обявен във всяка пощенска станция. Сметките на пенсионерите, които получават пенсиите си по банков път, ще бъдат заверени на 9 юли 2018 г.Oт 1 юли 2018 г. са преизчислени размерите на пенсиите за труд, отпуснати до 31.12.2017 г. включително. Преизчислението е извършено с новата по-висока тежест от 1,169 за всяка година зачетен осигурителен стаж. Осигурено е увеличение с 3,8 на сто на получавания към 30.06.2018 г. размер на пенсиите от трудова дейност, поясняват от НОИ.От 1 юли 2018 г. се прилага и нов минимален размер на пенсията за осигурителен стаж и възраст - 207,60 лв. Нови минимални размери имат и всички пенсии, свързани с трудова дейност, тъй като се определят като процент от тази сума. Такива са:- пенсиите за осигурителен стаж и възраст, отпуснати при непълен осигурителен стаж, за които минимумът се определя на 176,46 лв. (85% от 207,60 лв.);- пенсиите за инвалидност поради общо заболяване и за инвалидност поради трудова злополука и професионална болест, чийто минимален размер зависи и от определения на пенсионера процент трайно намалена работоспособност; долната граница при първите ще е между 176,46 лв. и 238,74 лв. (между 85% и 115% от 207,60 лв.), при вторите – между 207,60 и 259,50 лв. (между 100% и 125% от 207,60 лв.);- наследствените пенсии, чийто минимален размер става 155,70 лв. (75% от 207,60 лв.).От 1 юли 2018 г. се увеличава и размерът на социалната пенсия за старост - 125,58 лв. Спрямо него са определени нови размери на всички пенсии, несвързани с трудова дейност, каквито са пенсиите за военна инвалидност, пенсиите за гражданска инвалидност, социалните пенсии за инвалидност и персоналните пенсии, както и различните видове добавки към пенсиите, които се определят в процент от социалната пенсия за старост.В случаите на служебно преизчисляване или определяне на нов размер на пенсиите не се изпращат разпореждания на лицата. Пенсионерите могат да се информират за тях чрез електронната услуга на НОИ „Справка за издадени пенсионни разпореждания“, която е достъпна чрез интернет страницата на института с въвеждане на ПИК и ЕГН или като заявят безплатното получаване на екземпляр от разпореждането в съответното териториално поделение на НОИ.", "date": "2018.07.02", "title": "Изплащат преизчислените пенсии от 9 до 20 юли"}
{"url": "https://offnews.bg/koloezdene/kris-frum-e-onevinen-shte-uchastva-v-tur-dio-frans-683652.html", "text": "След като организаторите на \"Тур дьо Франс\" опитаха да спрат участието на състезаващият се за \"Team Sky\" Крис Фрум, Международният колоездачен съюз (UCI) прекрати производството срещу британеца.Повече от половин година Фрум беше с неясен статут заради положителна проба за салбутамол от миналогодишната Вуелта, но UCI обяви, че обвиненията към него са свалени.Британският състезател ще може да участва в Тура, а освен това титлите му от Вуелтата през миналия сезон и тазгодишното Джиро са сигурни.\"UCI взе под внимание всички анализи и детайли на ситуацията. Беше направена консултация с наши експерти, както и експерти на WADA. На 28 юни Световната антидопингова агенция ни информира, че не смята неговите резултати за нарушение на антидопинговите правила.Съобразявайки се с това становище и независимата експертиза на WADA, UCI реши да прекрати всички производства срещу господин Фрум и да обяви случая за приключен\".Фрум веднага реагира на решението и публикува снимка в социалните мрежи, обявявайки случая за приключен.", "date": "2018.07.02", "title": "Крис Фрум e оневинен, ще участва в Тур дьо Франс"}
{"url": "https://offnews.bg/sviat/kandidatat-na-levitcata-v-meksiko-specheli-prezidentskite-izbori-683646.html", "text": "Кандидатът на левицата Андрес Мануел Лопес Обрадор е победител в състоялите се вчера президентски избори в Мексико, сочат прогнози на анкети \"екзит пол\", предаде Ройтерс, цитирана от БТА.Той е събрал 49 на сто от гласовете на вчерашните президентски избори в Мексико.Според анкетата на мексиканския вестник \"Ел Финансиеро\" следващият по резултат е Рикардо Аная от консервативната Партия на национално действие с 27 процента.Друга анкета \"екзит пол\" на GEA/ISA отрежда на Обрадор резултат от 46,8 до 50,2 на сто, а според \"Консулта Митофски\"/\"Телевиса\" левият кандидат е получил между 43 и 49 на сто. Социологическата агенция \"Параметриа\" констатира, че Обрадор взема между 53 и 58 на сто от вота.\"Консулта Митофски\"/\"Телевиса\" предрече, че Аная може да разчита на от 23 до 27 процента. Кандидатът на управляващата Институционно-революционна партия Хосе Антонио Меаде заяви, че Обрадор победител и му пожела успех.Минути след затварянето на избирателните секции кандидатът на управлявалата досега Институционно-революционна партия Хосе Антонио Меаде призна поражението си от 64-годишния бивш столичен кмет. \"За доброто на Мексико му желая най-големи успехи\", каза Меаде в реч. Другите конкуренти на Обрадор също признаха, че са победени.Избирането на Обрадор за президент слага началото на ново управление, което наследява напрегнати отношения със САЩ и критично отношение на неспокойните инвеститори, отбеляза Ройтерс.Обрадор увери, че ще уважава гражданските свободи и няма да допусне \"диктатура\" по време на управлението му.Той подчерта, че ще ревизира някои спорни договори в областта на енергетиката и ще изкорени корупцията. Обрадор обеща още да удвои пенсиите от първия ден от мандата си. ", "date": "2018.07.02", "title": "Кандидатът на левицата в Мексико спечели президентските избори"}
{"url": "https://offnews.bg/obshtestvo/dvama-bratia-otkradnali-raklata-s-chestnata-dreha-na-sv-bogoroditca-683598.html", "text": "Църквата отбелязва днес Полагане честната дреха на Пресвета Богородица във Влахерна. В дните на византийския имератор Лъв Велики (царувал от 457 г. до 474 г.) в Цариград живеели двама братя в сенаторски сан - Галвий и Кандид. С разрешение на царя те предприели пътуване из Палестина, за да се поклонят на светите места. Отишли и в Назарет да видят къщата, в която св. Дева Мария получила архангелското благовестие, че ще стане майка на Спасителя Христос.По Божие внушение те влезли в дома на една девойка - благочестива еврейка. Тази девойка пазела в тайна стаичка, осветявана от свещи и благоухаеща от тамян, дрехата на св. Богородица, от която мнозина получавали изцеление от разни болести и недъзи. На братята направило впечатление, че при този дом се трупали много болни. Пък и сами почувствали, че съцата им пламтят като на Лука и Клеопа, когато на път за Емаус разговаряли с възкръсналия Христос. Те поискали да узнаят на какво се дължи това.Девойката им разказала, че била получила дрехата на св. Богородица по наследство от своя сродница девойка, която имала тази дреха като предсмъртно завещание от св. Богородица. Така дрехата била предавана от девойка на девойка досега. Девойката разказала, че вече нямала от рода си друга девойка, на която да предаде тайната, а била вече в напреднала възраст. Дрехата била поставена в ракла - ковчег на подходящо място в стаята. Около раклата имало запалени лампади и благоуханни аромати.Двамата братя паднали на колене и се молили цяла нощ пред раклата. Те били обхванати от една мисъл - как да се сдобие столицата с това многоценно благодатно съкровище. Взели размерите на ковчежето по неговата форма, като обърнали внимание и на дървото, от което било направено. На заранта поблагодарили за дадената им възможност да се помолят пред него и заминали за Йерусалим, като казали, че пак ще дойдат, преди да си заминат обратно.В Йерусалим те поръчали да им се приготви ракла - ковчеже по размери, вид и дърво като онова в Назарет. Поръчали златотъкана покривка и когато всичко било готово, върнали се в Назарет. Пак се молили пред ковчега. Проливали молитвени сълзи и молили св. Богородица да не им забрани да се докоснат до ковчежето с дрехата й - да им позволи да го вземат и отнесат със себе си в Цариград.В полунощ, когато всички спели, братята изнесли ковчежето от стаичката и го занесли в колесницата си. На негово място поставили новия ковчег със злототъканата покривка и останали да се молят до заранта. На сутринта те се отблагодарили за приема на бедните с щедра милостиня и възрадвани си заминали. В Цариград в своя дом устроили малка църквица на името на светите апостоли Петър и Марко и там поставили ковчежето. Но като видели, че не могат да укрият това съкровище, което било източник на благодатни изцеления, братята съобщили за него на императора и на патриарха Генадий Цариградски, които зарадвани отишли у дома им. С благоговение и всенародно шествие дрехата била пренесена в църквата \"Св. Богородица\" във Влахерна - на брега на морето, и я поставили в нарочна ракла, украсена със злато, сребро и скъпоценни камъни. Това станало на 2 юли 458 година.", "date": "2018.07.02", "title": "Двама братя откраднали раклата с честната дреха на Св. Богородица"}
{"url": "https://offnews.bg/futbol/levski-pravi-gerena-po-komforten-za-fenovete-683644.html", "text": "Ръководството на Левски ще направи подобрения по стадион \"Георги Аспарухов\" за следващия сезон, които ще са за удобство на феновете, пише \"Меридиан Мач\".От клуба вече правят паркинг пред Сектор В. Той ще бъде ползван от привържениците, които си закупят абонаментни карти за централната трибуна.Наред с това \"сините\" ще вдигнат нивото и на обслужването. По трибуните ще минават продавачи, които ще продават закуски и безалкохолни. Заведенията за бързо хранене в сектор А пък ще бъдат по-добре заредени.От новия сезон ще има изненади и за децата, които ще продължават дори след мачовете. Пред централната трибуна за тях ще има кът за игра, а след това с родителите си те ще бъдат настанявани в специален блок на Сектор А.Oт днес пък стартира продажбата на абонаментните карти за сезон 2018/2019 в официалния магазин на Сектор А. Всеки желаещ да вземе своя сезонен билет на \"Герена\", а кампанията продължава и онлайн магазина на Левски След закупуването на съответната карта онлайн, служители на \"сините\" ще се свържат с феновете, за да уточнят мястото на стадиона - както за \"Виваком Арена Георги Аспарухов\", така и за домакинствата на Левски на националния стадион \"Васил Левски\".Сектор А /блок 1 и 2/ - Златна картаНови картодържатели 300,00 лв.Съществуващи картодържатели 260,00 лв.Ученици до 14 години и пенсионери 150,00 лв.Сектор А /блок 3 и 4/ - Златна картаНови картодържатели 270,00 лв.Съществуващи картодържатели 235,00 лв.Ученици до 14 години и пенсионери 135,00 лв.Сектор А /блок 5 и 6/ - Златна картаНови картодържатели 225,00 лв.Съществуващи картодържатели 195,00 лв.Ученици до 14 години и пенсионери 112,50 лв.Сектор В /блок 17 и 18/ - Сребърна картаНови картодържатели 150,00 лв.Съществуващи картодържатели 130,00 лв.Ученици до 14 години и пенсионери 75,00 лв.Сектор Б - Карбонова картаНови картодържатели 105,00 лв.Съществуващи картодържатели 90,00 лв.Ученици до 14 години и пенсионери 52,50 лв.ВИП - Платинена картаНови картодържатели 1 050,00 лв.Съществуващи картодържатели 910,00 лв.Стандартна членска карта 50,00 лвСтандартна членска картаСет от специално селектирани сувенири10% отстъпка в магазина на ЛевскиПокана за специални събития и мачове за картодържателя* Без запазено място на стадиона.* Картата е поименна и може да бъде закупена еднократно по всяко време на сезона.Карбонова карта15% отстъпка в магазина на Левски и на fanshop.levski.bgVIP отстъпки в избрани търговски вериги и заведенияПокана за специални събития и мачове за картодържателя и един придружителРанен достъп до най-новите продукти в магазина на Левски и на fanshop.levski.bgСребърна карта15% отстъпка в магазина на Левски и на fanshop.levski.bgVIP отстъпки в избрани търговски вериги и заведенияПокана за специални събития и мачове за картодържателя и един придружителРанен достъп до най-новите продукти в магазина на Левски и на fanshop.levski.bgЗлатна картаДостъп до безплатен паркинг с ограничен брой места15% отстъпка в магазина на Левски и на fanshop.levski.bgVIP отстъпки в избрани търговски вериги и заведенияПокана за специални събития и мачове за картодържателя и един придружителРанен достъп до най-новите продукти в магазина на Левски и на fanshop.levski.bgПлатинена картаДостъп до ВИП СектораКетъринг БюфетБезплатен паркинг15% отстъпка в магазина на Левски и на fanshop.levski.bgVIP отстъпки в избрани търговски вериги и заведенияПокана за специални събития и мачове за картодържателя и един придружителРанен достъп до най-новите продукти в магазина на Левски и на fanshop.levski.bg*.", "date": "2018.07.02", "title": "Левски прави Герена по-комфортен за феновете"}
{"url": "https://offnews.bg/obshtestvo/dnes-mozhe-da-zabravite-chadara-683620.html", "text": "Днес ще преобладава слънчево време. Ще има и временни увеличения на облачността, по-значителни през нощта над югозападните райони, а по-късно и над останалата част от Южна България и над Предбалкана. Възможни са краткотрайни валежи.Ще духа слаб, в Дунавската равнина - до умерен северозападен вятър. Максималните температурите ще са между 24 и 29 градуса.Над Черноморието ще бъде предимно слънчево. Ще има и временни увеличения на облачността, по-значителни по южното крайбрежие, но ще е почти без валежи. Преди обяд ще духа до умерен северозападен вятър, който по-късно през деня ще се ориентира от югоизток. Максималните температури ще бъдат 25-26 градуса, температурата на морската вода е около 24 градуса. Вълнението на морето ще бъде 1-2 бала, съобщават от НИМХ-БАН.", "date": "2018.07.02", "title": "Днес може да забравите чадъра"}
{"url": "https://offnews.bg/temida/mvr-obiavi-che-razbilo-narko-grupa-planirala-ataki-nad-politcai-i-pr-683647.html", "text": "Арестуваха 13 членове на нарко група, за която МВР смята, че е готвела и атаки над полицаи и прокурори, разследващи дейността на бандата.Групата е ръководена от сина на Йосиф Йосифов (Йоско Костинбродския) - Иван Йосифов, който е сред задържаните. Още 4-ма членове на бандата се издирват.За операцията съобщи на пресконференция ръководителят на спецпрокуратурата Иван Гешев. Разследващите са открили списъци с имена на униформени и прокурори, работили по съдебни дела на членове на въпросната група. Иван Гешев не посочи конкретни имена. По думите на шефа на спецпрокуратурата и на главния секретар на МВР Младен Маринов, тези хора са попаднали в списъка, защото работели съвестно и не вземали пари, за да се прекратяват делата. Затова било обмисляно да бъдат наранени и дори убити.Набелязаните магистрати са със специална защита. такава ще бъде гарантирана на всички полицейски служители и прокурори, които попаднат в подобни списъци, увериха Гешев и Маринов.", "date": "2018.07.02", "title": "МВР обяви, че разбило нарко група, планирала атаки над полицаи и прокурори"}
{"url": "https://offnews.bg/112/katastrofi-ogranichavat-dvizhenieto-po-am-hemus-683632.html", "text": "Движението в тунела \"Витиня\" на магистрала \"Хемус\" в посока към София е временно ограничено, съобщават от Пътната агенция.Причината е катастрофа, станала при 34-ти километър малко след 8 часа тази сутрин. В произшествието са участвали 3 коли. Пострадал е един от водачите.Трафикът се осъществява само в средната лента и се регулира от пътни полицаи.Ограничено е и движението по автомагистрала \"Хемус\" в района на Шумен, отново заради пътно произшествие.Около 2:00 ч тази нощ в платното за движение в посока Шумен, на около 2 км след пътен възел \"Ветрино\", е възникнал инцидент с товарен автомобил. При произшествието няма пострадали, но камионът се е обърнал и е запречил преминаването на други автомобили.Създадена е организация за контролирано преминаване на движещите се в посока Шумен превозни средства.  оЗа да бъде отстранен камионът, се налага пълно ограничаване на движението в посока Шумен. Автомобилите се пренасочват от ПВ Ветрино по стария път за София. ", "date": "2018.07.02", "title": "Катастрофи ограничават движението по АМ 'Хемус'"}
