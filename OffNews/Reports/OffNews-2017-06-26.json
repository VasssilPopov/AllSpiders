{"url": "https://m.offnews.bg/news/Futbol_18793/Berbatov-nosi-pobeda-na-Beroe-nad-Slaviia_659142.html", "text": "Най-голямата актуална звезда на родния футбол Димитър Бербатов се появи в игра за тима на Берое в контролата срещу Славия на градския стадион в Разлог и донесе победата на заралии с попадение в 90-ата минута.Бербо е много близък с треньора на Берое Александър Томаш и води подготовка с тима в очакване на интересно предложение.Бербатов е без отбор, откакто напусна ПАОК през лятото на 2016 година, след което в последните два трансферни прозореца не си намери нов отбор, макар да имаше конкретни предложения.Бившият голмайстор на английската Висша лига с екипа на Манчестър Юнайтед е категоричен, че не иска да спира с футбола и иска да изиграе поне още един сезон в силен шампионат.Голмайстор №1 в историята на националния отбор на България се появи в игра с № 25 и още в 33-ата минута можеше да открие, но нацели греда след удар с глава при центриране от корнер.Двубоят в Разлог вървеше към 0:0, когато в последните секунди на мача Педро Еуженио центрира от корнер, вратарят а Славия Марио Кирев не прецени добре топката и я остави на Бербатов, който без проблеми я прати в мрежата, за да донесе победата на старозагорци.", "date": "2017-06-26", "title": " Бербатов носи победа на Берое над Славия"}
{"url": "https://m.offnews.bg/news/Sviat-_12/Rumanskiiat-prezident-nominira-za-premier-dosegashniia-ministar-na-iko_659144.html", "text": "Румънският президент Клаус Йоханис номинира досегашния министър на икономиката Михай Тудосе за премиер на страната, съобщи Ройтерс, цитирана от ТАСС. Тудосе е зам.-председател на Социалдемократическата партия. При обявяването на решението си Йоханис посочи, че то е взето \"предвид настоящата криза и спешна необходимост тя да бъде прекратена, тъй като вреди на икономиката и облика на Румъния в чужбина\".Кандидатурата на Михай Тудосе е издигната от СДП и Алианса на либералите и демократите, които са в управляващата коалиция.50-годишният Тудосе има 10 дни, за да получи вот на доверие от правителството и програмата си. Миналата седмица румънското правителство падна след вот на недоверие. Управляващата Социалдемократическа партия внесе вота на недоверие срещу собственото си правителство, след като заедно с Алианса на либералите и демократите оттеглиха подкрепата си с мотива, че премиерът не изпълнява програмата на коалицията.Седмица преди това ръководството на партията свали доверието си от кабинета и изключи Гриндяну от редиците си, а всички министри от парламентарната коалиция подадоха оставка.Причина управляващата коалиция да свали правителството е разривът в отношенията между Гриндяну и лидера на социалистите Ливиу Драгня, след като Гриндяну не успя да промени антикорупционния закон в момент, в който срещу Драгня е повдигнато обвинение за ощетяване на държавата със сумата от 24 000 евро.Промяната трябваше да декриминализира злоупотреба с власт, когато сумите са по-малко от 44 хил. евро.Опита на правителството да промени антикорупционния закон предизвика най-масовите протести в Румъния от падането на комунистическия режим.", "date": "2017-06-26", "title": " Румънският президент номинира за премиер досегашния министър на икономиката"}
{"url": "https://m.offnews.bg/news/Bojni_18771/Dama-ot-MMA-se-izpusna-na-ringa_659148.html", "text": "На тоалетна на открито заприлича ринга по време на гала-вечерта UFC Fight Night 112 в Оклахома Сити, САЩ, след като 28-годишната Джъстин Киш се изпусна в трикото от зор.Това стана в двубой от най-леката категория при дамите, а нейна съперничка беше Фелис Хериг.Тя приложи на Киш задушаващ прийом, а последната в опита си да се освободи така се напрегна, че оцапа в кафяво трикото си и бойната арена.Реферите отсъдиха победа с 6:1 точки на Хериг, а самата Киш демонстрира самочувствие след конфузната ситуация.\"Аз съм войн и никога не се предавам. #ShitHappens, хаха, ще се завърна скоро\", написа в Туитър Киш, която e родена през 1988 година в Ленинград, сега Санкт Петербург, но е била осиновена от американско семейство.", "date": "2017-06-26", "title": " Дама от ММА се изпусна на ринга"}
{"url": "https://m.offnews.bg/news/Sviat-_12/Velikobritaniia-plashta-1-mlrd-paunda-na-Severna-Irlandiia-sreshtu-mn_659146.html", "text": "Британският премиер Тереза Мей обеща Северна Ирландия да получи 1 млрд. паунда допълнително в замяна на подкрепата на северноирландската Демократична юнионистка партия за Консервативната партия в парламента. Договорката е част от споразумението, което Мей сключи с лидерката на ДЮП Арлин Фостър. След инициираните от Мей предсрочни избори, целящи да затвърдят позициите ѝ преди началото на преговорите за Брекзит, Консервативната партия загуби мнозинството си в парламента, като спечели само 318 места, и беше принудена да приеме помощта на ДЮП, която ѝ предложи подкрепата на своите 10. Фостър подчерта, че допълнителното финансиране за Северна Ирландия и ще стимулира икономиката и инвестициите, а подписаното споразумение ще позволи на Великобритания да има стабилно правителство. Мей се е споразумяла да получи подкрепата на ДЮП за гласуването на законите за бюджета, за национална сигурност и при всички гласувания на въпроси, свързани с Брекзит.Тереза Мей каза, че споразумението с юнионистите дава ясно да се разбере, че Лондон продължава да се придържа към ангажиментите, установени в споразумението от Белфаст за уреждане на северноирландския конфликт и последвалите го споразумения.В споразумението е записано още, че ДЮП ще подкрепи консерваторите и при всички вотове на доверие в парламента и по всички въпроси, свързани с изпълнение на програмата на кабинета. Партията обаче няма да има никаква роля в политическите разговори на правителството, свързани със Северна Ирландия. Допълнителните 1 млрд. лири ще бъдат отпуснати, ако до четвъртък в Северна Ирландия се постигне споразумение за споделяне на властта между местните партии, между които в момента текат преговори по въпроса. От отпуснатите допълнителни средства 400 милиона ще отидат за инфраструктурни проекти, 350 милиона за образованието и здравеопазването, 150 милиона за широколентов интернет, 100 милиона за социални проекти.С предоставянето на допълнителните 1 милиард лири за Северна Ирландия общата финансова подкрепа на Лондон за тази британска провинция ще възлезе на 1,5 милиарда лири.", "date": "2017-06-26", "title": " Великобритания плаща 1 млрд. паунда на Северна Ирландия срещу мнозинство за Мей"}
{"url": "https://m.offnews.bg/news/Bojni_18771/Tajsan-Fiuri-napalnial-ot-kari-i-pajove_659149.html", "text": "Бившият световен шампион при професионалистите в тежката категория Тайсън Фюри чистосърдечно си призна, че не прилича много на спортист и се закани да свали поне 50 кг от теглото.\"Не мога да си кривя душата. Много съм затлъстял от ядене на къри и пайове в Манчестър.Но това е заради наказанието. Аз реално започнах тренировки преди пет дни. Трябва да сваля поне 50 кг. Желанието ми е да се завърна на ринга септември-октомври.Ще направя няколко спаринга, за да сваля тлъстините. Те не ми пречат да съм добър боксьор.Всички се възхищават на Антъни Джошуа. Но ако аз не мога да набия един културист, то какъв боксьор съм?\", коментира Фюри.Той прогнозира и изхода на мача между шампиона в смесените бойни изкуства Конър Макгрегър и 12-кратния световен шампион по бокс Флойд Мейуедър на 26 август в Лас Вегас.\"Мейуедър няма да издържи и един рунд. Конър ще го просне на ринга за 35 секунди. Това ще бъде добра новина за истинските хора в бокса\", каза Фюри.", "date": "2017-06-26", "title": " Тайсън Фюри напълнял от къри и пайове"}
{"url": "https://m.offnews.bg/news/Futbol_18793/Shampionat-Ludogoretc-prodalzhava-bez-zaguba-v-Avstriia_659145.html", "text": "Шампионът на България Лудогорец записа пореден престижен престижен резултат в контролите по време на лагера в Австрия. Този път \"орлите\" постигнаха 1:1 срещу Олимпиакос.Попадението за най-титулувания гръцки тим вкара Фортунис в 34-ата минута, а десет минути след това бразилецът Марселиньо изравни с чудесен шут. Единственият българин в състава на Лудогорец беше защитникът Георги Терзиев,на когото се търси отбор. В предишните си две контроли Лудогорец победи Зенит Санкт Петербург и Габала.След срещата треньорът Георги Дерменджиев сподели мнението си, че двубоят се е оказал доста твърд за контрола, но отдаде това на стила на тима от южната ни съседка.\"Това е един много добър отбор, за мен стана добър мач, малко по-твърд. Олимпиакос е хегемон в гръцкото първенство - шампиони са седма поредна година, което на нас ни носи удовлетворение, че играем срещу такъв силен отбор\", коментира пловдивчанинът.Той говори и за контузията на капитана Светослав Дяков, която притеснява сериозно феновете преди старта на участието в Шампионската лига срещу Жалгирис.\"Да се надяваме, че ще се оправи по-рано, колкото и да не е сериозна контузията му. Надявам се, че той ще навакса пропуснатото в подготовката, той е опитен футболист. Към 12 юли ще преценим кой да играе, ако Дяков не може да влезе\", завърши Дерменджиев.", "date": "2017-06-26", "title": " Шампионът Лудогорец продължава без загуба в Австрия"}
{"url": "https://m.offnews.bg/news/Temida_18762/4-godini-zatvor-za-smartta-na-narkodilar_659134.html", "text": "4 години затвор постанови Окръжният съд в Бургас за убийството на сочения за наркодилър Иван Попов, с прякор „Костов“. Помориецът Димитър Димитров бе признат за виновен, че на 15 ноември 2015 г., е разстрелял Попов. Според магистратите, обаче, убийството не е умишлено, а осъденият е превишил границите на неизбежната самоотбрана. От прокуратурата, които поискаха доживотна присъда за Димитров, казаха, че ще протестират решението на съда. Разстрелът на Иван Попов бе извършен до ресторант „Омар“ в Поморие. Соченият за наркодилър Попов, беше убит с 9 куршума, от близко разстояние, на излизане от заведението. Официалната причина бе скандал между двамата в деня преди престъплението и побой, който жертвата нанесъл на Димитров.", "date": "2017-06-26", "title": " 4 години затвор за смъртта на наркодилър"}
{"url": "https://m.offnews.bg/news/Tenis_18788/Dzhon-Makenrou-otpisa-shansovete-na-Serina-pri-mazhete_659130.html", "text": "Внушителната физика на американската тенисистка Серина Уилямс често е пораждала дискусии как ли би се представила, ако играе срещу мъже.В действителност много от съперниците й на корта са с доста по-крехка от нейната физика, а при дамите Серина буквално срива с мощ съперничките си.Своята версия за това докъде би стигнала по-малката от сестрите Уилямс, ако се пусне сред мъжете, сподели седемкратния шампион от турнири от Големия шлем Джон Макенроу.Според него обаче колкото и да изглежда здрава, Серина не би имала големи шансове.\"Според мен ще е някъде около номер 700 в ранглистата (б.р. за сравнение българинът Александър Лазаров на 19 години е номер 646). Това не значи, че не я уважавам.Тя е невероятен играч, но реалностите са такива. Може и да победи някого от мъжете, ако има ден, защото е силна и психологически. Но ако играе цял сезон историята ще е доста различна\", казва Макенроу.", "date": "2017-06-26", "title": " Джон Макенроу отписа шансовете на Серина при мъжете"}
{"url": "https://m.offnews.bg/news/Intcidenti_6/Britanetc-blasna-dve-patrulki-pred-politciiata-vav-Veliko-Tarnovo_659141.html", "text": "Британец блъсна две патрулки пред полицията във Велико Търново.Инцидентът е станал в късния следобед, съобщи bTV.Мъжът загубил контрола над автомобила си и се врязал в две от паркираните пред полицейското управление коли. Потрошени са по един заден фар на две патрулки - цивилна и брандирана.69-годишният мъж, който живее от години в търновското село Емен, отказал да слезе от джипа си и е изведен със сила.Пред полицаите мъжът обяснил, че котки пресекли пътя му и за да не ги удари, завил рязко, Направени са проби с алкохол, които се оказали отрицателни. Тепърва ще стане ясно дали британецът е употребил наркотици. Британецът е задържан за 24 часа. ", "date": "2017-06-26", "title": " Британец блъсна две патрулки пред полицията във Велико Търново"}
{"url": "https://m.offnews.bg/news/Futbol_18793/Izbraha-za-1-v-Ispaniia-sadiiata-kojto-ne-vidia-gol-na-Barselona_659136.html", "text": "Пикантен скандал разтърси футболна Испания в паузата между двата сезона, като поводът беше уж протоколната награда за рефер номер 1.За такъв беше избран Алехандро Хосе Ернандес Ернандес. През изминалия сезон той ръководи 22 официални мача, но един остана в паметта особено на феновете на Барселона.Става въпрос за двубоя от 20-ия кръг на 29 януари между Бетис и Барселона в Севиля.В 78-ата минута на срещата той допусна няколко грешки в ущърб на гостите.Първо не даде дузпа за нарушение срещу Неймар, а няколко секунди по-късно не зачете гол след удар на Жорди Алба, макар топката да премина с половин метър голлинията.Каталунците все пак се спасиха от загуба с попадение на Луис Суарес в 90-ата минута.Форумите на феновете полудяха, а обикновено словоохотливият бранител Жерар Пике все още не е направил своя традиционен коментар.", "date": "2017-06-26", "title": " Избраха за №1 в Испания съдията, който не видя гол на Барселона"}
{"url": "https://m.offnews.bg/news/Futbol_18793/TcSKA-Sofiia-publikuva-reshenieto-na-sada-v-Lozana_659138.html", "text": "От ЦСКА-София публикуваха на официалния си сайт решението на съда в Лозана. От него става ясно, че всички претенции на \"червените\" са отхвърлени напълно, а тепърва предстои да се определят разходите по делото.Според известния специалист по спортно право Георги Градев изпратените от ЦСКА-София адвокати са допуснали куп грешки, които са се оказали фатални.Ето и съобщението на ЦСКА-София:Армейци,Представяме на вашето внимание днешната заповед на КАС във връзка с поисканите от ПФК ЦСКА обезпечителни мерки по делото срещу УЕФА.ЗАПОВЕДПредседателят на апелативното арбитражно отделение на КАС определи, че:1. Второто искане за спиране на изпълнението на решението на администрацията на УЕФА от 29.05.2017, което е заведено от ПФК ЦСКА-София ЕАД на 19.06.2017 по делото CAS2017/A/5177 ПФК ЦСКА-София ЕАД срещу УЕФА, е отхвърлено.2. Второто искане за налагане на обезпечителни мерки, , което е заведено от ПФК ЦСКА-София ЕАД на 19.06.2017 по делото CAS2017/A/5177 ПФК ЦСКА-София ЕАД срещу УЕФА, е отхвърлено.3. Разходите по настоящата заповед ще бъдат определени в окончателната присъда или всякакво друго окончателно решение по настоящия арбитраж.Лозана, 26 юни 2017 Корине ШмидхаузерПредседател на апелативното арбитражно отделение", "date": "2017-06-26", "title": " ЦСКА-София публикува решението на съда в Лозана"}
{"url": "https://m.offnews.bg/news/Politika_8/Liliana-Pavlova-uvolni-direktora-na-NDK_659135.html", "text": "Министърът за Председателството на Съвета на ЕС Лиляна Павлова уволни директора на НДК Мирослав Боршош. В качеството си на едноличен собственик на капитала на НДК Павлова е направила промяна и на членовете на Съвета на директорите. За нов директор на НДК е назначен Борислав Велков, досегашен председател на Съвета на директорите. А за нов председател на Съвета е назначена Таня Милева. Мотивите за смяната са, че е налице системно неизпълнение на указания, дадени от страна на едноличния собственик на капитала, както и системно неизпълнение на решения на Съвета на директорите. Също така действията на досегашния изпълнителен директор поставят под съмнение както доброто финансово управление на дружеството, така и е застрашено изпълнението на всички дейности по привеждането на сградата на НДК за нуждите на Председателството, обявиха от министерството.В средата на юни стана ясно, че прокуратурата е образувала досъдебно производство за нецелево разходване на средства в НДК във връзка с ремонта за Председателството. Борислав Велков е бивш ръководител на \"Арена Армеец\" заедно с Иван Драндийски от 2011 до 2013 г. През 2013 г. става главен консултант по изграждането на „Арена Русе“, а по-късно и поема поста на главен мениджър на залата. Основател е на Асоциацията за насърчаване и развитие на спортната и развлекателна инфраструктура в България. Борислав Велков е оказвал експертна помощ при изграждането на „Арена Бургас“ (в строеж), „Арена Колодрум“ - Пловдив, Софийската филхармония и др. От 2011 г. досега е участвал пряко в организацията на повече от 200 събития от различен характер, много от които от висок международен ранг – международни конгресни, културни и фестивални прояви, световни и европейски спортни първенства. Провеждал е обучения и специализации в Ню Йорк, Мадрид, Дъблин, Лондон по различни процеси от управлението на конгресни, културни, развлекателни и спортни инфраструктури. От 26.05.2017 г. Борислав Велков е председател на експертно-консултативния съвет по управлението, наблюдението и контрола на дейностите по проектиране, преустройство и адаптация на основната сграда на НДК, създаден със заповед на Министъра за Българското председателство на ЕС през 2018 г., посочват от ведомството.Таня Милева е началник на кабинета на министъра за Българското председателство на Съвета на Европейския съюз 2018 г. Тя е магистър по право от Софийския университет „Св. Климент Охридски“, хоноруван преподавател по гражданско, търговско, трудово и осигурително право в СУ „Св. Климент Охридски“, автор на учебната дисциплина „Законодателни основи на консултантската и посредническата дейност”. Има специализации по инструменти за финансов инженеринг и европейска интеграция и европейско право. В периода 2002 – 2013 г. е била държавен служител в дирекции „Държавно юристконсулство“ и „Национален фонд“ в Министерство на финансите. В периодите 2011 – 2013 г. и 2014 – 2017 г. е била началник на кабинета на министъра на регионалното развитие и благоустройството.", "date": "2017-06-26", "title": " Лиляна Павлова уволни директора на НДК"}
{"url": "https://m.offnews.bg/news/Intcidenti_6/Mazh-napadna-slepi-turisti-v-Nesebar-video_659143.html", "text": "Мъж нападна слепи туристи на оживена улица в Несебър.Инцидентът е станал на 24 юни, около 20.30 часа, съобщи bTV. Случилото се е заснето от охранителна камера. От видеото се вижда, че автомобил се опитва да си проправи път през туристите на улицата и подпира група слепи туристи.Една от жените се обръща и удря стъклото на шофьорската врата. Шофьорът излиза от колата и удря жената със замах по главата. Предполага се, че пострадалата жена е придружителка натуристите с увредено зрение.", "date": "2017-06-26", "title": " Мъж нападна слепи туристи в Несебър (видео)"}
{"url": "https://m.offnews.bg/news/Sviat-_12/Sadat-vazstanovi-chastichno-imigratcionniia-ukaz-na-Tramp_659139.html", "text": "Върховният съд на САЩ възстанови частично действието на указа на президента Доналд Тръмп, с който беше забранено влизането в страната на граждани на шест мюсюлмански държави. Забраната беше въведена с указ на Тръмп от 6 март, но изпълнението му беше блокирано от съдебно решение, потвърдено от Апелативния съд в Сан Франциско. Върховният съд обаче реши, че част от указа на Тръмп трябва да се спазва до приключването на правните спорове около въвеждането на забраната през октомври. След решението на съда ще се спазва забраната за влизане в страната на гражданите на шест страни, освен ако те нямат реални отношения с човек или организация, намиращи се в САЩ. Забраната важи за граждани на Иран, Либия, Сомалия, Судан, Сирия и Йемен.В сила влиза и 120-дневната забрана за приемане на бежанци в САЩ, която ще се прилага при същите условия. Миналата седмица Тръмп заяви, че указът ще почне да се прилага 72 часа, след като съдът разреши, припомня Асошиейтед прес, цитирана от БТА.Администрацията на Доналд Тръмп вече обяви, че въвеждането на забраната е необходимо, за да се преразгледа процедурата за издаване на визи от тези шест страни. През октомври Върховният съд ще трябва да се произнесе по въпроса дали забраната представлява дискриминация на религиозна основа. ", "date": "2017-06-26", "title": " Съдът възстанови частично имиграционния указ на Тръмп"}
{"url": "https://m.offnews.bg/news/Intcidenti_6/Izvesten-turski-lekar-zagina-pri-katastrofa-u-nas_659133.html", "text": "Един от най-известните турски лекари проф. Джан Солакоглу е загинал при катастрофа в България. Инцидентът е станал край Бургас, съобщиха от университета \"Малтепе\", цитирани от \"Родопи 24\".Лекарят е участвал с група мотоциклетисти в седмичен поход до България. След похода 55-годишният проф. Солакоглу тръгнал към Турция за Рамазан Байрам.Той е управлявал мотоциклет „БМВ JS 1200”. Лекарят навлязъл в лентата за насрещно движение и се ударил челно в лек автомобил „Фиат Добло”, с турска регистрация, пътуващ към Бургас, управляван от 42-годишен мъж от тервелското село Жеглерци, а след това и в движещия се зад „Фиата” – лек автомобил „Рено Флуенс”, също с турска регистрация, управляван от турски гражданин. Той е загинал на място. Катастрофата е станала на пътя Звездец - Малко Търново в посока Бургас. Според турски медии проф. Джан Солакоглу е бил личен лекар на известни турски футболисти, сред които халфът на \"Барселона\" Арда Туран и полузащитникът на \"Фенербахче\" Мехмет Топал.", "date": "2017-06-26", "title": " Известен турски лекар загина при катастрофа у нас"}
{"url": "https://m.offnews.bg/news/Nashite-avtori_2490/Iz-delnitcite-na-edin-lud-19-23-iuni_659111.html", "text": "Като западаха едни болтове, та цяла неделя… На 1 юни, на връщане от Берковица, Лозан Панов и шофьорът му от НСО установили, че два от болтовете на задната лява гума ги няма, а другите три са разхлабени. Може би е важно да споменем, че колата е \"Мерцедес\" S класа. Панов информирал шефа на НСО, но той не му обърнал внимание. Но след като Панов информира и президента, Военна прокуратура нямаше как да не започне разследване, което приключи с невероятна за тази институция, пък и за която и да е, скорост. Военният прокурор Спас Илиев не намери данни за престъпление. Говорителят Арнаудова обясни, че единият от експертите, който е от \"Силвър стар\", представител на марката за България, е заявил, че саморазвиване на болтовете е възможно, ако по пътя има много завои и неравности. Другите двама експерти добавили, че това може да се случи, ако с колата е шофирана агресивно – например с рязко ускоряване и спиране.При това положение Лозан Панов нямаше друг вариант, освен да се откаже от услугите на НСО. Така де, никой не иска да се води на коли, на които болтовете им изпадат от дупките по пътя. Щото у нас, ако сте забелязали, няма пътища без дупки.Председателят на правната комисия Данаил Кирилов предлага да се проведе нов референдум за избирателната система заедно с изборите за ЕП през 2019 г. И на него да се даде възможност на хората да избират от пет избирателни системи - мажоритарна с абсолютно и относително мнозинство, смесена по немски модел и с механично смесване, и сегашната пропорционална система.Така е най-справедливо. В Кюстендилско си падат по мажоритарна система с абсолютно мнозинство, заради Мая Манолова. В Пазарджишко са привърженици на немската. Вероятно заради немската гимназия. В Бургас и Варна предпочитат мажоритарната, но с относително мнозинство. Е, разбира се, като се пръсне народът из тия пет точки, нито една от тях няма да събере гласове за валидност, но това са дребни ядове.Вицепремиерът Симеонов се закани да скъса от проверки летните курорти, да сложи край на тоя Содом и Гомор, който се вихри на Слънчака. Това, ако го направи, ние сме готов да му отдадем заслуженото. Пардон, това прозвуча сигурно малко заплашително. Няма как да му отдадем заслуженото. Така де, не сме Дивия Запад. Ако отдадем заслуженото на Симеонов, как после да го откажем на Борисов? Няма как. Затова няма да му отдаваме заслуженото, просто ще го похвалим целево, само за случая.И като Го споменахме. Таблоидите в Германия пишат, че тетка Меркел била толкова влюбена в него, че вече трудно го прикривала. При последната Му визита в Германия направо го изпивала с поглед, пише „Таблоид”: „Тя е влюбена в него, не виждате ли – просто се разтапя. Всички в Германия го знаем. От години е видно за всички политици в ЕС, че между нея и българския премиер прехвърчат сериозни искри.“Представяте ли си какъв майстор е, за да я омае без да знае бъкел немски или английски? Само с металингвистични средства. Върти си очите по оня неподражаем начин, гледа премрежено, прави се на свенливо влюбен… Виртуозен познавач на катехизиса на селския сваляч. Срещу такъв Меркел няма шанс.Когато стана известна „любовната“ афера между Хашим Тачи и Мадлин Олбрайт, писахме, че албанците трябва да му целуват на Тачи… Независимостта на Косово, дето те не можаха с оръжие да постигнат, той я постигна с един гол... Каква воля, какво либидо! Не трепва пред облечената Мадлин, да не говорим за съблечената! Не мисля, че Борисов и тетка Меркел са стигнали до крайности. Любовта им е платонична.Но дори и да излезе някоя полза за държавицата ни от тая работа, отсега заявяваме, че няма да участваме в свещенодействието. Както се казва, никой не е станал пророк в собственото си село.Поетът Манол Глишев, не знам какво го е прихванало, но решил да ни сподели как бихме могли да титулуваме премиера ни на латински. Малко е дълго, но е напълно заслужено: Boequo Methodianus Borissius Baihuius Buddha Cucurbita, cos. trib. III, pro praetore vigilium, pro praefecto urbano, P. M., Fratervetus Patriae, Coloniae Borissianae Banquorum conditor, Mensae Corporatae ultor.С една дума псува го на латински. Но Борисов не знае латински и никога няма да се сети, че Baihuius е същото като това, дето му рече Радан.Латинският е много подходящ да напопържаш някого, защото през вековете много понятия са изменили първоначалното си значение и сега звучат двусмислено. Например думата testis. На латински означава свидетел. Винаги седи извън… ситуацията и наблюдава. А penis са употребявали за опашка. Но днес никой не казва хвани ме за опашката, не ли? Българите, нали все се правим на западняци, сме се отказали от изконната славянска дума в полза на латинската. Веднъж прочетох в писанията на Димитри Иванов, че някога тази дума не била вулгарна. По време на празниците на плодородието славянките играели хоро и викали: „И хуй… И хуй…“ Щото, нали, плодородието извира от някъде! Което по-късно станало иху, иху. Но може и да си го е измислил.Отплеснах се. Исках само да кажа, че човек остава неразбран, ако не ползва подходящите изразни средства. Всеки заслужава да бъде напсуван на език, който разбира. Прост човек се псува простовато. На интелигентния можеш и нещо на латински да му кажеш.Вторник, 20 юниПолицията в Пазарджик предлага дърветата около магистралите да бъдат изсечени. Това щяло да намали жертвите.Пазарджишките титани дават пример с катастрофа на АМ \"Тракия\", при която бус се блъсна в крайпътно дърво и загинаха 10 души. Ако това дърво не е било там, хората са щели да оцелеят.Прави са, не ли? Който е чел българските класици, ще се съгласи. Нане Стоичко защо отсече върбата? Защото, ако я нямаше върбата, щъркелите нямаше да свият гнездото си в двора му и да му откраднат капата.Разбира се, това решение има и някои отрицателни следствия. Дето беше рекла баба Мравка,Но това ще го мислим по-късно.Според мен най-тежките катастрофи стават при челен удар. Затова предлагам да се премахне насрещното движение. Всички пътища да станат еднопосочни. Това е кардинално решение. Сеченето на дърветата е палиатив.Ало, пенсиите, чета в един сайт, че лекарите препоръчвали през зимата да се пийва ракийка със сланина и лук за мезе. Това било по-добро от всяко лекарство. Напълно съм съгласен с лекарите. На мен, ако не знаете, затова ми викат „докторе“, защото откакто се помня, все тази рецепта предписвам. Сланината укрепва имунната система и понижава холестерола. Тя съдържа арахидонова киселина, полиненаситена омега 6 мастна киселина, прекурсор на ейкозаноидите, чрез които тялото ни регулира възпалителните процеси. Лукът пък съдържа 36 елемента от таблицата на Менделеев. 36! За ракията също могат да се кажат много добри неща, но ще спомена само едно, което дори не подозирате – бъкана била с витамини. И така хем си правите кефа, хем набавяте на организма коктейл от минерали, витамини и киселини. Особено киселини. Някой път, като прекаля, и по три дена ги усещам киселините. Щото съм предразположен към ГЕРБ в медицинския смисъл. В политическия – точно наобратно.А бе, братя, да ви питам. Търкате ли билетчета още? Търкайте, търкайте… Надеждата умира последна, като нищо ще ви надживее. Искам само да ви обърна внимание на новата реклама на Държавната лотария. Един мъж заварва жена си да търка билетчето. Поглежда я иронично, даже саркастично, и ѝ казва: „Ако спечелиш, ще целуна на слона…“ Не си довършва приказката, ама предполагам, че няма предвид хобота. Разбирате ли, самите организатори на лотарията ви казват, че по-скоро ще целунете на слона…, нежели да спечелите. Ама щом ви влече, кой сме аз, та да ви отклоняваме.Сряда, 21 юниМного хора се гаврят с Мария Габриел, рожденная Неделчев из Гоце Делчев… Червеният отворко Сашо Симов ѝ рече \"куха лейка\", \"кумица\", \"снахица\" и други такива комплиментарности. Пък за английския ѝ какво се каза и изписа… Направиха я на Марийка направо. Английският ѝ бил като българския на Стратега от Мировяне. Ей, тупани! На Марийка английският ѝ е втори език, какъвто ще стане и за Европа след Брекзит. Първият език на Марийка е френският, който все повече ще става и първи език на Европа. Френски и немски, това са езиците, които ще говори Европа от тук нататък. Та Марийка ни идва, дето се вика, като отговор на молитва.Нема угодия за нашите драскачи. Ама те навсякъде по света са същите. Той добре го беше казал Линдън Джонсън: „Ако някоя сутрин тръгна по вълните на река Потомак, следобед вестниците ще разгласят: „Президентът не може да плува.\" Точно обратното на ситуацията у нас, където сме още на етап, на който казваме, че премиерът ходи по водата…Премиерът на Македония Заев съобщил, че ще ремонтират учебниците по история: \"Във всички нови издания ще бъдат отстранени грешките, които стават причина, меко казано, за неприятности.\" Ама много меко казано! Целта, според DW, била да се премахнат главно обидите, насочени към България - \"фашистки кръвници\", \"мръсни душмани\" и \"кръвопийци\"…Е, от учебниците не е трудно да ги извадят. Но как ще ги извадят от коравите македонски кратуни, където са набивани половин век? Няма как. И ние ще им помагаме да влязат в ЕС!Антон Кютев разправя, че БСП ще си вземе чинията на Бузлуджа, ще я ремонтира с волни пожертвувания на членовете и ще я превърне в Музей на световния социализъм!Чинията е един много добър символ за социализма. По-добър от нея е само лъжицата. И тенджерата може би. Но тенджерата символизира общото благо, докато лъжицата е символ на личното. Та не е лошо в чинията да се добави и една лъжица.Четвъртък, 22 юниБорисов избра да даде първото си голямо интервю за третия си мандат в Нова ТВ при Анка и Виктор. По темата на седмицата вика: „Развивали са ми се болтовете много пъти!“Г-н премиер, това не е нормално. Трябва да се прегледате! За 40 г. това не ми се е случило нито веднъж. Дори нещо повече. Десетки пъти съм имал точно обратния проблем. Болтовете така клеясват, че се принудих да си нося в колата един голям ключ за тирове.Но по-важно е другото признание, което Борисов направи: Според него, ако Панов се страхува, да си седи дома: „Като искаш да си в гората и да ловуваш мечки, не трябва да те е страх.“Едно време в „Монитор“ Блъсков беше забранил в текстовете да се използват пословици и поговорки. И, честно казано, беше прав. Пословиците са коварно нещо. От думите на Борисов излиза, че правосъдието у нас е гората. А мечката е явно Цацаров. Прилича. Нямам предвид външния му вид, макар че и него не можем да пренебрегнем.Между нас да си остане, но Панов наистина си е малко бъзлив, па и мнителен. Ако помните, когато го блъсна кола на пешеходна пътека, той веднага реши, че това е атентат и беше на път да се откаже от конкурса за шеф на ВКС. Сега реагира по същия начин. Паднали два болта от гумата, другите три се поразхлабили и той веднага провидя атентат. Обаче, дето вика Драгомир Симеонов, разхлабването на болтове може да се дължи на естественото развитие на нещата. Пък един Андон твърди, че развитите болтове на колата на бай Лозан били най-доброто доказателство, че той е тръгнал по лош път. Какви ли не хипотези прочетох…От официалният представител на \"Мерцедес\" за България \"Силвър стар\" заявиха, че мнението на експерта им е било манипулирано. Човекът казал, че „ако болтовете не са стегнати добре, могат да се разхлабят при шофиране по път с неравности и много завои“, но прокуратурата чула само „могат да се разхлабят при движение“… И на това основание отказала да образува досъдебно производство.Във Фейсбук срещнах твърдение, че Цацаров бил рекъл на представителя на Мерцедес… „Имате хубав бизнес, \"Мерцедес\". Защо ви е необходимо…“ Според мен обаче това не е вярно. Тази реплика Цацаров каза на Сашо Дончев. Но може пък да има само една реплика и да я казва на всички. Не е изключено. Само много умните хора могат да измислят отделна реплика за всеки случай. Повечето българи карат с една-две за всичко!На заседание на Парламентарната комисия по култура и медии журналистката Къдринка Къдринова задала някакъв въпрос на Бетина Жотева, член на СЕМ. Знам какъв, но той е без значение, важен е отговорът. „Значи, който се е опитал да ме вкара в интрига, не е прокопсал. Много внимателно! Ама много внимателно с мен специално!”Къдринка попитала това заплаха ли е. Отговорът е изумително откровен: „Абсолютно. Пред всички… Ако си отвориш устата още веднъж за мен, ще видиш какво става”.Знам, че има различни видове въпроси: въпрос-интрига, въпрос-клевета, въпрос-отклоняване от въпроса и т.н. Докато отговорите са само два вида: умен и тъп. И Жотева, за съжаление, е избрала втория вид. Един член на СЕМ не може да си позволи мутренски отговори. Или поне не би трябвало… При това Жотева е бивш журналист.Казано е: „Пущай хляба си по водите, защото след много дни пак ще го намериш.“ (Еклесиаст, 11:1) Щото, колкото и невероятно да изглежда, животът е кръгъл.Моля следващото, което ще кажа, да не се брои за отварянето на устата. Щото аз си отварях само ушите. Един приятел, пенсионер, който отдавна е израснал смешните движения, вика, че за последен път бил чул тежко дишане през 1997 г., в кореспонденция на Бетина Жотева от Белград.И като стана дума за интрига. „Фрогнюз“ научили от дипломатически източници от ДАНС, че олигарх и депутат от ДПС изпял на ЦРУ банковите сметки в чужбина на наши бизнесмени, политици и министри, сред които и Борисов. В замяна поискал да бъдат отблокирани авоарите му в Дубай, Ливан и Лихтенщайн, запорирани заради съмнения, че са от контрабанда и пране на пари.Не мога да се сетя кой ще да е този депутат. Глаголът „изпял“ ме препраща към един с пеещо име, но не съм сигурен.Може би все пак не седя напразно на брега на Перловската река. Може би пък е дошло времето…Снайперист от канадските специални сили в Ирак, въоръжен с пушка McMillan TAC-50 и много късмет, гръмнал една чалма от разстояние 3450 м., което е нов световен рекорд. Чалмата имала многобройна охрана, но това никак не смутило снайпериста.„Най-дълго управлявалият кмет напуска поста си“, пише OFFNews. Веднага се досетихме, че става въпрос за бай Данчо Димитров, който управлява самоковското село Долни Окол от 1959 г., тоест вече 58 г. И редовно печели изборите с между 70 и 90%. Представяте ли си? От 1959 г. до сега! Долни Окол е единственото село в България, което никога не се е отклонявало от директивите на Априлската линия.Интересно сега кого ще изберат за кмет. Вероятно пак комунист. Но може и от ГЕРБ. Съществува схващане, което не съм в състояние да оборя, че партията на Борисов се явява истинският наследник на БКП.Петък, 23 юниИмаме новина! Ердоган е въртял бизнес със СИК. Разбрах го съвсем случайно. Борисов се изпусна, като беше в Нова ТВ. Анка го попита верно ли, че са си много близки приятели с Ердоган. И Бойко, който хич не може да лъже, рече: Тайпи и Бойко - така си говориме от времето, когато сме били кметове… така му казват близките приятели.“Според Уикипедия Ердоган е кметувал в Истанбул в периода 1994-1998 г. Тогава Борисов е бил все още в СИК. Кмет на София стана едва през октомври 2005 г. И остава единственият вариант, че СИК и Ердоган са имали общ бизнес. Агата си има вид на разбойник, нема какво да се заблуждаваме.Властите в Колумбия, където миналата година бяха разрешени хомосексуалните бракове, тия дни признали и първия полиаморен брак. Трима мъже се взели и заживели заедно.Това е много хитро, защото ще могат да правят кръгова любов, ако ме разбирате. И никой няма да е извън играта. Нещо като тройна коалиция. Ако си спомняте, по времето на тройната коалиция излезе един такъв виц. Малко е неприличен, но то и тяхното не беше особено прилично. Царят, Доган и Сергей правили тройка. Царят отзад на Станишев, пък Сергей фелацио на Доган. По едно време царят се уморил и рекъл на Доган: \"Ага, тая работа е трудна, дай да се сменим...\" Пък Доган: \"Сменяйте се, бе. Мен ми е все тая кой ще ми духа...\"Полиаморията е доста разпространена в развитите държави. В САЩ например има над 500 хил. открито полиаморни семейства, имат си и вестник - \"Лъвинг мор\", чийто тираж е по-голям дори и от „Труд“ - 15 000 читатели.А бе, какво стана с шведския МММ боец? Пуснаха ли го от ареста? Нещо се разсеях. То кое ли да следиш по-напред…", "date": "2017-06-26", "title": " Из делниците на един луд (19-23 юни)"}
{"url": "https://m.offnews.bg/news/Politika_8/MVR-osiguri-zimni-uniformi-na-politcaite-posred-liato_659112.html", "text": "Складовете на МВР се оказаха пълни с униформи, както декларира миналата седмица министърът на вътрешните работи Валентин Радев. Оказа се обаче, че униформите са зимни.Това стана ясно от изказване на премиера Бойко Борисов, който взе участие в Националното съвещание на ръководството на МВР. Пред шефовете в МВР Борисов заяви, че синдикатите имат право да са недоволни, а той лично се занимавал с проблема месец и половина.\"Трябва Младен Маринов да уволни хора – тези, които са допуснали това с униформите. От всичко, което казват, в това имат право. Дали сте ми една справка, че трябват 10 млн. лв. да възстановим справедливостта. Сега и една друга глупост – готови са им зимните униформи. Трябва веднага да се поправим. Имаш 10 млн. лв., незабавно ги раздай, стига законът да позволява, за летни униформи“, заяви Борисов.Той нареди незабавно да се изплатят средства за летни униформи, но не защото синдикатите са поискали. \"Незабавно да им се изплатят парите, но не защото синдикатите са казали, Господ ми е свидетел, че първата ми работа беше да кажа, че искам да ги облека, да ги приготвим и правителството да покаже отношение към полицаите. Вие се мотахте, за да може сега синдикатите да кажат, че под натиск се е направило. Месец и половина се занимавам с това“, подчерта той.\"Да ви облека ли сега със зимните дрехи дави изкарам на улицата? Веднага парите, да отидат да си купят дреха, къс ръкав, лека дреха, да му е удобно да отиде да работи. Милиарди изплатихме, не искам за 10-15 млн. лв. въобще да става дума. Ако не стигнат 10 млн. лв., 15 млн. лв. ще им дадем. Колкото трябва ще им дадем. Тук имат основание. Пари има и всичко има, избутайте ги бързо“, категоричен бе премиерът, цитиран от \"Фокус\".Той отново каза, че правителството е плащало дългове. „В първия мандат, първото нещо, което направихме, беше да платим като правителство с парите на данъкоплатците, т.нар. „Пантери“, „Спартани“ или т.нар. половин милиард лева. Помните времето на предишните правителства – и на Орешарски, и на всички останали. С всяко едно такова, задълженията после нарастват. Ние чистим, те нарастват. В пожарната вече всички имат нови пожарни. Получавате най-доброто, което има като техника\", заяви той. ", "date": "2017-06-26", "title": " МВР осигури зимни униформи на полицаите посред лято"}
{"url": "https://m.offnews.bg/news/Kultura_33/Poeticheski-dvuboj-mezhdu-Valeri-Valeriev-i-Nikola-Petrov_659131.html", "text": "Последният за сезона поетически двубой – между Валери Валериев (със секундант поета и журналист Георги Савчев) и Никола Петров (със секундант актьора Станислав Кертиков), ще се проведе на 28 юни от 18:30 ч. в Литературния клуб на Столична библиотека, пл. „Славейков“ № 4.Автор и водещ на двубоя е Петър Чухов, а входът е свободен.I тур – всеки от двамата поети ще се представи в рамките на 10 минути с най-доброто от поезията си.II тур – всеки ще има по 10 минути, за да дискредитира опонента си, представяйки на публиката негови слаби, по своя преценка, творби.След втория тур публиката ще има възможност да предложи дума или фраза като тема за импровизация. Предложенията, записани на листчета, ще бъдат събрани в шапка, от която водещият ще изтегли едно и това ще бъде темата, по която поетите ще пишат в продължение на 20 минути.През това време ще се проведе III тур, в който секундантите Георги Савчев и Станислав Кертиков ще разполагат всеки с по 10 минути, за да защитават своя поет и да нападат съперника му.IV тур – по 5 минути на всеки поет за прочитане на написаното току-що стихотворение по темата, зададена от публиката.Публиката ще гласува след всеки тур за предпочетения поет с предварително раздадените листчета като резултатите ще се изписват на табло, без обаче да се знае кои числа за кого се отнасят.Победилите поет и секундант ще бъдат обявени накрая, след като се съберат резултатите от гласуването.Валери Валериев е роден на 10 май 1984 г. Завършва право в СУ „Св. Климент Охридски“, работи като адвокат. От 2009 г. е член на Управителния съвет на Сдружението за международни състезания по право. Публикува стихове и разкази в Литературен вестник, сп. „Но Поезия“ и други издания.През 2004 г. е отличен с награда в студентски конкурс за поезия на името на Никола Вапцаров. През 2006 г. печели конкурс за къс разказ на тема „Екстаз“, организиран от сп. „Алтера“. През 2015 г. излиза стихосбирката му „Факти“ (изд. Литературен вестник). Книгата е номинирана за Националната награда за поезия „Иван Николов“.Никола Петров е роден на 10 октомври 1987 г. Завършва Скандинавистика в СУ „Св. Климент Охридски“, по длъжностна характеристика е специалист обработка на данни.Носител на първа, втора и трета награда от Националния младежки конкурс за поезия „Веселин Ханчев“ (2009 - 2011), както и на други отличия, сред които Славейкова награда – второ място (2008) и Национален конкурс на фондация „Св. Климент Охридски“ – награда за поезия (2009). Автор е на „Въжеиграч“ (2012, изд. „Жанет 45“).", "date": "2017-06-26", "title": " Поетически двубой между Валери Валериев и Никола Петров"}
{"url": "https://m.offnews.bg/news/Ikonomika_59/Samo-nie-i-oshte-4-darzhavi-ot-ES-ne-chlenuvame-v-OISR-Zashto_659113.html", "text": "Организацията за икономическо сътрудничество и развитие - ОИСР е създадена през 1961 г. Тя е наследник на учредената през 1948 г. Организация за европейско икономическо сътрудничество, която управлява инвестициите по Плана „Маршал“ за следвоенно възстановяване. В ОИСР членуват 35 държави, сред които САЩ, Канада, Австралия, Чили, Исландия, Израел, Япония, Република Корея, Мексико, Нова Зеландия, Норвегия, Турция и Швейцария. Всички страни членки на ЕС, с изключение на България, Румъния, Хърватия, Кипър и Малта, са и членове на ОИСР.Членството в ОИСР би било от голяма полза за България.То би увеличило престижа и доброто име на българската икономика, която ще се нареди сред най-развитите в света.По този начин страната ни ще влезе в обхвата на анализи, статистически масиви, подпомагане за решаване на определени проблеми на икономиката, финансовото управление, образованието и социалната политика.Това ще е знак, че в България се спазват най-високите стандарти за пазарната икономика.Членството в ОИСР ще привлече допълнително значителен инвестиционен интерес към България.В момента в ОИСР има 35 страни, като сред нейните членове са както най-развитите икономики в света, така и развиващи се.За присъединяване към организацията е създаден механизъм, по който се прави преглед на политиката и състоянието на страната, която кандидатства.Тя трябва да докаже, че се придържа към принципите, споделяни от страните членки - отворена пазарна икономика, демократичен плурализъм и зачитане на човешките права.Според процедурата страните, които вече са членове на организацията, трябва да са съгласни кандидатът да получи одобрение.Едва след това ръководството на ОИСР започва стъпките за присъединяването.Основна задача на ОИСР е изграждането на силни икономики в страните членки, подобряване на ефективността, стимулирането на пазарната система, разрастването на свободната търговия и подпомагане на развитието на индустриализираните и развиващите се страни.След повече от четири десетилетия съществуване, дейността на ОИСР днес се простира извън страните членки и разработването на анализи за икономическото развитие на държавите, поели пътя към пазарна икономика.Натрупаният опит се насочва към възникващите пазарни икономики и по-специално към страните в преход от централно планиране към отворена пазарна икономика.Правомощията на ОИСР се разпростират върху много полета на политиката, единствено и само политиката на отбрана е извън тях.Предложенията на ОИСР се водят по либералната, пазарна икономика и се прилагат чрез ефикасни и дисциплинирани икономически мерки. Същевременно през последните годни нарастват усилията на организацията по отношения на образованието и социалната политика.ОИСР обръща внимание на страните членки за опасност от нарастване на бедността и неравнопоставеността в тях.", "date": "2017-06-26", "title": " Само ние и още 4 държави от ЕС не членуваме в ОИСР. Защо?"}
{"url": "https://m.offnews.bg/news/Knigi_18808/Kraleubijtcite-edna-ot-naj-znachitelnite-istoricheski-sagi-na-HHI_659076.html", "text": "„Кралеубийците” е вторият роман от една от най-значителните исторически саги на ХХI век - „Времето на меча” от Ян Уве Екеберг. Той е нещо като „Игра на тронове“, но без фентъзито и магията, обобщават от издателство \"Персей\", чието издание е книгата в превод от Калина Димитрова.Трилогията е базирана върху уникалните средновековни норвежки саги и разказва за събития от размирния XII век, изпълнен с борби за престола и за надмощие между светската и духовната власт. Тъкмо заради това критиката я сравнява с „Рицарят тамплиер” на Ян Гиу и „Устоите на земята“ на Кен Фолет. Написана е в същия дух и стил, с много интриги, противоборства между героите, домогвания до властта чрез отрова, кинжал или война. В центъра е един смел и доблестен мъж – Сигюр Лавар, който от презрян роб се превръща в уважаван военачалник. За него се говори често в средновековните скандинавски саги и авторът го превръща в главен персонаж.Трилогията се състои от романите „Времето на меча”, „Кралеубийците” и „Светият олтар”. Първият вече беше посрещнат с интерес от почитателите на историческия роман у нас. Вторият излиза сега, а третият ще се появи през есента. Всеки от романите е със самостоятелен сюжет, а връзката между тях е заради общите герои. Трилогията разказва за времето на крал Свере, сина му Хокон (III) Свересон и внука му Хокон (IV) Хоконсон.В романа „Кралеубийците” главният герой Сигюр Лавар е открил тайната на своя произход – че е незаконен син на крал Свере, който признава това на смъртното си легло. Сигюр вече е сред първите мъже в двора, а неговият най-близък приятел и полубрат, Хокон, става крал. Възцарява се мир, но не задълго. Врагове дебнат не само от границите на кралството, но и вътре в него, дори сред най-приближените на краля.Нова гражданска война избухва заради две кралеубийства. Опустошителната скръб, която Сигюр изпитва, почти го унищожава. Но възстановявайки се от болката си, той се озовава в челните редици на борбата да върне трона на потомците на крал Свере. Родил се е кралски син, за който пророкуват, че ще бъде най-великият владетел, който страната е имала. Но още невръстен, към него се втурват безскрупулни убийци.Най-големият враг на Сигюр е Хокон Гален, могъщ военачалник и съпруг на сестра му, който отдавна жадува да се възкачи на престола. Заради амбициите си той е готов да се съюзи дори с враговете на кралството.В този критичен момент Сигюр е предаден от човека, когото обича най-много. Това разпалва в душата му омраза и жажда за отмъщение.Авторът създава интересна и жива представа за средновековна Европа благодарение на продължителните си проучвания и е много прецизен и верен в детайлите не само когато се отнасят до историческите събития, но и до културата, вярванията, религията и начина на живот в тази епоха.", "date": "2017-06-26", "title": " \"Кралеубийците\" - една от най-значителните исторически саги на ХХI век"}
{"url": "https://m.offnews.bg/news/Obshtestvo_4/Globiavat-naematelia-na-plazh-Delfin-zaradi-darvena-stalba_659132.html", "text": "Между 1 000 и 10 000 лв. може да плати наемателя на плаж „Делфин“ заради изграждането на дървена стълба, която води към ивицата.Плажуващи на мястото нудисти, които бранят с подписка плажа, който от години е посещаван от любители на този вид почивка, са подавали няколко пъти сигнал до институциите за различни нарушения. Още през месец май, РИОСВ – Бургас е констатирала незаконна сеч на дървета в района, който попада в зоната на Природен парк „Странджа“ и в две защитени зони. Тъй като не е установен нарушител, преписката е предадена на Районната прокуратура в Царево. Проверка е извършена и след като наемателят на плажа изгражда дървени стълбища, които да водят към ивицата, поясни директорът на РИОСВ – Бургас Тонка Атанасова.\".“, поясни Атанасова.Не е съгласувана и схемата за плажа, която включва и заведението, което се изгражда на ивицата, добавиха от РИОСВ. Община Царево също ще санкционира наемателя на плаж „Делфин“, защото е предприел изграждането на стълбата и заведението преди да получи одобрение за тези обекти от страна на администрацията.", "date": "2017-06-26", "title": " Глобяват наемателя на плаж „Делфин“ заради дървена стълба"}
{"url": "https://m.offnews.bg/news/Koloezdene_18819/Svetoven-shampion-stava-vash-lichen-savetnik-na-Tur-dio-Frans_659118.html", "text": "Искате да зададете въпрос към световен шампион по колоездене по време на най-известното състезание в света? Феновете на колоезденето от Европа вече могат да го направят, благодарение на ексклузивното партньорство за предстоящия Тур дьо Франс между Евроспорт и световния шампион Петер Саган.Сътрудничеството ще даде възможност на Саган, който тази година ще се състезава за отбора на Бора-хансгрое, да отговаря на въпроси, зададени директно от феновете, всеки ден по време на живото предаване на Тур дьо Франс по Евроспорт.Въпросите ще се събират от социалните мрежи, ако включват хаштаг #AskSagan, като лично Саган ще избира най-интересните, на които ще дава отговор на живо в ефир.Петер има пет участия на Тур дьо Франс, във всяко от които печели зелената фланелка за най-активен състезател в колоната – факт, който го прави първия в света с това постижение. Предстоящият тур ще бъде първият за Саган в отбора на Бора-хансгрое, с който ще се опита да подобри рекордните шест зелени фланелки за най-добър спринтьор на Ерик Цабел. Също и да добави нова етапна победа към досегашните си седем в най-голямото световно велосипедно състезание.„Щастлив съм от партньорството с Евроспорт по този проект, който ще помогне за засилване на връзката на феновете и зрителите с нашия страхотен спорт“, коментира инициативата Петер Саган. „Бъдете креативни, задавайте ми своите въпроси с хаштаг #AskSagan и аз ще отговарям на най-добрите всеки ден по време на Тур дьо Франс“.Живото предаване на Тур дьо Франс ще е подкрепено от допълнителни функции на EurosportPlayer – дигиталната услуга, достъпна от всяко устройство, която ще позволява избор измежду пет допълнителни камери, предоставящи различни гледни точки от състезанието.", "date": "2017-06-26", "title": " Световен шампион става ваш личен съветник на Тур дьо Франс"}
{"url": "https://m.offnews.bg/news/Kultura_33/Na-razhodka-5-emblematichni-mesta-v-Sofiia-i-tehnite-istorii-video_659119.html", "text": "Юбилейният 20-ти епизод на \"Минало в минути\" е специален, тъй като ни отправя на разходка из софийските улици в търсене на емблематични сгради и паметници.В следващите минути вижте 5 любими места в столицата, както и техните истории.Това е и последният епизод от първия сезон на историческия влог на сдружение \"Българска история\". Очаквайте отново интересни и малко познати факти от историята ни през септември. ", "date": "2017-06-26", "title": " На разходка: 5 емблематични места в София и техните истории (видео)"}
{"url": "https://m.offnews.bg/news/Futbol_18793/Mesi-krie-danatci-na-garba-na-bednite-detca_659107.html", "text": "Кирливите ризи на суперзвездата на Барселона Лионел Меси продължават да излизат наяве. Нападателят е укрил приходи от най-малко 10 милиона евро в периода 2007-2015 година чрез два филиала на Фондацията си за подпомагане на деца в родния си град Росарио, пише испанският вестник \"ABC\".В Испания представителствата на Фондацията са регистрирани като обществени организации, а като такива министерството на финансите на Аржентина ги е изключило от списъка с длъжници, тъй като от Фондацията не са отчели приходи в три поредни години.Тя на практика е служила като прикритие на аржентинеца и неговото семейство за водене на частен бизнес. Меси и баща му са открили представителството през 2009 година в родния им град Росарио, но тя е била регистрирана в Испания като обществена организация.Припомняме, че върховният съд в Мадрид вече осъди аржентинеца на 21 месеца затвор за укриване на данъци. Играчът беше признат за виновен за ощетяване на държавната хазна в размер на 4,1 милиона евро в периода 2007-2009 година.Все пак суперзвездата мина тънко, след като испанската прокуратура прие предложението на футболиста да замени ефективната присъда от 21 месеца затвор с финансова санкция.Законодателството в държавата позволява затворът да бъде избегнат, ако присъдата е под две години. Лео ще плати санкция в размер на 252 хиляди евро.", "date": "2017-06-26", "title": " Меси крие данъци на гърба на бедните деца"}
{"url": "https://m.offnews.bg/news/Sviat-_12/Agresorat-ot-berlinskoto-metro-Biah-drogiran-i-ne-pomnia_659120.html", "text": "Кадрите от бруталната атака срещу беззащитна жена в берлинското метро предизвикаха възмущение в цяла Германия. Обвиняемият българин Светослав С. направи признание, но явно се опитва да омаловажи деянието си.Обвиняемият Светослав С. очевидно се води от принципа, че най-добрата защита е изненадващата атака. Още в началото на втория кръг от съдебния процес в Берлин бе поднесено негово самопризнание. Чрез адвокатите си 28-годишният българин признава, че е ритнал жената в гръб по стълбите на берлинското метро, но в същото време добавя дословно: „Не мога обаче да си спомня съвсем точно станалото”.С това той явно иска да намали отговорността си за бруталната постъпка, тъй като тя била извършена под влияние на алкохол и наркотици. Казва, че е консумирал водка, бира и е употребил хашиш и че не си спомня за случилото се, за което узнал едва от кадрите, излъчени по телевизията. Твърди, че всъщност е имал желание да се предаде на полицията, и че желае да поднесе изричните си извинения на жертвата. Всичко това се съдържа в прочетената от адвокатите на българина декларация. Светослав С. е обвинен за нанасяне на опасна телесна увреда. Присъдата, която го очаква, може да варира от шест месеца до десет години.В края на октомври 2016 година нападателят блъска с ритници в гърба нищо неподозираща жена, която впоследствие пада по стълбите на метрото в Берлин. При падането си, 26-годишната тогава жертва получава фрактура на ръката и наранявания по главата. Видеокамери заснемат това деяние на спирката на метрото „Херманщрасе” в берлинския квартал Нойкьолн.Ритникът в метрото предизвика огромно възмущение в цяла Германия. Тогава отново се разпали дебатът за усилване на видеонаблюдението на обществени места.Срещу Светослав С. е повдигнато обвинение и за ексхибиционистични действия, извършени от него две седмици преди нападението в метрото. Обвиняемият не пожела да се произнесе по тази точка от обвинението. Първото съдебно заседание, преди десет дни, се провали, след като защитниците на българина успяха да отзоват една от съдебните заседателки поради пристрастие.", "date": "2017-06-26", "title": " Агресорът от берлинското метро: Бях дрогиран и не помня"}
{"url": "https://m.offnews.bg/news/Futbol_18793/Dunav-blagodari-na-Gradev-za-Evropa_659121.html", "text": "От евроучастника ни Дунав официално благодариха на известния специалист по спортно право Георги Градев за съдействието за участие в Лига Европа.Това стана ясно по време на пресконференция, на която присъстваха изпълнителният директор Ивайло Петков, треньорът Веселин Великов, капитанът Диян Димов, голмайсторът Мирослав Будинов и един от основните футболисти на „драконите“ Самир Аясс.Изпълнителният директор на клуба Ивайло Петков внесе повече яснота за организацията около срещата с Иртиш Павлодар, както и предшествалите я кореспонденции с УЕФА, довели до решението Дунав да участва в турнира за Лига Европа.\"Доста неща видяхме и чухме напоследък. Затова държим да внесем яснота, относно участието ни в турнира за Лига Европа. След като се класирахме на четвъртото място в крайното класиране на Първа лига, на 15 юни получихме мейл от УЕФА с акаунт за картотекиране на футболисти за участие в турнира за Лига Европа.Имаше и съответно запитване, дали имаме готовност да участваме в надпреварата. На 19 юни продължихме да работим по този начин, картотекирахме футболистите и изпратихме писмо, че сме съгласни и имаме готовност да участваме в първия предварителен кръг, при положение че бъдем поканени от УЕФА. Бяхме включени в жребия за първия предварителен кръг и бяхме изтеглени да играем с Иртиш Павлодар.На 23 юни при нас дойде писмо с покана за участие в дело на ЦСКА срещу УЕФА. Ние отказахме. Днес /26 юни/ има дело в КАС на ЦСКА срещу УЕФА, по което Дунав е страна. До края на деня трябва да излезе официално решение на КАС.Искам да изразя благодарност от името на клуба на Георги Градев и неговата адвокатска кантора „СИЛА“ за съдействието, което ни оказва по казуса. Държа да подчертая още, че писмото, което излезе по медиите, не е това, което официално сме изпратили до УЕФА. Ние сме свършили каквото трябва, за да защитим интересите на ФК Дунав, без да намесваме и коментираме друг клуб или БФС. Сега чакаме официално решение по този въпрос и се готвим за мачовете ни с Иртиш“, заяви Петков.Той добави, че всичко това е наложило промени в програмата на подготовката на „драконите“. Все пак е създадена необходимата организация, въпреки че тази дестинация не е от най-лесните.", "date": "2017-06-26", "title": " Дунав благодари на Градев за Европа"}
{"url": "https://m.offnews.bg/news/Ikonomika_59/Inspektciiata-po-truda-napomnia-Ne-plashtajte-taksi-za-rabota-v-chuzh_659096.html", "text": "В началото на летния сезон зачестиха обявите в медиите и социалните мрежи за работа в чужбина. По този повод ИА “Главна инспекция по труда” напомня някои от основните правила, с които трябва да се съобразяват търсещите работа лица преди да заминат да работят в чужбина, за да се предпазят от евентуална измама.Ето за какво да следите, ако си търсите работа в чужбина:1. Сигнал за измама е използването на интернет, и в частност на социалните мрежи, като единствен начин за контакт, отказ от лични срещи.2. Сигнал за измама е и когато предприятие, което не извършва никаква дейност, сключва договори с работници с обещанието след това да ги командирова зад граница.3. Всяко искане на такси и други плащания под каквато и да е форма за осигуряване на работа в чужбина са забранени.Законодателството изрично регламентира, че фирмите-посредници и предприятията, осигуряващи временна работа, нямат право да искат такси под каквато и да е форма. Най-често се искат суми за издаване на формуляр А1 за командироването им, който се издава напълно безплатно от НАП. 4. От началото на 2017 г. в България действат нови правила за условията и реда за командироване и изпращане на работници и служители в чужбина. Тези промени ясно регламентират, че осигуряването на поне минималното възнаграждение за приемащата държава се дължи от първия ден, в който работникът или служителят е започнал работа зад граница в рамките на предоставяне на услуги.Изрично се регламентира също, че разходите за транспорт, квартира и др. трябва да бъдат уговорени между страните предварително. Новата нормативна уредба не важи при командироване в страните извън Европейския съюз, както и при служебни командировки, командироване за обучения, специализации, работни срещи, конференции и др. 5. При изпращане от предприятие, което осигурява временна работа, лицето трябва да сключи трудов договор с това предприятие, в който да е разписано при какви условия на труд в предприятието – ползвател ще работи. Когато предприятие командирова зад граница свои работници и служители, с които има сключен и регистриран в НАП трудов договор, работодателят трябва да подпише с командированите лица и споразумение, в които се разписват всички условия на командироването, включително се регламентират и разходите за транспорт и спане. Всеки отказ за подписване на трудови договори и споразумения трябва да бъде сигнал за търсещите работа лица, че могат да станат жертва на измама.6. Лицата, търсещи работа в чужбина, трябва да знаят, че когато използват услугите на фирми-посредници, трябва да тръгнат от България с подписан трудов договор с чуждестранен работодател, преведен на български или на разбираем за тях език и на езика на приемащата държава. Трябва да имат сключен и посреднически договор с фирмата-посредник, който включва определени клаузи, разписани в специална наредба. 7. Задължително условие за фирмите посредници, както и за предприятията, които осигуряват временна работа, е да имат издаден лиценз от Агенцията по заетостта.За първите пет месеца на годината контролните органи на Инспекцията по труда са извършили около 300 проверки на работодатели, които командироват или изпращат работници и служители. При тези проверки са установени около 530 нарушения. Установени са и 16 случая на осъществяване на дейност като предприятие, което осигурява временна работа, без регистрация, като най-често тази дейност се замаскира под формата на командироване в изпълнение на договор за предоставяне на услуги.Сигнали за нарушения при осигуряването на работа в чужбина могат да се подават в Главна инспекция по труда по всички възможни начини - на горещия телефон 0700 17 670, на телефона за сигнали на български граждани, работещи в чужбина – 00359 2 8101 747.", "date": "2017-06-26", "title": " Инспекцията по труда напомня: Не плащайте такси за работа в чужбина, незаконно е"}
{"url": "https://m.offnews.bg/news/Futbol_18793/Ronaldo-varti-pedali-i-meditira_659116.html", "text": "Трансферната сага около суперзвездата на Реал Мадрид Кристиано Роналдо очевидно идва в повече на португалеца и той се отдаде на медитация, докато върти педалите на велотренажора.Роналдо публикува снимка в официалния си профил в социалната мрежа \"Инстаграм\" на която се вижда как е изпаднал в състояние на Нирвана след тренировка на португалския национален отбор, който участва в купата на Конфедерациите в Русия.Спортният директор на Лил и бивш скаут на Реал Мадрид - Луис Кампос сподели, че 31-годишният футболист просто \"има нужда от няколко дни, за да размишлява върху нещата\".\"Мисля, че за момента Кристиано се нуждае от няколко дни, за да размишлява върху нещата.Каза ми, че трябва да помисли, но това е нормално. Кристиано ще има време да вземе правилното решение, убеден съм в това.Ситуацията в Реал Мадрид в момента е малко напрегната.Той е много разстроен от това, което се случва в момента\", каза Кампос пред френската телевизия \"TF1\".Междувременно Португалия стигна до полуфиналите на турнира в Русия, където ще се изправи срещу Чили. Защитникът Рафаел Герейро и халфът Бернардо Силва не тренираха тази сутрин със съотборниците си от националния отбор.Тази сутрин и двамата играчи останаха в хотела на тима в Санкт Петербург, за да преминат възстановителни процедури, докато съотборниците им се готвеха на пълни обороти за мача с латиноамериканците, който е в сряда.Герейро получи травмата си по време на двубоя с Русия от груповата фаза и макар първоначалните съмнения за счупване на глезена да не се потвърдиха, той остава извън игра.Силва пък получи травма в последния мач на португалците в събота, когато бе победен тимът на Нова Зеландия с 4:0. Халфът се контузи при отбелязаването на гола за 2:0 в края на първото полувреме.", "date": "2017-06-26", "title": " Роналдо върти педали и медитира"}
{"url": "https://m.offnews.bg/news/Turizam_75/Valeri-Simeonov-pogna-trotinetkite-v-Slanchev-briag_659122.html", "text": "Вицепремиерът Валери Симеонов, който е с ресор \"Туризъм\", отново се хвана да оправя Слънчев бряг. Още щом встъпи в длъжност Симеонов започна да \"събаря бараките\" там, а този уикенд е провел нова акция, заедно с министъра на вътрешните работи Валентин Радев. \"През този уикенд КАТ извърши първите масирани проверки в Слънчев Бряг от дълги години насам - с министър Радев инициирахме акцията\", съобщи първо в Twitter Валери Симеонов. После той уточнява, че по време на акцията са \"изловени стотици атракциони, триколки и тротинетки, извършващи незаконна дейност в Слънчев Бряг\". И завършва с поста си: \"Сега проверяваме свързани лица\". В друг пост Валери Симеонов уточнява, че незаконната дейност на сергии и атракциони създава хаос в курортите и \"туристите са принудени да се движат по улиците и стават инциденти\". ", "date": "2017-06-26", "title": " Валери Симеонов погна тротинетките в Слънчев бряг"}
{"url": "https://m.offnews.bg/news/Temida_18762/Ubitata-v-Sofiia-zhena-zhestoko-prebita-i-namushkana-ot-revnost_659117.html", "text": "Убитата 29-годишна жена, чието тяло беше открито от криминалисти в София, е открито с множество следи от удари и намушквания. Вероятния мотив за убийството ѝ е ревност. Убиецът е нейният приятел, който след деянието опитал да се укрие в Созопол.Това стана ясно на брифинг в прокуратурата, на който бяха изнесени подробности около инцидента, за който беше съобщено по-рано в понеделник от главния прокурор Сотир Цацаров.„По изключително жесток начин е извършено убийството с множество удари по тялото, с метален стик, след което имало душене. Самият той е споделил, че за да спре страданията й е забил нож в областта на врата, като освен забития нож има и дълбок прорез от средата на врата към гръкляна“, каза градският прокурор на София Емилия Русинова.Задържаният вероятно е и наркозависим. „В дома му са намерени наркотични вещества, хапчета“, каза Русинова.Мъжът е задържан за 72 часа. Според прокуратурата той умишлено е умъртвил приятелката си, с която е живял около 2-3 месеца.„Съседите са чули шума, виковете на момичето, малко по-късно обвиняемият се обадил на своя позната, приятелка“, разказа Русинова и поясни, че под претекст да го закара до някъде с неговата кола приятелката му е отишла близо до адреса. Русинова поясни, че двамата са се качили в неговия апартамент и той е започнал да говори несвързани неща. По думите ѝ обвиняемият е завел познатата си в стаята, където е лежало починалото момиче и свидетелката е видяла трупа, завит с одеяло. „Свидетелката успяла да се овладее и да запази самообладание, за да си тръгне от дома на обвиняемия. Преди да си тръгне видяла двата ножа, по които личало, че има следи от кръв, макар да е опитал да ги почисти. След това не е сигнализирала веднага органите на реда, тъй като е нормално да се притесни. Обадила се е на своя приятел, който е приятел и на обвиняемия. Той е бил извън София. Прибрал се е вечерта, поговорили са, след което са направили връзка с обвиняемия, опитали са се да го убедят, че трябва да се предаде“, каза тя.След това обвиняемият ги е посетил същата вечер и са му казали, че ако не се предаде, ще сигнализират в полицията.„По-късно през нощта в петък срещу събота са се опитвали многократно да се свържат с него по телефона. По доказателствата и по данни от събраните в хода на разследването се установява, че още същата нощ обвиняемият е заминал за морето. По пътя около 2.00 часа е качил на стоп момче и момиче“, обясни прокурорът.Русинова посочи, че в началото на пътуването обвиняемият е бил мил и любезен с пътниците си, но след това проявил агресия.„Между 3.30 и 4.00 часа при село Зимница, Ямболско е спрял колата на магистралата под претекст, че трябва да отиде до тоалетната. Сложил е бокс на ръката си, извадил е момчето от колата и му е нанесъл удар“, обясни прокурорът.По думите й момчето е получило спукана околоочна орбита, което представлява средна телесна повреда. Прокурорът обясни, че момичето е успяло да избяга от колата. Емилия Русинова поясни, че и по това престъпление е е образувано досъдебно производство в Ямбол.По-късно обвиняемият е задържан в Созопол и е привлечен за извършване на убийство. Пред полицаите той обяснил, че не съжалява за постъпката си. Шефът на СДВР Ивайло Иванов каза, че един от вероятните мотиви за деянието му е изневяра от страна на приятелката му. Самият той споделил, че след като я умъртвил, той смятал, че я отървал от пороците ѝ.Иванов уточни, че нападателят не е криминално проявено до този момент. „Починалата също няма криминални прояви. Предстои да бъде изяснено дали и тя е използвала наркотици“, каза Ивайло Иванов.Той поясни, че около 15.00 часа в събота в Трето районно са се явили свидетелите. „Убийството е станало в петък. На място са изпратени полицейски екипи, които потвърждават сигнала“, каза Иванов и допълни, че с помощта на бащата на извършителя е отворен апартамента, където се е намирал трупът на момичето.„Установен е най-вероятния извършител. Обявен е за издирване\", каза шефът на СДВР и уточни, че мъжът вече е издирван за друго тежко престъпление.„Имаме данни, че е употребявал наркотици, най-вероятно родителите са му помагали със средства. Джипът, с който се е предвижвал към морето, е закупен от неговата майка“, допълни още Ивайло Иванов.", "date": "2017-06-26", "title": " Убитата в София жена жестоко пребита и намушкана от ревност"}
{"url": "https://m.offnews.bg/news/Kultura_33/Hari-Potar-stana-na-20-godini_659104.html", "text": "Можете ли да повярвате - една от най-известните магически истории - тази за Хари Потър, стана на 20 години. На този ден през 1997 г. книгата \"Хари Потър и философският камък\" е публикувана за първи път.Роулинг завършва ръкописа за книгата през 1995 г. По-голямата част от него е написана в кафенета в Единбург, докато бебето и от първия и брак спи в количката.След многократни отхвърляния от страна на издателите, най-накрая издателство Bloomsbury решава да публикува книгата, която излиза в едва 500 копия. Изведнъж магията се случва и интересът става огромен и до ден днешен, като общия брой на всички продадени книги от поредицата надхвърля 450 милиона.Книгите от поредицата на Хари Потър дават живот и на една от най-успешните филмови поредици в историята на киното - отново за Хари Потър.В продължение на 20 години милиони деца по света заспиват с приключенията на Хари, Рон и Хърмаяни срещу злия Волдемор, а кината се пълнят при излизането на всеки един филм за магьосниците. 20 години по-късно фантазията на Роулинг и се отплаща наистина добре. Авторът на една от най-продаваните книги в световен мащаб влезе в топ 10 на най-богатите знаменитости според \"Форбс\".", "date": "2017-06-26", "title": " Хари Потър стана на 20 години"}
{"url": "https://m.offnews.bg/news/Futbol_18793/Levski-iska-po-180-leva-ot-fenovete-za-parkirane-pred-Gerena_659129.html", "text": "Ръководството на Левски излезе с официално обръщение към феновете на \"сините\" преди предстоящото този четвъртък домакинство на Сутиеска в двубой от първия квалификационен кръг на Лига Европа.Ето и пълното съобщение на сайта на \"сините\":Уважаеми привърженици, обръщаме внимание на всички желаещи да се сдобият с пропуск за паркиране в зоната пред Сектор „А“ за сезон 2017/2018, че може да закупите вашия талон от офисите на клуба на улица „Тодорини кукли“ 47.Количествата са ограничени, а цената е 180 лева.Обръщаме внимание и на притежателите на пропуски от предишния сезон, че ако желаят да ги подновят, трябва да го направят преди срещата от първи квалификационен кръг на Лига Европа срещу черногорския Сутиеска в четвъртък, 29.06.Неподновени пропуски няма да са валидни в деня на мача!\", пише в съобщението на сайта на 26-кратните шампиони.Предвид изключително краткото време до мача се очаква отново да има неразбрали, което е предпоставка за възникване на напрежение в четвъртък.", "date": "2017-06-26", "title": " Левски иска по 180 лева от феновете за паркиране пред \"Герена\""}
{"url": "https://m.offnews.bg/news/Obshtestvo_4/Razdavat-mineralna-voda-pred-Sv-Nedelia-i-na-Orlov-most_659127.html", "text": "Столична община ще раздава минерална вода в два пункта в центъра на София - на площад \"Света Неделя\" и при езерото \"Ариана\" на Орлов мост.Акцията е във връзка с високите летни температури и ще се провежда от 13 ч всеки ден до 30 юни.Водата ще бъде раздавана от служители на Общината до изчерпване на количествата.Очаква се температурите да продължат да се повишават до края на седмицата. В много области в страната бе обявен жълт код за опасни горещини. Препоръките са по възможност в часовете между 11 и 16 хората да стоят на закрито и да поемат много течности.", "date": "2017-06-26", "title": " Раздават минерална вода пред \"Св. Неделя\" и на Орлов мост"}
{"url": "https://m.offnews.bg/news/Obshtestvo_4/Prokuraturata-ospori-naredbata-za-priem-na-parvoklasnitci-v-Sofiia_659126.html", "text": "Софийската градска прокуратура атакува в съда наредбата за прием на първокласници в София. Прокуратурата поиска приетата през февруари наредба да бъде призната за нищожна. Според приетата наредба при голям брой желаещи за първи клас в дадено училище с решение на педагогическия съвет може да се изберат до три допълнителни критерия за прием, различни от вече установените. С решението си Столичният общински съвет е променил без правно основание възможността за прием на ученици в първи клас, което представлява грубо нарушение на Закона за предучилищното и училищното образование и Наредбата за организация на дейностите в училищното образование, въз основа на която е разработена и приета от общинският съвет системата за прием, обявиха от прокуратурата.Според държавното обвинение наредбата въвеждането на възможността за създаване на допълнителни критерии за прием на първокласниците нарушава принципът на единност при приема на ученици и гаранцията за равнопоставеност на кандидатите, което прави и невъзможен контролът върху приема. Излизането извън определените законови рамки с въвеждането на критерия в разпоредбата \"при голям брой кандидати за прием в първи клас\" води до незаконосъобразността ѝ, допълват от прокуратурата. ", "date": "2017-06-26", "title": " Прокуратурата оспори наредбата за прием на първокласници в София"}
{"url": "https://m.offnews.bg/news/Kultura_33/Narediha-ekshumatciia-na-tialoto-na-Salvador-Dali-zaradi-test-za-basht_659128.html", "text": "Съдът в Мадрид е отсъдил ексхумация на тялото на един от най-известните художници в света - Салвадор Дали. Причината - трябва да се направи тест за бащинство, предаде Би Би Си.Испанка, родена през 1956 г., твърди, че майка и, която е била прислужница е имала тайна афера с художника през 1955 г. Тъй като няма останали биологични останки или лични предмети на Дали, от които да се вземат проби, съдът наредил ексхумацията.Жената, която твърди, че може да е дъщеря на великия сюрреалист, се казва Мария Пилар Абел Мартинес и работи нещо доста интересно: чете таро карти. Не се знае дали обаче картите са и казали, че е дъщеря на художника.Тя прави първото искане за установяване на бащинство през 2015 г.Салвадор Дали умира през 1989 г. и е погребан в родния си град Фигерас в Каталуния.", "date": "2017-06-26", "title": " Наредиха ексхумация на тялото на Салвадор Дали заради тест за бащинство"}
{"url": "https://m.offnews.bg/news/Obshtestvo_4/Puskat-dvuposochnoto-dvizhenie-prez-tunel-Echemishka-v-petak_659140.html", "text": "В петък ще бъде пуснато двупосочното движение в тунел \"Ечемишка\" на магистрала \"Хемус\", съобщиха от регионалното министерство.Министър Николай Нанков и председателят на Управителния съвет на Агенция \"Пътна инфраструктура\" инж. Дончо Атанасов направиха проверка на ремонта на тунела.Проверен беше и напредъкът на ремонтите на виадуктите по магистралата. Очаква се след пускането на двупосочното движение през \"Ечемишка\" да се съкрати значително времето за пътуване до морето, посочиха от ведомството. ", "date": "2017-06-26", "title": " Пускат двупосочното движение през тунел \"Ечемишка\" в петък"}
{"url": "https://m.offnews.bg/news/Futbol_18793/Ot-TcSKA-Sofiia-pozhelaha-uspeh-na-Irtish-sreshtu-Dunav_659125.html", "text": "ЦСКА-София няма да играе в европейските клубни турнири, стана окончателно ясно днес.Съдът в Лозана е отхвърлил жалбата на \"армейците\" за изхвърлянето им от жребия за сметка на Дунав и русенци ще играят в първия предварителен кръг на Лига Европа срещу казахстанския Иртиш Павлодар в четвъртък.Това първо стана ясно от статуси на служители на заплата на \"Българска армия\", които пожелаха успех на Иртиш срещу Дунав в първия мач в четвъртък.Малко по-късно се появи и официално съобщение на сайта на ЦСКА-София за неуспеха в съда.\"Армейци,Днес КАС отказа да наложи предварителни обезпечителни мерки по заведеното от страна на ПФК ЦСКА дело срещу УЕФА. По този начин КАС отказа за издаде заповед за незабавно връщане на ЦСКА в Лига Европа.Юридическият екип на ЦСКА очаква да получи утре мотивите за решението, след което ще ви информираме подробно за следващите мерки, които ще предприеме клубът в защита на своите интереси\", пише в съобщението.В Дунав вече са организирали пътуването си до Павлодар. Отборът заминава за Истанбул утре сутринта. Оттам лети за Астана, след което за Павлодар.В сряда сутринта русенската група трябва да е на крайната дестинация.За 20 ч. местно време /17 ч. българско/ е насрочена официалната тренировка на русенския тим на стадиона на „Иртиш“, а точно 24 часа по-късно започва и срещата от първия предварителен кръг на турнира за Лига Европа.", "date": "2017-06-26", "title": " От ЦСКА-София пожелаха успех на Иртиш срещу Дунав"}
{"url": "https://m.offnews.bg/news/Tehnologii_18759/HBBTV-ili-kak-tv-programite-mogat-da-stanat-po-interesni-video_659073.html", "text": "Вероятно много често ви се е случвало - превъртате десетки и дори стотици тв канали на дистанционното и въпреки това нищо не ви хваща окото. Скучни и стари филми, любимият ви отбор е изиграл мача си преди да сте се прибрали и сега няма къде да го гледате, а в политическото ток-шоу, което тече в момента, много ви се иска да кажете какво мислите за някоя от участващите \"умни глави\", но нямате такава възможност.Всъщност телевизията би могла да е съвсем различна от това, което ни предлагат кабелните оператори, а и самите тв програми.Според неофициална статистика на IPTV операторите на българския пазар, основната част от хората, ползващи услугите им - вече над 85 процента от клиентите не гледат нищо от това, което върви по телевизионните канали в момента, но активно ползват възможността да превъртат програмата назад и съответно да махат досадните реклами.Подобни данни би трябвало да светнат червената лампичка за телевизиите за променящите се зрителски навици след бума на социалните мрежи и сайтовете за видеосподеляне.Платформата, която полека пробива сред кабелните оператори, всъщност решава този проблем.При Hybrida HBBTV зрителите могат да вземат дейно участие, могат да изразяват одобрение или неодобрение, могат да участват в анкети и така да споделят своето мнение, могат да споделят със свои приятели предаванията, които гледат в момента. Дистанционите на съвременните смарт телевизори имат четири цветни бутона, с които може да се навигира. Така само с един клик на зеления бутон може да се заяви одобрение и харесване. Веднага може да видите как се отразява вашият глас.Обратното - с жълтия може да декларирате неодобрение. Със синия бутон споделяте с приятелите си в социалните мрежи какво гледате. Червеният бутон служи за влизане в HBBTV меню. От него можете да избирате телевизии, радиа, медии, филми по поръчка и видеа. На практика на всеки тв канал може да бъде добавена функционалност на медията - анкети, реклами и т. н.В раздела за медии можете да четете и статиите на OFFNews и Наука OFFNews, а при филмите по поръчка има огромен набор от съдържание разделено по категории. Заплащането става чрез SMS.Друга много важна функционалност е, че ако кабелният оператор е допуснал възможност, програмата може да се връща със седмица назад. Така могат да се гледат филми и предавания, които сте пропуснали в ефир.До момента интерактивната телевизия у нас все още не е особено популярна. Причините затова са комплексни, но този стандарт определено ще се развива и дори и да не им се иска на доставчиците на телевизионно съдържание, те ще трябва да дадат по-голяма свобода на зрителите си. А това би било от полза на самите телевизии, те вероятно биха привлекли много по-голям интерес, ако дадат възможност на хората да казват в реално време какво мислят за програмата и да са активни участници в нея.", "date": "2017-06-26", "title": " HBBTV или как тв програмите могат да станат по-интересни (видео)"}
{"url": "https://m.offnews.bg/news/Intcidenti_6/Mazh-se-prostrelia-v-glavata-sled-politcejska-proverka_659098.html", "text": "34-годишен мъж се е прострелял в главата с газов пистолет, след проверка за употреба на наркотични вещества при шофиране на кръстовището на ул. „Пиротска\" и ул. „Одрин\".При проверка той е дал положителна проба за употребата на наркотици, уточняват от МВР, цитирани от \"Фокус\". Той е откаран за лечение в \"Пирогов\". По първоначални данни, към 11.30 часа полицаи от СДВР се насочили за проверка към паркиран автомобил, чийто шофьор минути преди това се движил твърде несигурно. След като при проверката е установена употреба на наркотични вещества, шофьорът се прострелял с газов пистолет, уточняват от МВР. По случая работи и прокуратурата.В същото време днес стана ясно, че криминалисти са разкрили жестоко убийство в София. Пред журналисти главният прокурор Сотир Цацаров обясни, че е убиецът е задържан в Созопол. Убийството е извършено в петък, а по случая са работили СДВР и ОДМВР-Бургас. \"Поздравявам СДВР за изключително бързите и активни действия по разкриване на извършеното в петък изключително тежко и жестоко убийство в столицата, при което е убита млада жена и при което извършителят беше разкрит и задържан на територията на Община Созопол\", заяви Цацаров.По-късно днес ще бъдат дадени допълнителна информация по случая. ", "date": "2017-06-26", "title": " Мъж се простреля в главата след полицейска проверка"}
{"url": "https://m.offnews.bg/news/Bojni_18771/Kechmaniia-se-mesti-v-Evropa_659086.html", "text": "От Световната федерация по борба обмислят сериозно идеята следващата година Лондон да бъде домакин на най-големия турнир \"Кечмания\".Мултимилионната индустрия направи проучване в края на миналата седмица, като попита феновете дали имат желание да пътуват до Великобритания за водещото събитие.Един от шефовете на федерацията - Стефани Макмеън потвърди, появилата се информация: \"WWE винаги слуша нашите фенове. Лично аз бих искала да се случи. Знам, че ще бъде невероятно. Английските денове са доста емоционални, доста щури и вие знаете, че постоянно оценяваме това\", сподели тя.Това ще бъде първият голям турнир в Обединеното кралство от 1992 година насам, когато стадион \"Уембли\" бе домакин на надпреварата \"Лятно тръшване\", което събра над 80 000 зрители.Сред предложенията, включени в изследването за домакини на зрелищното събитие, бяха градовете Вашингтон, Торонто, Ню Йорк и други.Все още не е сигурно на кой стадион ще се проведе турнира. Сред възможните места са домът на Арсенал - \"Емиратс\", новата арена на Тотнъм, или стадион \"Лондон\".Но храмът на футбола \"Уембли\" по всяка вероятност ще бъде предпочетен за домакинството на най-големия турнир в кеча, заради внушителния си капацитет от 90 000 места.", "date": "2017-06-26", "title": " Кечмания се мести в Европа"}
{"url": "https://m.offnews.bg/news/Ikonomika_59/Bezrabotnite-shte-mogat-da-podavat-zaiavlenie-za-obezshtetenie-onlajn_659088.html", "text": "Безработните у нас вече ще могат да подават заявлението си за парично обезщетение онлайн. Това ще става от 1 юли, съобщиха официално от Националния осигурителен институт (НОИ).Това ще става чрез специално разработена електронна административна услуга, която ще бъде достъпна на интернет страницата на институцията (www.noi.bg) от същата дата. Онлайн услугата допълва списъка от над 65 програмни продукти на НОИ, които вече работят в услуга на потребителите. По този начин институтът продължава политиката за намаляване на административната тежест за осигурителите и осигурените лица. Достъпът до електронната услуга ще се осъществява чрез използването на квалифициран електронен подпис или персонален идентификационен код (ПИК) на подателя, издаден от НОИ.Във връзка с промяната в Наредбата за отпускане и изплащане на паричните обезщетения за безработица е утвърден нов образец на заявление. Заедно с него потребителите, избрали електронния вариант на подаване, ще трябва да приложат като прикачен файл и акт за прекратяване на правоотношението.За заявленията, подадени след 30 юни 2017 г., отпада необходимостта лицата да представят документи, удостоверяващи осигурителен стаж за безработица, тъй като данните за времето след 31.12.2001 г. ще се извличат от информационната система на НОИ.В новия образец на заявлението безработното лице следва да посочи един от трите възможни начина за получаване на документите, които НОИ издава във връзка с исканото обезщетение. С оглед защита на личните данни получаването им по електронен път на посочен електронен адрес е възможно, само ако лицето притежава квалифициран електронен подпис или персонален идентификационен код. В тези случаи документите се смятат за връчени с изтеглянето им.Новият образец на заявлението за отпускане на парично обезщетение за безработица е публикувано на интернет страницата на НОИ (www.nssi.bg), в рубриката „За потребителя“/ „Формуляри“/ „Формуляри и образци за безработица“.", "date": "2017-06-26", "title": " Безработните ще могат да подават заявление за обезщетение онлайн"}
{"url": "https://m.offnews.bg/news/Zvezdi_18810/Brad-Pit-s-nova-polovinka_659089.html", "text": "Година след раздялата си с Анджелина Джоли, Брад Пит за първи път се появи публично с дама, за която се предполага, че е новата му половинка.Появата на актьора на фестивала в Гластънбъри не с кого да е, а с колежката му Сиена Милър, разбуни слухове,те че има романтична връзка, съобщи в. \"Сън\".Двамата бяха забелязани да се държат доста интимно - забелязани са да се прегръщат, държат за ръце и да се кикотят като тийнеджъри.Брад, който е на 53 години, се раздели само преди година със съпругата си Анджелина Джоли. Сиена Милър е бивша годеница Том Стюридж, с който се раздели след 4-годишна връзка през септември 2015 г.Смята се, че двойката се е сближила по време на снимките на филма The Lost City of Z.", "date": "2017-06-26", "title": " Брад Пит с нова половинка"}
{"url": "https://m.offnews.bg/news/Kultura_33/Neveroiaten-kavar-na-muzika-ot-Vlastelinat-na-prastenite-v-noviia-al_659083.html", "text": "2Cеllos изненадаха феновете си с ново видео към песента „May It Be”. Парчето е кавър от саундтрака на „Властелинът на пръстените: Задругата на пръстена“ и част от последния им албум SCORE. Целият албум, посветен на филмова музика, ще чуем на живо на 4 декември в зала „Арена Армеец“.За по-малко от месец видеото към “May It Be” събира 1 милион гледания в YouTube. То представя една красива и величествена песен с ефирен звук, оригинално изпълнена от Enya през 2001. Видеото показва двамата челисти, които заемат централно място в историята, базирана основно на приказни пейзажи от планината Kalnik в Северозападна Хърватия.Това не е първото видео от албума “Score”, заснет в Хърватия. Миналата година в Дубровник бе заснет и клипът към нашумелия кавър на “Game of Thrones”, а през февруари тази година там снимат видеото към “Moon River” – саундтракът на класиката „Закуска в Тифани“.Месец по-късно, видеото към „Now We Are Free” от „Гладиатор“, което е частично снимано в Хърватия, беше представено в Pula Arena – единственият римски амфитеатър, останал непокътнат с годините. Във всички видеа от новия албум двамата челисти са придружени от Лондонския симфоничен оркестър.Чрез новия си албум „Score” музикантите представят нов стил, като включват най-обичаните хитове, както в класическата, така и в съвременната музика. Траклистът включва песни от саундтраци като този на „Титаник“, „Властелинът на пръстените“, Закуска в Тифани“, „Кръстникът“, Гладиатор“, „Списъкът на Шиндлер“ и много други.Билети за концерта, част от световното турне на талантивите музканти, може да закупите в касите на EASYPAY, EPAYGO.BG, OMV, THE MALL и EVENTIM.BG на цена от 50 до 110 лв.", "date": "2017-06-26", "title": " Невероятен кавър на музика от \"Властелинът на пръстените\" в новия албум на 2Cеllos (видео)"}
{"url": "https://m.offnews.bg/news/Kultura_33/Sofiia-Film-Fest-pristiga-v-Gorna-Oriahovitca-na-28-iuni-programa_659097.html", "text": "Програмата на \"София Филм Фест в Горна Оряховица\" стартира на 28 юни (сряда) в 21,00 часа с филма, с който беше открит 21-вия София Филм Фест през март - „Белгийският крал” („King of the Belgians”, Белгия-Холандия-България, 2016), като творбата ще бъде представена от директора на София Филм Фест и копродуцент на филма – Стефан Китанов, както и от актрисите-певици Екатерина Ангелова и Ваня Вакари.Световната премиера на четвъртия игрален филм на Джесика Удуърт и Петер Бросенс беше в програмата „Хоризонти” на 73-ия кинофестивал във Венеция 2016. Оттогава филмът е участвал с успех и вече е поканен в програмите на почти 50 фестивала по целия свят, сред които Бусан, Палм Спрингс, Сао Пауло, Солун, Дубай, Талин, Ротердам, Гьотеборг и София.„Белгийският крал” е една комедия, изпълнена с меланхолия, подобно на самия крал (в ролята е прекрасният Петер Ван ден Бегин), и с красотата на многогласното българско пеене, което всъщност прави възможно пътешествието на краля през Балканите... Ние не знаем кога се развива действието – дали в миналото или бъдещето, но тази историческа свобода дава възможност на режисьорите да говорят за Европа днес с лекота и с известна горчивина, независимо от това дали става дума за Белгия, Турция или Балканите...” cineuropa.orgВъв втория фестивален ден – 29 юни, четвъртък, от 21.00 часа – предстои среща с една страхотна, трогателна биографична творба, посветена на може би най-великия футболист на всички времена – „Пеле: раждането на една легенда” („Pele: Birth of a Legend”, САЩ, 2016). Автори на филма са Джеф и Майкъл Цимбалист.От гетата в Бразилия до централно място на едно от най-големите спортни събития в света, кариерата на Пеле, започнала от това, че става най-младия футболист (на 17 години), спечелил Световната купа, е истинско чудо. „Пеле: Раждането на една легенда” е изпълнен със смях, житейски уроци и сърдечност. Това е един вдъхновяващ биографичен филм, който дава прекрасна възможност на всички фенове да се запознаят с пътя на легендата Пеле.На 30 юни – петък – от 21.00 часа каним публиката да видят най-новата творба с подписа на Паоло Вирдзи „Лудетини” („Like Crazy”, Италия-Франция, 2016). Показан премиерно в „Петнайсетдневката на режисьорите” в Кан 2016, филмът среща зрителите с две дами, настанени в психиатрична клиника в Тоскана. Животът ги събира по случайност, те не се поколебават да грабнат шанса и да избягат заедно и се оказват в приключение, което ще промени съдбата им завинаги... Превърнал се в любимец на публиката на фестивалите във Валядолид и Варшава, този филм вече завладява сърцата и на киноманите в България, благодарение на страхотните актриси Валерия Бруни Тедески и Микаела Рамацоти. Петото издание на „София Филм Фест на път – Горна Оряховица” ще приключи в съботната вечер с представяне на най-новата творба на финландския майстор Аки Каурисмаки „Другата страна на надеждата” („The Other Side of Hope”, Финландия, 2017) – прожекцията стартира в 21,00 часа на 1 юли. Премиерата на филма беше в програмата на Берлинале преди три месеца, а в разказа са преплетени две истории. В първата срещаме Халед, който е сирийски бежанец. Качил се на товарен кораб, той се оказва в Хелзинки, където официално иска убежище, но без да се надява на особен успех. Викстрьом е вторият персонаж. Той е пътуващ търговец, който продава вратовръзки и мъжки ризи. След като зарязва търговията и се посвещава на залозите, той успява да си купи ресторант в най-отдалечената част на Хелзинки. Един ден Викстрьом открива Халед да спи в двора зад ресторанта му. Той му помага с подслон и работа. Викстрьом, Халед, сервитьорката, готвачът и кучето му си заформят едно утопично общество – така типично за филмите на Аки Каурисмаки, в които режисьорът събира различни хора, за да докаже, че светът може и трябва да бъде едно по-добро място.„София Филм Фест в Горна Оряховица” е част от мащабния кинопроект, който екипът на Арт Фест разработва и реализира от 2010 година. Той включва международния кинофестивал „София Филм Фест” с издания в София, Бургас, Пловдив и Варна, регионалните издания на СФФ – в над 20 града, които бяха реализирани през последните четири години като част от международния проект „Операция Кино” (обща инициатива на фестивалите в София, Истанбул, Сараево и Клуж), пътуващите из България прожекции на филми от последните издания на СФФ – „СФФ на път” и младежкото издание на фестивала – „СФФ за учащи”.", "date": "2017-06-26", "title": " София Филм Фест пристига в Горна Оряховица на 28 юни (програма)"}
{"url": "https://m.offnews.bg/news/Sviat-_12/Stalin-s-po-visok-rejting-ot-Putin-sred-rusnatcite_659100.html", "text": "Съветският диктатор Йосиф Сталин е поставен на първо място от руснаците в класация на най-изтъкнатите исторически личности, второто място си делят президентът Владимир Путин и поетът Александър Пушкин.  Според изследване на \"Левада Център\" Сталин получава 38 на сто от анкетираните, по 34% подкрепят Путин и Пушкин. Руският президент за първи път попада в челната тройка, подчертава РИА Новости. На трето място е Владимир Илич Ленин с 32 на сто. В десятката са още Петър I, космонавтът Юрий Гагарин, Лев Толстой, Георгий Жуков, Екатерина II и Михаил Лермонтов. Списъкът завършва с Михаил Горбачов с 6 на сто, той е № 20. Сумата от процентите на всички отговори надхвърля 100%, тъй като анкетираните са имали право да дават повече от един отговор. Анкетата е проведена от 7 до 10 април сред 1600 души в 137 населени места на 48 региона в Русия.", "date": "2017-06-26", "title": " Сталин с по-висок рейтинг от Путин сред руснаците"}
{"url": "https://m.offnews.bg/news/Intcidenti_6/Mlada-zhena-ubita-zhestoko-v-Sofiia_659103.html", "text": "Млада жена е убита по жесток начин в петък в столицата, полицията е задържала извършителя в Созопол. Това стана ясно от думите на главния прокурор Сотир Цацаров по време на Национално съвещание на ръководството на МВР.\"Поздравявам СДВР за изключително бързите и активни действия по разкриване на извършеното в петък изключително тежко и жестоко убийство в столицата, при което е убита млада жена и при което извършителят беше разкрит и задържан на територията на Община Созопол\", заяви Цацаров.Той добави, че в действията по разкриването на извършителя на престъплението активното са участвали и служители на ОДМВР-Бургас. По-късно днес административният ръководител на Софийска градска прокуратура Емилия Русинова и директорът на СДВР старши комисар Ивайло Иванов ще предоставят повече информация за престъплението на брифинг в Съдебната палата.", "date": "2017-06-26", "title": " Млада жена убита жестоко в София"}
{"url": "https://m.offnews.bg/news/Obshtestvo_4/Spirat-ot-dvizhenie-kolite-bez-katalizatori_659094.html", "text": "Колите, които нямат катализатори или не покриват еко нормите от момента на производството си, ще бъдат спирани от движение. Това предвиждат промени в нормативните актове, които обмислят представители на няколко министерства. Това казва министърът на околната среда и водите Нено Димов в интервю за 24 часа. \"Както не можете да карате кола, която има неизправна спирачка или кормило, така би трябвало да не можете да карате и кола, която има проблем с очистващата система или изобщо няма катализатор\", аргументира се Димов.Много от пунктовете за технически прегледи нямат нужното оборудване. Масово се пускат коли, които замърсяват над нормата. Димов обяснява, че се обмисля да се отнема лиценз за подобно нарушение. ", "date": "2017-06-26", "title": " Спират от движение колите без катализатори"}
{"url": "https://m.offnews.bg/news/Kultura_33/Koj-shte-e-naj-dobriiat-balgarski-igralen-film-za-2017-g_659074.html", "text": "„Безбог“ на Ралица Петрова, „Слава“ на Кристина Грозева и Петър Вълчанов и „Спомен за страха“ на Иван Павлов са номинирани за най-добър пълнометражен игрален филм от Българската филмова академия за 2017 г.Трите продукции имат и номинации за режисура. Наградите ще бъдат връчени тази вечер от 19.00 ч. в Театър „Българска армия“.За отличието за главна женска роля са номинирани Ирена Иванова за „Безбог“, Маргита Гошева за „Слава“ и Рая Пеева - за „Пеещите обувки“ на Радослав Спасов.При актьорите конкуренцията е между Ивайло Христов за „Спомен за страха“, Стефан Денолюбов за „Слава“ и Димитър Николов за „Христо“ на Григор Лефтеров и Тодор Мацанов.Наградите за поддържащите роли си оспорват актрисите Йорданка Стефанова за „Спомен за страха“, Пламена Гетова за „Летовници“ на Ивайло Пенчев и Радена Вълканова за „Маймуна“ на Димитър Коцев - Шошо, както и актьорите Димитър Крумов за „Христо“, Ованес Торосян за „Спомен за страха“ и Филип Аврамов за „Летовници“.Номинираните късометражни игрални филми са „Дрехи“ на Веселин Бойдев, „Куче“ на Владимир Петев и „На червено“ на Тома Вашаров. В документалното кино надпреварата е между „Книжарят“ на Катрин Бернщайн и Асен Владимиров, „От Кремона до Кремона“ на Мария Аверина и „Пощальонът“ на Тонислав Христов.Номинациите за най-добра анимация са „Зоотроп“ на Сотир Гелев, „Как се скараха орисниците“ на Анна Харалампиева и „Пътуваща страна“ на Весела Данчева и Иван Богданов.Най-добрият дебютен филм ще бъде избран между игралните „Безбог“ и „Христо“ и документалния „Пустиняци“ на Цветан Драгнев.Ще бъдат връчени и награди за сценарий, филмова музика, операторско майсторство, сценография, костюми, монтаж, звукорежисьор, филмова теория и критика.", "date": "2017-06-26", "title": " Кой ще е най-добрият български игрален филм за 2017 г."}
{"url": "https://m.offnews.bg/news/Futbol_18793/Nashi-svetila-operiraha-uspeshno-geroia-ot-macha-s-Holandiia_659087.html", "text": "Добра новина за националния отбор по футбол. Д-р Василев и екипът на Спортсклиник Еуровита оперираха национала по футбол Спас Делев.Артроскопската операция на раменната става премина успешно и футболистът вече започна възстановяване. Той със сигурност ще бъде готов за есенните битки на националите, които са ключови за класиране на Мондиал 2018.Спас Делев играе много силно за България в тези квалификации. Той отбеляза и двата гола за знаменитата победа 2:0 над Холандия, която ни остави в играта.За съжаление талантът от село Ключ се контузи при гостуването в Беларус в началото на юни. Без него нашите паднаха 1:2. Тогава Делев извади своето рамо.В момента джобният нападател е футболист на полския Погон Шчечин. Елитният тим също разчита изключително мнвого на бързината и головия нюх на българина.  ", "date": "2017-06-26", "title": " Наши светила оперираха успешно героя от мача с Холандия"}
{"url": "https://m.offnews.bg/news/Futbol_18793/Plejboite-na-futbola-ni-se-sabirat-v-Rusiia_659105.html", "text": "Халфът Благой Георгиев - Джизъса преговаря с елитния Арсенал Тула, където ритат вече българите Иван Иванов и Михаил Александров. Футболистът намекна, че има вероятност неговият съотборник на малки вратички - Валери Божинов, съко да подпише с клуб от Русия. Благо днес се завърна в Сърбия, където преди време игра за Цървена звезда. Джизъса и руският му отбор Оренбург са на подготовка на базата на Сръбския футболен съюз в Стара Пазова, недалеч от Белград.\"Току-що пристигам, така че ще тренирам леко. С Оренбург изпаднах, въпреки че играхме добре. Висшата лига е много силна, нямахме късмет. Не съм решил дали ще оставам. Имам няколко опции за отбори в елита\", обясни Благо пред \"Спортски журнал\".\"Преговарям с Арсенал Тула, надявам се да се споразумеем\", съобщи Георгиев. Той обяви още, че иска да остане в Русия и след края на кариерата заради съпругата си Есмер и детето им.\"С Божинов се чуваме често. Преди дни се завърна от Китай, и дай Боже да го видим в Русия скоро. Не спирам да му повтарям, че Звезда е по-големият клуб от Партизан\", завърши Благо.Припомняме, че вчера Божигол не пропусна да поздрави Джизъса с придобилите култов статус от зимата насам поздрави. Футболистът пак се снима в колата си с близкия си приятел Дон Коци и на фона на любимата си песен \"Трепни\" на Цеца Величкович.Във видеото Божинов изрази съжалението си, че бившият халф на националния отбор не е в София, за да му помогне в турнирите на малки вратички, които явно организира с приятели в близките седмици.", "date": "2017-06-26", "title": " Плейбоите на футбола ни се събират в Русия"}
{"url": "https://m.offnews.bg/news/Politika_8/Vatreshniiat-ministar-V-darzhavata-osven-politcai-ima-i-uchiteli_659110.html", "text": "Държавата освен полицаи има и учители и други групи. Така министърът на вътрешните работи Валентин Радев отговори на въпрос за увеличението на заплатите на полицаите, които обявиха, че излизат на .Радев заяви, че ще работи за увеличение на заплатите на служителите в МВР, но според него това няма как да стане по-рано от приемането на новия държавен бюджет.\"Не искам условия, а аргументи\", категоричен е той обясни, че винаги е бил в диалог със синдикатите. На въпрос за искането за среща с него той отговори, че всеки ден се виждал с тях чрез своя зам.-министър Стефан Балабанов и отхвърли твърденията, че е прекратил диалога.\"Няма такова нещо. Не искам да си говорим през медиите - има Съвет за социално партньорство, да говорят там. Не разбирам защо говорят пред медиите , дават интервюта - гледам ги и аз по телевизията като вас. Готов съм по всяко време да се срещнем и процедурата е да се срещна аз с моя заместник - все едно съм аз. Той ми докладва всичко и аз взимам решение\", каза той, цитиран от \"Фокус\".Според него обаче, ако не се разберат със синдикатите, те щели да искат среща с финансовия министър, а след това е с премиера. \"Не се прави така - държавата се управлява по правила\", обясни той. \"Аз отговарям за цялото министерство - най-големият синдикат съм аз. Отговарям за останалата половина, които не са синдикалисти - 26 000. 26 000 имат синдикати, другите нямат. Как си представяте, че аз ще отида да говоря с тях и те ще ми поставят условия. Аз не искам условия - искам истина, аргументи от тях и ги помолих за това на първата ни среща. Вместо да ми дадат аргументи, тръгнаха да говорят по телевизията. Ние управляваме едно ведомство, което не се състои от 8000 членове на този синдикат\", каза още той. ", "date": "2017-06-26", "title": " Вътрешният министър: В държавата освен полицаи има и учители"}
{"url": "https://m.offnews.bg/news/Politika_8/Borisov-v-obiasnitelen-rezhim-pred-MVR-niama-po-visoki-zaplati-zarad_659091.html", "text": "По-високи заплати в системата на МВР няма заради наличието на стари дългове. Това обясни премиерът трети мандат Бойко Борисов пред началниците в МВР, които се събраха на национално съвещание.Коментарът му беше по повод намеренията на синдикатите да  с искания за увеличение на заплатите, нови униформи, както и месечното им възнаграждение да се обвърже с увеличението на минималната работна заплата.Проектът за АЕЦ Белене, фалитът на КТБ и купуването на нови изтребители са сред причините да няма по-високи заплати, стана ясно от обясненията на Борисов.Миналата година, скъпи мои, благодарение на това безумие „Белене“, 3 млрд. лв., вместо да ви дам за униформи и заплати, за Москва заминаха 1.3 млрд. живи лева. Ако не бях дошъл аз, да спра безумието на Драго Стойнев, да проуча реактор за „Козлодуй“ за още 10 млрд. лв., с кой щяхте да си говорите? Общо миналата година 2.5 млрд. заминаха за американските централи. Платихме 3.6 млрд. живи пари за КТБ. И службите, и всички други имат вина. Я сметнете как ще изглежда МВР, ако не сме платили тези пари“, каза Борисов.Той изрази готовност да повиши заплатите, но го били задължили да плати за сделката изтребителите, която беше  в мандата на правителството \"Борисов 2\". Без да уточни, че средствата по сделката може да бъдат разсрочени за няколко години напред, Борисов обясни, трябвало да \"даде\" пари и за фрегати:Въпреки това Борисов заяви, че не иска да чува оправдания за това, че нямало средства за гориво на автомобилите в МВР. Когато приключил лимитът, той щял да доплати:Той критикува раздутата администрация в МВР, която също поглъща огромен ресурс. Отделно от това в КАТ тормозели гражданите, като ги чакали да се редят по опашки. Затова Борисов нареди на шефовете в МВР да започнат да се редят по опашки, за да установят откъде идва административният хаос: В този контекст мина и изказването на главния прокурор Сотир Цацаров, който критикува работата на някои дирекции в МВР.\"Икономическа полиция\" е в състояние на пълно заспиване и затишие. От предадения ни списък се оказа, че има над 50 дублирания. Трудно можем да бъдем излъгани. Работата на \"Икономическа полиция\" е в пълна летаргия\", заяви главният прокурор, обяснявайки трудното напредване по икономическите престъпления.Той определи някои областни дирекции на МВР като \"тихи\". Той даде за пример градовете Бургас, София и Пловдив, където се работи добре. „Има региони в страната, в които се предпочита тишината, защото така е по-удобно. Съществуват спокойно\", добави главният прокурор, цитиран от \"Фокус\".Цацаров поиска от Академията на МВР да започне по-активна работа по обучението на новоназначените разследващи полицаи в продължение на 3 месеца. „Тези колеги трябва да започнат работа обучени“, посочи той.", "date": "2017-06-26", "title": " Борисов в обяснителен режим пред МВР - няма по-високи заплати заради стари дългове"}
{"url": "https://m.offnews.bg/news/Izvan-terena_18817/Harvatin-ot-Real-trenira-glavichki-s-krasivata-si-bulka-video_659067.html", "text": "И хубава, и талантлива! Какво повече може да иска един мъж от Изабел Андрианчич! Само дето красавицата вече е съпруга на Матео Ковачич, халфът на Реал Мадрид.Хърватинът публикува видео в Инстаграм, на което двамата си подават поне 16 пъти топката с глава на борда на яхта в морето, преди серията да бъде прекъсната. Видеото събра набързо над половин милион гледания и стана хит.Матео и Изабел са семейство от 10 дни. Те сключиха брак след 7 години връзка. Двойката вдигна пищна сватба в родната им Хърватия.Двамата се отправиха веднага на сватбено пътешествие. Те казаха къде, но вероятно някъде в красивото Адриатическо море.В Загреб се заговори, че Матео е стигнал до олтара, защото ще става татко. Но явно бременността на пречи на Изабел да показва отлични футболни умения.", "date": "2017-06-26", "title": " Хърватин от Реал тренира главички с красивата си булка (видео)"}
{"url": "https://m.offnews.bg/news/Knigi_18808/Kolumbijskiiat-poet-Armando-Romero-gostuva-v-Sofiia_659080.html", "text": "На 27 юни от 19 ч. в Литературен клуб \"Перото\" ще се състои представянето на стихосбирката „Поетът от стъкло“ - избрана поезия на колумбийския поет Армандо Ромеро.Книгата е в превод на Ирен Иванчева и Кирил Мерджански, Издателство за поезия ДА.Армандо Ромеро ще пристигне в София специално за премиерата на двуезичното издание. Преводачите Ирен Иванчева и Кирил Мерджански ще представят госта.Актьорът Станислав Кертиков ще прочете стихотворения от книгата. Ще чуем и изпълнение на пианистката Анжела Тошева.Армандо Ромеро е част от колумбийския авангард през 60-те години на XX век. Обикаля и Латинска Америка, Европа и Азия. Живее в Синсинати, където преподава латиноамериканска литература в Университета на Синсинати. Негови произведения са публикувани на английски, гръцки, италиански, румънски, френски, немски, арабски и португалски. Носител е на много награди. Получава престижната титла Чарлз Фелпс Тафт професор на Университета на Синсинати (2004). Следващата година взима първа награда на фестивала на книгата в Ню Йорк за романа си \"Виенското колело на Чикаго\". Атинският университет му присъжда титлата Доктор хонорис кауза през 2008. Романът му „Кахамбре” получава международната награда за повест в Испания през 2011 г и е преведена на италиански и турски език. Двуезичното издание на избрани негови стихове „Поетът от стъкло“ на издателство „ Да“ в превод на Ирен Иванчева и Кирил Мерджански го представя за първи път и на български език.", "date": "2017-06-26", "title": " Колумбийският поет Армандо Ромеро гостува в София"}
{"url": "https://m.offnews.bg/news/Futbol_18793/TcSKA-1948-vze-golmajstora-Majmunkov_659109.html", "text": "ЦСКА 1948 осъществи втория си летен трансфер. Част от клуба вече е халфа Димитър Маймунков, който има и отлични голови умения.22-годишният футболист е юноша на ЦСКА, където подписва и професионален договор. Той е капитан и голмайстор в няколко от юношеските тимове на \"армейците\".Играл е още за отборите на Локомотив (Горна Оряховица), Витоша (Бистрица) и ФК Банско, а за последно е носил екипа на Сливнишки Герой.Привличането му е част от стратегията на новака във \"В\" група за събиране на \"червени сърца\". С клуба на феновете вече подписа бранителят Тони Стоичков.ЦСКА 1948 ще играе целия сезон на отличния стадион в Драгалевци, собственост на Румен Чандъров. Всеки момент клубът ще обяви цените на билетите и ще покаже новите екипи, които са уникални за българския футбол.", "date": "2017-06-26", "title": " ЦСКА 1948 взе голмайстора Маймунков"}
{"url": "https://m.offnews.bg/news/OFFTOPIC_18750/Fotograf-zasne-sastezanie-ot-Formula-1-sas-104-godishna-kamera-galeri_659075.html", "text": "Ако има състезание, което трябва да бъде заснето с най-доброто и най-модерното фотографско оборудване, това нявярно е Формула 1. Прелитащите с над 300 км/ч болиди са предизвикателство за всеки обектив, но на различно мнение е Джошуа Пол - фотографът, решил да отиде на състезание със 104-годишна камера.Пол взима идеята от списание от 1969 година, където фотографът вижда кадри от състезание с болиди в Индиана, САЩ. Така той решава да отиде на Формула 1 със 104-годишен Graflex от 1913 година.За разлика от модерните апарати, които правят снимки, колкото им позволява мемори картата, този на Джошуа Пол може да прави само по 20, така че той е трябвало да бъде много внимателен в своя избор. Резултатите може да видите в галерията.", "date": "2017-06-26", "title": " Фотограф засне състезание от Формула 1 със 104-годишна камера (галерия)"}
{"url": "https://m.offnews.bg/news/Politika_8/Firma-poluchi-13-hil-lv-za-provaleno-patuvane-na-voenna-delegatciia_659071.html", "text": "Новосъздадена фирма е получила близо 13 хил. лв. за пътуване на българска делегация до Република Того в мандата на служебното правителство. Това става ясно от  на министъра на отбраната Красимир Каракачанов до депутати. От изнесената информация става ясно, че в мандата на служебния кабинет е било подготвено пътуване на делегация, което обаче не е осъществено поради смяната на властта. Сключеният договор е с фирма \"Таргет ТТИ - ОПС\" ЕООД, която е регистрирана само месец преди да бъде осъществено планираното пътуване. Обикновено посещенията на български официални лица зад граница се осъществяват от дирекциите за протокол и връзки с обществеността. В този случай обаче дейността е преотстъпена на частна фирма и очевидно без обявяването на обществена поръчка, тъй като исканата сума не влиза в обхвата на Закона за обществените поръчки.От отговора на Каракачанов става ясно също, че \"Таргет ТТИ - ОПС\" ЕООД е подписала с военното министерство договор, според който е имала задълженията да разработи програма за официалното посещение в Того и логистичен план на посещението, както и да съдейства за издаването на визи. А също така и: Крайният срок, посочен в договора, е 12 май 2017 г. в условията на очаквано предаване на властта в ръцете на редовен кабинет. Договорът предвижда също съдействието за издаване на лиценз на \"ТЕРЕМ\" ЕАД за доставчик в структурите на ООН. За придвижването на тази процедура фирмата е получила допълнително 1500 евро, както и отделно 250 щатски долара. Отделно от това има сключено и рамково споразумение с \"Target TTI-OPS\", регистрирано в Гватемала и под \"шапката\" на което работи новосъздаденото българско дружество. Като управител на фирмата от българска страна е посочен майорът от резерва , който е и член на  (ЦИАРЗС в ЮЕ и ЧР).Пред OFFNews той обясни, че договорът ще бъде изпълнен и че е въпрос на приоритети дали настоящото правителство има намерение да осъществи пътуването. Той поясни, че от страна на правителството в Того е имало възможни дати за посещение, които съвпаднали със смяната на властта в България. \"Коректно беше от страна на служебното правителство да предостави това на следващото. Заради това те не отказаха пътуването, но реално информираха тогоанската страна, че се сменя правителството в България\", поясни Писов.По думите му чуждестранната \"Target TTI-OPS\" е регистрирана в ООН като доставчик на услуги и работи по програми на ООН в Африка, а \"Таргет - Българя\" е представител на чуждестранната компания. Това че тя е регистрирана само месец преди организираното пътуване Писов обясни с факта, че разговорите са водени в мандата служебното правителство, а логистичната поддръжка нямало как да се осъществи по друг начин освен чрез регистрирането на дружество.До новия министър на отбраната Красимир Каракачанов е изпратено ново писмо, с което от организацията го уведомяват за възможностите за сътрудничество. Това е обяснено и от фирмата по отношение на рамковото споразумение, стана ясно още от думите на Писов:От българска страна няма изплатени командировъчни, а от отговора на министъра не става ясно кои са служителите, които е трябвало да пътуват зад граница. ", "date": "2017-06-26", "title": " Фирма получи 13 хил. лв. за провалено пътуване на военна делегация до Того"}
{"url": "https://m.offnews.bg/news/Lajfstajl_18806/Video-Balgarska-chalga-zazvucha-v-tcentara-na-Niu-Jork_659078.html", "text": "Родна чалга песен стана повод за танци и усмивки в центъра на Ню Йорк. Видео от интересната тренировка беше споделено в социалните мрежи от потребителя Антон Ставрев.Кадрите са заснети на 21 юни следобед на 6-то авеню и 48-ма улица в Ню Йорк сити. \"Хората тренират и се забавляват с българска чалга музика. Много въпроси след това в моята глава, които ще запазя за себе си\", написа той във Фейсбук профила си.Клипът от Ню Йорк с песента на Андреа и Кости \"Непобедим\" има над 300 хил. гледания в социалните мрежи и хиляди споделяния. Оригиналът в Ютюб пък има близо 10 млн. гледания.", "date": "2017-06-26", "title": " Видео: Българска чалга зазвуча в центъра на Ню Йорк"}
{"url": "https://m.offnews.bg/news/Temida_18762/Prokuraturata-Mareshki-e-tormozel-apteki-s-niski-tceni-i-im-prashtal_659079.html", "text": "Разследването срещу Веселин Марешки за заплахи спрямо собственици на аптеки е започнало, след като прокуратурата е получила доказателства чрез специални разузнавателни средства. А СРС-ата са били позволени по друго обвинение срещу варненския бизнесмен - за рекет и побой.Това разказа пред БНТ говорителят на главния прокурор Румяна Арнаудова, след като миналата седмица Сотир Цацаров поиска имунитета за втори път на лидера на Воля и депутат Веселин Марешки. Освен на него прокурорът поиска имунитетите и на други двама депутати от Воля - Пламен Христов и Кръстина Таскова. Обвинението е, че Марешки е заплашил седем собственици на аптеки с увреждане на имуществото им. Ето каква е схемата, която разкри Арнаудова: Собствениците на аптеките са били натискани да купуват лекарства от точно определен доставчик, в противен случай в близост до обектите им са били отваряни наказателни аптеки, които са продавали с 10 процента по евтини медикаменти. Така чрез дъмпингови цени са те са били принуждавани или да се съгласят или да продадат бизнеса си. Освен с нелоялна конкуренция аптекарите са били рекетирани и чрез поръчкови проверки от Агенцията по лекарствата.По данни на Изпълнителната агенция по лекарствата през 2013 година са били отнети, за първи път в историята на тази агенция, 13 лиценза на аптеки, основните нарушения, за които са били санитарни и строителни изисквания, а на практика, а това е потвърдено и от съдилищата - Изпълнителната агенция по лекарствата не притежава компетенциите, за да санкционира собствениците на аптеки.Така по нейните думи това дело скоро няма да приключи. По него трябва да се разпитат повече от 80 лица според предварителните разчети.", "date": "2017-06-26", "title": " Прокуратурата: Марешки е тормозел аптеки с ниски цени и им пращал проверки"}
{"url": "https://m.offnews.bg/news/Obshtestvo_4/75-ot-spinarite-sa-opasni-50-000-brojki-zadarzhani-na-mitnitcata_659077.html", "text": "Общо 75% от проверените от контролните органи спинъри са се оказали опасни. Джаджите, които са новата световна мания, бяха подложени на проверки заради съмнения за опасна концентрация на живак и олово в играчките.Държавната агенция за метрологичен и технически надзор е установила несъответствия на стандартите на продуктите и е изпратила за лабораторен анализ проби, съобщи БНР. Повод за проверките станали спрени над 50 000 броя спинъри преди месец. Вече има официално докладвани случаи за опасни спинъри, засечени в Люксембург. Информация за тях е публикувана в общата европейска система за предупреждение за опасни за потребителите стоки.Ако и пробите у нас покажат опасни материали, продуктите ще бъдат забранени за продажба.От понеделник започват проверки и на слънчевите очила. Добре е потребителите да отидат в която и да е оптика, в която има такава апаратура, да си направят една бърза проверка, която е безплатна, за филтъра и за покритието, съветват експертите.Агенцията вече е проверила и голям брой детски люлки и раменни появи за плуване. Около 50% от поясите са без съответните предупреждения и инструкции на български език. ", "date": "2017-06-26", "title": " 75% от спинърите са опасни, 50 000 бройки задържани на митницата"}
{"url": "https://m.offnews.bg/news/Obshtestvo_4/Kompaniiata-Dajmler-Niamame-problemi-s-boltovete-na-dzhantite-na-M_659069.html", "text": "Компанията \"Даймлер\" - производител на \"Мерцедес\" - няма информация за проблеми със сигурността, касаещи болтовете на задните джанти на автомобилите S-Class, става ясно от отговор на производителя до OFFNews.Не можем да коментираме спекулации относно , добавят от компанията.Запитването ни бе отправено във връзка с инцидента с колата на председателя на Върховния касационен съд Лозан Панов, чийто автомобил се оказа с разхлабени болтове на задните джанти по време на командировка. По-късно от прокуратурата коментираха, че допускат, че това се е случило заради неравности по пътя и остри завои и затова заключението им е, че инцидентът няма нужда от допълнително разследване.В същото време от българското представителство на компанията производител , защото то внушава, че колите им са уязвими при остри завои и неравен път.", "date": "2017-06-26", "title": " Компанията \"Даймлер\": Нямаме проблеми с болтовете на джантите на \"Мерцедес\""}
{"url": "https://m.offnews.bg/news/Kultura_33/Preporachvame-Vi-Festivalat-Opera-v-parka-zapochva-na-30-iuni_659102.html", "text": "На 30 юни започва традиционният летен фестивал „Опера в парка“, който се провежда за осми път под патронажа на кмета на София Йорданка Фандъкова и ще продължи до 16 юли 2017 г.  Естественият екстериор на парка на Военна академия засилва посланията, които оперните, балетните и детските представления изпращат на зрителите. Паркът, известен с уникалната си ландшафтна архитектура, е отворен за свободен достъп преди девет години, а само след една година, през 2010, по идея на академик Пламен Карталов, директор на Софийска опера и балет, стартира и фестивала „Опера в парка“. Така средата орнаментира с естествената си акустика програмата на „Опера в парка“, а зрителите получават едно по-различно и по-интензивно възприятие на класическите оперни и балетни представления.   Проектът е част от Календара на културните събития на столична община за 2017 година и се осъществява със съдействието на Министерство на отбраната. Събитието се реализира и с подкрепата на ОББ и със съдействието на Военната академия.Програма на събитието \"OПЕРА В ПАРКА\":БАЛЕТ30.06 петък ПЕТРУШКА / ЖАР ПТИЦА 20.00 ч.Балети от Игор Стравински1.07 събота ЗОРБА ГЪРКЪТ 20.00 ч. Балет от Микис Теодоракис2.07 неделя ПЕТРУШКА / ЖАР ПТИЦА 20.00 ч. Балети от Игор Стравински5.07 сряда ЗОРБА ГЪРКЪТ 20.00 ч. Балет от Микис Теодоракис7.07 петък ДОН КИХОТ 20.00 ч. Балет от Лудвиг Минкус9.07 неделя ДОН КИХОТ 20.00 ч. Балет от Лудвиг МинкусОПЕРА13.07 четвъртък ПЕПЕЛЯШКА 20.00 ч. Опера от Джоакино Росини15.07 събота ПЕПЕЛЯШКА 20.00 ч. Опера от Джоакино РосиниОПЕРА ЗА ДЕЦА1.07 събота ТРИТЕ ПРАСЕНЦА 11.00 ч. Музика Александър Райчев2.07 неделя МЕЧО ПУХ 11.00 ч. Музика Андрей Дреников8.07 събота ВЪЛШЕБНАТА ФЛЕЙТА 11.00 ч. Музика В.А.Моцарт9.07 неделя ТРИТЕ ПРАСЕНЦА 11.00 ч. Музика Александър Райчев14.07 петък ТРИТЕ ПРАСЕНЦА 19.00 ч. Музика Александър РайчевОПЕРА ЗА ДЕЦА15.07 събота МЕЧО ПУХ 11.00 ч. Музика Андрей Дреников16.07 неделя ЧЕРВЕНАТА ШАПЧИЦА 11.00 ч. Музика Александър Владигеров", "date": "2017-06-26", "title": " Препоръчваме Ви: Фестивалът „Опера в парка“ започва на 30 юни"}
{"url": "https://m.offnews.bg/news/Snukar_18803/Rajan-Dej-specheli-titlata-na-Riga-Mastars_659099.html", "text": "Райън Дей спечели първа титла от професионалния снукър в кариерата си, след като победи Стивън Магуайър с 5-2 фрейма във финала на \"Masters Kaspersky Riga\".18-годишният играч мина по целия път към най-голямата награда от 50 000 паунда и трофея на първия турнир за сезон 2017/18.\"Чаках дълго време и сега се радвам, че спечелих титлата\", заяви Ден, който следващата седмица ще се отправи към Китай за Световната купа по снукър, където ще съдейства на Марк Уилямс в екипа на Уелс.\"Играх добре през целия уикенд, всъщност финалът беше най-лошият, който играх. Имах късмет, че Стивън не играеше най-добре\", добави уелсецът.Нийл Робъртсън за пореден път разочарова със слабите си резултати през 2017 година  и отпадна още в 1 кръг от основната схема на първия ранкинг турнира по снукър за сезон 2017/18.Гръмотевицата от Австралия допусна обрат от 3:2 до 3:4 срещу новобранеца в световния тур Лукас Клекерс и прекрати безславно защитата на титлата си в Латвия от миналата кампания - единствения му ранкинг трофей за 2016/17.Младият и непознат за феновете германец започна мача отлично с брейк от 82, но русокосият левичар отговори подобаващо с великолепно разчистване на стойност 137 точки.", "date": "2017-06-26", "title": " Райън Дей спечели титлата на Рига Мастърс"}
{"url": "https://m.offnews.bg/news/Drugi_18773/Ludogoretc-Olimpiakos-priako-v-efir-dnes_659061.html", "text": "Беден на качествени събития е ефирът днес, но контролата на Лудогорец с Олимпиакос все пак буди интерес.13.00 ч Тенис, турнир за мъже в Ийстбърн, Eurosport 1 (пряко)13.00 ч Тенис, „Уимбъпдън“ (кв.), Eurosport 2 (пряко)17,55 ч Тото, теглене на тиража, bTV (пряко)19.00 ч Футбол, Лудогорец - Олимпиакос, „Диема спорт“ (пряко)21,05 ч „Светът на голфа\", Mtel sport 222.00 ч Тенис, турнир за мъже в Лондон, Mtel sport 1", "date": "2017-06-26", "title": " Лудогорец - Олимпиакос пряко в ефир днес"}
{"url": "https://m.offnews.bg/news/Komentari_65/Alfa-Risarch-57-haresvat-prezidenta-Radev-premierat-Borisov-s-32-na_659062.html", "text": "57 на сто от българите харесват президента Румен Радев, 15% са положителните оценки за парламента, кабинетът \"Борисов-3\" има 23 на сто одобрение. Това показват данните на Алфа рисърч от проучване, проведено от 12 – 22 юни сред 1024 пълнолетни граждани от цялата страна, съвместно с Нова тв. Тенденциите, които се очертават в обществените нагласи според социологическата агенция, са: Предпазлив оптимизъм за политическото и икономическото развитие на страната на фона на сериозни предизвикателства пред региона и ЕС, в които Българя се опитва по-активно да заеме свое място. Запазващ се висок положителен рейтинг на президента Р.Радев (57%), с което президентската институция следва традицията да е единствената с устойчива подкрепа. 44-то Народно събрание започва работа в условията на силна поляризация, което се отразява и на цялостния му рейтинг – 15% положителни срещу 39% отрицателни оценки. Въпреки че не се радва на особен ръст в подкрепата си, Парламентът е успял все пак да намали с 20 на сто изключително високите нива на критичност (57%), с които приключи дейността си предишния. Правителството, както и премиерът, стартират с доверие, почти идентично с това на кабинета „Борисов 2“. Ключов е въпросът в каква посока ще се развие то през следващите месеци, за да гарантира по-дълъг живот на настоящото управление.Персоналните оценки за министър-председателя се разделят на три почти равни групи (32% положителни, 33% неутрални, 35% отрицателни). С тази подкрепа Б.Борисов остава най-одобряваният политически лидер, следван близко от Кр.Каракачанов (28%) и К.Нинова (27%). Всички останали партийни лидери, както парламентарни, така и извънпарламентарни, запазват твърде ограничена обществена подкрепа.Изключително слабо остава доверието в главния прокурор и съдебната система, което години наред гравитира около едни и същи ниска нива. Очевидно нито една от противостоящите страни не е успяла да убеди общественото мнение в своята кауза, в резултат на което се задълбочава усещането за липса на ефективно правосъдие и справедливост.Интересна динамика е налице в отношението към полицията, доверието към която нараства с почти 10 на сто в сравнение с края на миналата година. Предвид силната поляризация на общественото мнение към нейната дейност, обаче, е още рано да се говори за обръщане на тенденцията.Мнозинството от министрите остават непознати за широката общественост. С най-висока популярност се ползва вицепремиерът Т.Дончев, който освен, че привлича подкрепа от различни политически симпатизанти, бележи и своеобразен „рекорд“ по ниска степен на неодобрение (едва 1.5%), съвършено нетипична за отношението към политиката и политическото у нас. С добри позиции са още Л.Павлова, Кр.Кралев, Кр.Каракачанов, Н.Ангелкова.Доминиращата проевропейска ориентация на мнозинството от българските граждани, както и сътресенията в ЕС около Брекзит, накланят везните на общественото мнение в посока към по-силна интеграция на България в структурите на ЕС. 48% са убедени, че България не може да разчита на ускорено икономическо развитие и превръщането й в част от т.нар. страни, движещи се на „първа скорост“, ако не влезе в Шенген и Еврозоната. 25% смятат, че не бива да се стремим към по-тясна интеграция с ЕС.Въпреки преобладаващото желание за по-тясна европейска интеграция, са налице сериозни различия в общественото мнение по отношение присъединяването към шенгенското пространство (50% одобрение) и към Еврозоната (32% одобрение). Същевременно, твърде малко хора са убедени в това до каква степен покриваме критериите за членство в Шенген – 24% смятат, че се справяме с охраната на границата като външна на ЕС, 3% - с утвърждаване върховенството на закона и правовата държава, 2% - с борбата с корупцията. Изводът, който се налага е, че освен усилията, които правителството полага да убеди европейските партньори в готовността ни за членство, ще трябва да извърши и реални действия в страната, за да спечели тези важни битки. Мнозинството от българите са позитивно настроени към предстоящото европредседателство на България. Всеки втори е на мнение, че то е много важно и страната трябва максимално да се възползва от него. 20% виждат в него чисто формален акт, а 8 на сто – не смятат, че трябва да му се обръща внимание. Начинът, по който Българя ще определи приоритетите си и авторитетът, който може да извоюва в този период, ще играят важна роля не само пряко за отношението към председателството, но и дългосрочно - за подкрепата към ускорена евроинтеграция.Предстоящият летен сезон и възстановяващият се предпазлив оптимизъм водят до сериозен (в сравнение с период от преди 5 години) ръст както в намеренията за почивка, така и за ремонтни домашни дейности. Всеки трети планира почивка в страната, 11% - в чужбина, 7% - посещения на музикални фестивали и концерти, 4% - по-активно спортуване. За мащаба на чисто човешкия аспект на емиграцията през последните десетилетия говори фактът, че всеки десети българин очаква лятото, заради среща с деца/близки, които живеят в чужбина. Ремонтните дейности са втората група, която бележи ръст – 5% ще извършат по-големи обновления, а 14% - по-малки подобрения в жилището си. 18% ще се занимават със селскостопанска работа, 7% - със сезонна работа за допълнителни доходи. Тревожният и силно отличаващият ни от европейските страни факт е, че под 1% планират каквито и да било активности за повишаване на образованието или квалификацията. Доверие в правителството и министритеМесец след поемане на управлението коалиционното правителство между ГЕРБ и Обединените патриоти има одобрение от 23% срещу 33% неодобрение – равнище, аналогично на това, от което стартира и „Борисов 2“. Нормално за началото на един управленски мандат, значителна част (44%) от хората все още не могат да изразят мнение за работата на кабинета. Към момента, отношението към него е силно повлияно от политическите симпатии: сред привържениците му се открояват избирателите на ГЕРБ, Обединените патриоти и частично – тези на Реформаторския блок. Сред най-ярките му противници са последователите на БСП и ДПС. Премиерът Б. Борисов запазва съизмеримо с периода на предишното управление доверие от 32%. Що се отнася до членовете на кабинета, първите мнения за работата им ги обособява в три групи:Добре познати от предишните две правителства на ГЕРБ министри с положителна оценка за дейността: сред тях са вицепремиера Т. Дончев (индекс за дейността от 18.8%), министъра по председателството на България на Съвета на ЕС – Л. Павлова (индекс 12.3%) и спортния Кр. Кралев (11.1%), които оформят водещата тройка на възприеманите като най-успешни членове на кабинета. С добри позиции в челото на класацията е и министъра на отбраната Кр. Каракачанов (6.7%).Министри, чиято работа все още не е позната на обществото, поради което малка част от хората изразяват мнение за тях. Това са най-голямата група от около 10 – 12 членове на кабинета.Министри, ръководещи натоварените със силни обществени очаквания сфери: те не получават кредита, с който стартират други техни колеги. Преобладаващо критично е отношението към правосъдния министър Ц. Цачева (индекс от -13.2%), към икономическия Е. Караниколов (индекс -7.9%), към здравния Н. Петров (индекс -6.9%). Поредица реакции на вицепремиера В. Симеонов се посрещат критично от хората и му отреждат място сред най-малко успешните министри (индекс от -7.0%).Подкрепа за присъединяването на България към Шенген и еврозоната и нагласи към председателството на Съвета на ЕС Въпреки неподминаващата и България вълна на национализъм, приобщеността към ЕС се възприема като основен фактор, който може да гарантира сигурност в ситуацията на множеството глобални рискове и по-добро икономическо развитие за страната ни. Най-голяма част от българските граждани (48%) смятат, че България трябва да се присъедини към Шенген и еврозоната, за да бъде част от държавите с т.нар. „първа скорост” в ЕС.Одобрението (50%) за членство в Шенген доминира над неодобрението (23%). Както и част от ЕС обаче българското общество смята, че страната ни не изпълнява напълно критериите за членство в шенгенското пространство. 24% са на мнение, че се справяме успешно с охраната на границата като външна граница на ЕС срещу 38% на обратната позиция. Силно критично е мнението за осигуряване върховенство на закона и борба с корупцията: 2% до 3% смятат, че се справяме успешно срещу 70 и повече на сто, които оценяват това като неуспешно.Липсата на достатъчно информация и незапознатостта с ползите предизвикват сериозни притеснения от присъединяване на страната към еврозоната. Към днешна дата подобна стъпка подкрепят 32%, срещу 42% неодобрение. По-тясната интеграция в ЕС е един от въпросите, по които е налице съществено разминаване в позициите на отделните електорални групи. Категорични привърженици на сближаването с ЕС са симпатизантите на ГЕРБ и по-малките десни партии (РБ, Нова република). Обратно – сред противниците на тази теза се открояват избирателите на БСП, ДПС, Воля и Обединените патриоти.Предстоящото в началото на следващата година председателство от България на Съвета на ЕС среща по-сериозен обществен консенсус. 50% от българите (избиратели както на ГЕРБ и по-малките десни партии, така и на Обединени патриоти и Воля) смятат, че то е много важно и страната ни трябва максимално да се възползва от него. На обратната позиция остават единствено привържениците на БСП, възприемайки го за формалност, на която не трябва да се обръща внимание. Избирателите на ДПС в огромната си част не изразяват мнение по въпроса.Българските граждани виждат ангажиментите на България по председателството най-вече в извеждане и поставяне за обсъждане на важни за страната приоритети (43%) и предлагане на конкретни политики на равнище ЕС (35%).Външно-политическата активност на правителството в първите седмици от сформирането му получава общото одобрение на хората. Укрепването на позициите в рамките на ЕС обаче е свързано с решаване на вътрешно-политически проблеми (особено в осигуряване върховенство на закона и борба с корупцията), които както и в предишния мандат продължават да се възприемат като слабост на управлението. Именно това противоречие поляризира отношението към правителството като цяло и към отделни негови представители. Доверие в институциите Оценката за дейността на институциите потвърждава тенденцията към трайно ниско доверие в тях. Изключение прави единствено президента Р. Радев, който от встъпването си в длъжност в началото на годината до момента запазва одобрение от 57% срещу 12% неодобрение.44-то Народно събрание стартира мандата си с 15% положителни срещу 39% отрицателни оценки за първите седмици от неговата работа. Със същото равнище на доверие се ползва и председателят на парламента Д. Главчев – 16% положителни срещу 29% отрицателни оценки.Аналогични бяха мненията и за 43-то НС в началото на неговата работа. В сравнения с края на 43-ия парламент обаче, критичните оценки са намалели с почти 20 на сто.Полицията е една от институциите, които успяват да възстановят загубено през последната година доверие. За периода от септември 2016 до юни 2017, одобрението за дейността й нараства от 17% до 26%, а неодобрението спада от 44% до 35 на сто.Институциите на съдебната власт обаче продължават да страдат от дефицит на обществено доверие. Независимо от повишената през последните месеци активност от страна на прокуратурата, мнението за главния прокурор С. Цацаров остава преобладаващо критично – 8% положителни срещу 44% отрицателни оценки. Аналогично е и отношението към съда – 9% положителни срещу 49% отрицателни оценки.Доверие в партии и лидериБлизо три месеца след предсрочните парламентарни избори, ГЕРБ запазва устойчива електорална преднина пред БСП. Подкрепа за управляващите заявяват 25.7% от пълнолетните жители на страната, а с личен рейтинг от 32% Б.Борисов се откроява като най-одобрявания партиен лидер. Управляващите печелят симпатиите на младите и средни възрастови поколения в градовете.Неуспехът на БСП да спечели предсрочните избори и проявилите се вътрешно-партийни напрежения стопираха електоралния подем на социалистите, получен след президентския вот. Те успяват да запазят подкрепата на 19.6%, а председателят им К. Нинова – на 27% от българите, но за разлика от края на миналата година не разширяват влиянието си сред обществото.Обединените патриоти привличат 6.3% от избирателите, но отношението към лидерите им е силно противоречиво и респективно – крие риск от възможен отлив на подкрепа. Най-одобряван е лидерът на ВМРО Кр. Каракачанов (28% одобрение), значително по-нисък е рейтингът на В. Симеонов (13%) и В. Сидеров (7%).ДПС запазва устойчивите си позиции от 5.2% електорална подкрепа. Същото е и равнището на доверие в лидера му М. Карадайъ (6%).Воля е парламентарно представената партия, чиито позиции вече започват да се разколебават. Без да регистрират рязък спад, доверието и в партията (3.7%) и в лидера й В. Марешки (18%) плавно намаляват.Подкрепата за по-малките десни формации – Реформаторски блок, „Да, България“, Нова Република – остава на равнището, което всяка от тях получи на последните избори. Склонни да гласуват за Реформаторския блок са 2.7% от пълнолетните жители на страната, за „Да, България“ – 1.5% и за Нова Република – 0.6%.Предпазлив оптимизъм и повишена лятна активностПредстоящият летен сезон и възстановяващият се предпазлив оптимизъм водят до сериозен (в сравнение с период от преди 5 години) ръст както в намеренията за почивка, така и за ремонтни домашни дейности. Всеки трети планира почивка в страната, 11% - в чужбина. 4% от българите възнамеряват да се възползват и от двете форми на летен отдих. 7%, предимно представители на младото и средно поколение възнамеряват да прекарат лятото по-динамично, като посетят музикални фестивали и концерти, 4% - да спортуват по-активно. Всеки десети българин очаква лятото, заради среща с деца/близки, които живеят в чужбина – което ясно показва чисто човешкия и дълбоко психологически аспект на постоянната емиграция през последните десетилетия.Ремонтните дейности са втората група, която бележи ръст – 5% ще извършат по-големи обновления, а 14% - по-малки подобрения в жилището си. 18% ще се занимават със селскостопанска работа, 7% - със сезонна работа за допълнителни доходи. Тревожният и силно отличаващият ни от европейските страни факт е, че под 1% планират каквито и да било активности за повишаване на образованието или квалификацията. Обстоятелство, което вещае продължаващи трудности пред бизнеса да намира качествени и добре обучени кадри. ", "date": "2017-06-26", "title": " Алфа Рисърч: 57% харесват президента Радев, премиерът Борисов с 32 на сто"}
{"url": "https://m.offnews.bg/news/Zdrave_18753/Postradalite-mashinisti-v-Gorna-Oriahovitca-sa-v-stabilno-sastoianie_659063.html", "text": "Двамата машинисти, които пострадаха при инцидент в Горна Оряховица и бяха откарани в \"Пирогов\", са в стабилно състояние.От болничното заведение съобщиха, че двамата имат между 10-15% изгаряне, засегягащо предимно главата и горните крайници, инхалирали са пушечни газове. Пациентите има т.нар. тъпи наранявания по тялото, без счупвания и увреди на паренхимни органи. След преценка на лекарите от Клиниката по изгаряне, ще им бъдат направени операции.През почивните дни спешните екипи на университетската болница са оказали помощ на 2 деца, които пострадаха при катастрофа на автомагистрала \"Хемус\". 7-годишното момиче и 14-годишният ѝ брат останаха в неврохирургията на \"Пирогов\" заради комоцио, а майка им е с тях като придружител. Нощта е преминала спокойно и днес предстои да им бъдат направени високоспециализирани изследвания за доуточняване на състоянието им.През тези спешния детски травматологичен кабинет за тези 3 дни са преминали 200 деца, а 6 се налага да останат за лечение в болницата. Сред тях има и няколко със счупвания, резултат от игра на батут. Помощ в Спешното на болницата са потърсили над 1950, от които над 290 са останали за лечение.", "date": "2017-06-26", "title": " Пострадалите машинисти в Горна Оряховица са в стабилно състояние"}
{"url": "https://m.offnews.bg/news/Obshtestvo_4/Voenni-samoleti-ohraniavali-Borisov-4-godini-pored-tvardi-bivsh-sluzh_659064.html", "text": "Четири поредни години Националната служба за охрана (НСО) е ползвала военни летателни средства за защита на премиера Бойко Борисов. Това става ясно от интервю на бившия служител на службата  пред телевизия BiT.\"Какво е становището на НСО за това, че 4 години по ред бяха използвани военни летателни средства за защита на премиера? Кой беше командващ ВВС по това време? Дали законно бяха ползвани те за охрана и дали заплахата от Ахмед Доган е щяла да го () спаси с военни самолети? Кой е подписвал заповедите - началникът на НСО, комаднирът на ВВС или началникът на отбраната?\", попита Марков, визирайки  за това, че лидерът на ДПС е подготвил убийството му. Марков припомни, че проверката и докладите на службите показали, че тези твърдения на Борисов не са верни и попита кой носи вина за направените разходи и на чия сметка са те. Той коментира и случая с  от автомобила на председателя на Върховния касационен съд (ВКС) Лозан Панов и коментара на Борисов по темата за това, че болтовете и на неговия автомобил често падали.\"Той неглижира случая, каза: \"Голяма работа, на мен често ми се случва\". Този начин на говорене ми напомня на човек, който неглижира всичко, което касае другите хора и преувеличава, това, което касае самия него\", каза Марков и отново направи аналогия със случая, в който той заяви, че срещу него е подготвен атентат.\"Това е много важно и съществено, което се оказа пълна лъжа, разбира се. Но сега сме свидетели на друга ситуация, която се неглижира. Това е един метод на бившите служители на ДС. По това можете да ги познаете. Те неглижират всичко и омаловажават каквото и да се каже: \"Всяко чудо за три дни. Ще мине, ще замине, оставете го този\". Сарказъм, който е идентификация на нисшия интелект. Неговото изказване, според мен, беше на границата на просташкото изказване, защото в случая става въпрос за ситуация, в която сме свидетели на хипотеза на саботаж върху автомобил на НСО. Тук е важно да отбележа, че това е военизирана служба. Действията срещу такава служба са действия срещу държавата, срещу националната сигурност и това не може да се отмине с израза на г-н Борисов: \"На мен често ми се развиват болтовете на моите автомобили, които впрочем също са на НСО, и моите момчета ги стягат така, на ръка\", каза Марков.Той застъпи тезата, че в случая се касае за саботаж и действията на ръководството на НСО, включително и на началника ѝ , са били неадекватни и са помогнали за заличаване на следи. Според него след като е подаден сигнал за подобно действие, автомобилът на Панов е трябвало да остане на мястото си, а председателят на ВКС да бъде превозен с друг автомобил. Началникът на НСО е трябвало да уведоми прокуратурата, която пък да направи оглед на автомобила на място и да назначи техническа експертиза. \"На практика шофьорът, след като уведомява началника си и следва проведен разговор на Лозан Панов със самия началник на НСО, те си продължават пътя със същия автомобил. А началникът на службата за охрана не е разбрал какво му е казал висш магистрат. Внушението, което правят от страна на службата е, че той е говорил неясно и несвързано. И понеже не е разбрал точно какво е станало, началникът на НСО не взима никакви мерки освен да изчака шофьорът да прибере колата в службата за охрана и да си отиде вкъщи. Как може да се установи саботаж и да се приема това за професионално действия на ръководството на НСО, защото не само Ангел Антонов е в тази каша, има и други хора? Те действат абсолютно неадекватно и непрофесионално\", заяви Марков.  По думите му, след като автомобилът е излязъл от службата напълно изправен и само за два часа два болта са паднали, а други три са били разхлабени, става въпрос за саботаж. Всички веществени доказателства са заличени, след като автомобилът на Панов е продължил да се движи.Марков каза още, че в случая НСО влиза в ролята на \"бухалка на самия охраняем\", като е уронила достойнството му, а от проверката излязло, че виновен е шофьорът на Панов. \"Въпросът е дали прокуратурата и НСО не са рамка, в която се използват зависимости, нещата да не се решават по закон\", каза още Марков.", "date": "2017-06-26", "title": " Военни самолети охранявали Борисов 4 години поред, твърди бивш служител в НСО"}
{"url": "https://m.offnews.bg/news/Obshtestvo_4/OON-V-kraia-na-veka-balgarite-shte-sa-edva-3-8-mln_659066.html", "text": "Населението на България ще продължи да се топи и до 2050 г. ще намалее с още 15%, прогнозира доклад на ООН за демографията в световен мащаб.По официални данни населението на България е 7 085 000 души, от които 3,4 млн. са мъже, а 3,6 млн. - жени. Децата до 14 години са 14% от населението, младите хора от 15 до 24 - 9%, между 25 и 59 години са 49%, а над 60 години - 28%.Прогнозата е през 2030 г. българите да са 6,4 млн., през 2050-а - 5,4 млн., а през 2100 - едва 3,8 млн.Същият анализ показа, че населението на света ще продължи да нараства, но за това ще допринесат няколко държави гиганти като Индия, Китай и Нигерия и други слабо развити страни.В контраст с тях са 51 държави или зони в света, чието население ще намалява в следващите десетилетия. Особено силна ще е тази тенденция в България, Хърватия, Латвия, Литва, Полша, Молдова, Сърбия, Украйна, Румъния и американските Вирджински острови. Като цяло, в европейските държави нивата на раждаемост са ниски и под необходимите за обновяване на поколенията. За целта е необходимо държавите да имат поне 2,1 раждания средно на всяка жена, а в Европа средната цифра е около 1,6. За България те я 1,51 деца на жена. Тенденцията е до края на века тя да се увеличи до 1,8, което отново е под необходимия минимум за обновяване на поколенията. Продължителността на живота на българите ще се увеличава. В момента средната продължителност у нас е между 74 и 75 години, а до края на века ще стигне 85 години.", "date": "2017-06-26", "title": " ООН: В края на века българите ще са едва 3,8 млн."}
{"url": "https://m.offnews.bg/news/Sviat-_12/Sotcialistite-pecheliat-vota-v-Albaniia_659059.html", "text": "Социалистите печелят изборите в Албания, партията на премиера Еди Рама получава между 45 и 49 на сто от вота, според данните от екзит пол. Избирателна активност бе 43.66%, а времето за гласуване бе удължено с час. Според предварителните проучвания опозиционната Демократическа партия (ДП) на Лулзим Баша ще има 34% подкрепа. Министерството на вътрешните работи, цитирано от БТА, съобщи за стотици случаи на купуване на гласове и сплашване на избиратели. Изборите в Албания, които се проведоха вчера, имат ключово значение за страната, която очаква дата за да започне преговори за членство в ЕС тази година. ", "date": "2017-06-26", "title": " Социалистите печелят вота в Албания"}
{"url": "https://m.offnews.bg/news/Intcidenti_6/Piian-mazh-bi-politcai-v-Primorsko_659060.html", "text": "Пиян шофьор буйствал по време на арест и ударил двама полицаи, а след това ритнал и патрулката им.Инцидентът е от събота. В 5.00 часа сутринта на кръстовището за вилна зона „Узунджата” край Приморско, полицаи от Районно управление - Приморско забелязали как „Ауди А 4”, с плевенска регистрация, изпреварва неправилно друг автомобил с плевенска регистрация.Двата автомобила са спрени, като полицаите констатирали, че водачът на втория автомобил - „Сеат Ибиза” е във видимо нетрезво състояние, като предприели действия по изпробването му за употреба на алкохол.През това време пътника от другия автомобил, който също бил видимо пиян, излязъл от купето на автомобила и започнал да обижда и псува полицаите. След като опитали да го задържат, той оказал яростна съпротива. 25-годишният мъж ударил с ръка единия полицай в лицето и ритнал в крака другия служител.Въпреки съпротивата той е задържан. Мъжът обаче продължил да буйства и ритнал вратата на патрулния автомобил.Отведен е в Районно управление – Приморско, като срещу него е образувано бързо полицейско производство.", "date": "2017-06-26", "title": " Пиян мъж би полицаи в Приморско"}
{"url": "https://m.offnews.bg/news/Intcidenti_6/Arestuvaha-piian-mazh-zaspal-na-divana-v-chuzhd-apartament_659108.html", "text": "Полицаи от районното управление в Габрово са задържали пиян мъж, който бил открит от собствениците на апартамент да спи на диван в кухнята им.Случаят е от петък. Рано сутринта в Районно управление на МВР-Габрово мъж е подал сигнал, че в дома му има непознат, когото открил да спи на дивана в кухнята.Към адреса незабавно е изпратен полицейски екип, който задържал мъжа. При проверката е установено, че той е на 37 години, от Раднево, осъждан за кражби. В жилището на първия етаж влязъл през оставен отворен прозорец. Мъжът бил във видимо нетрезво състояние.Задържан е за срок до 24 часа. По случая е образувано досъдебно престъпление по чл. 170, ал.2 от НК.", "date": "2017-06-26", "title": " Арестуваха пиян мъж, заспал на дивана в чужд апартамент"}
{"url": "https://m.offnews.bg/news/Kultura_33/Posledni-podrobnosti-predi-kontcerta-na-The-Devil-Wears-Prada_659093.html", "text": "На 26 юни е американската метълкор формация The Devil Wears Prada ще забие в клуб \"Mixtape 5\".На концерта в столицата ще им подгряват американците от This Burning Day, както и победителят на W:O:A Metal Battle Bulgaria за 2017– Ophan.Концертът е без възрастово ограничение.График на събитието:18:00 – Отваряне на вратите на \"Mixtape 5\"18:30 – 19:15 – This Burning Day19:35 – 20:25 – Ophan20:40 – 22:00 – The Devil Wears PradaВидео за концерта на 26.06: https://youtu.be/b9iAY5Bdtg0Билети се можете да намерите в мрежата на , www.bilet.bg/каси/ или в The Wrong Bar в София.На 26.06 и на място ще са по 35 лв.", "date": "2017-06-26", "title": " Последни подробности преди концерта на The Devil Wears Prada"}
{"url": "https://m.offnews.bg/news/Tenis_18788/Grigor-Dimitrov-se-usmihna-na-liubimite-kortove_659065.html", "text": "Григор Димитров не успя да достигне до финала на АТР 500 турнира в Куинс, но запази отлично настроение в Лондон. Нашето момче падна от новия носител на трофея Фелисиано Лопес след драма и де заявка, че навлиза във форма на любимата му трева.Гришо успя да посети комплекса с кортовете от легендарния турнир в Лондон. \"Отново се завърнахме на Уимбълдън,\" написа той в социалните мрежи.Надпреварата през тази година ще се проведе между 3-16 юли, а българинът ще бъде №11 сред поставените. Жребият за основната схема пък ще бъде в петък.Пет точки не достигнаха на Григор Димитров, за да се завърне в топ 10 на световната тенис ранглиста при професионалистите. Най-добрият ни тенисист заема 11-ата позиция в публикуваната тази сутрин ранглиста с 3070 точки, колкото има и Александър Зверев от Германия.Заветната десета позиция заема французинът Жо-Вилфред Цонга с 3075 точки. На върха остава Анди Мъри с 9390, следван от Рафаел Надал със 7825, Стан Вавринка с 6175, Новак Джокович с 5805, Роджър Федерер с 5625.", "date": "2017-06-26", "title": " Григор Димитров се усмихна на любимите кортове"}
{"url": "https://m.offnews.bg/news/Sviat-_12/Turistichesko-korabche-sas-150-patnitci-se-preobarna-v-Kolumbiia_659052.html", "text": "Девет души са загинали, а 28 са в неизвестност след като туристическо корабче със 150 души на борда се преобърна до град Меделин, Колумбия. Причините за инцидента се изясняват.Инцидентът се е случил в популярния туристически град Гуатапе, на около час път от Меделин. Там се намира голям воден басейн, който се използва за различни видове спорт и водни разходки. По думите на очевидци, четирипалубният кораб Алмиранте е потънал за по-малко от 5 минути. Хората на брега са успели да заснемат потъването.Освен намиращите се близо лодки, в спасителната акция се включват военни хеликоптери и водолази. Спасените споделят, че са чули силен шум преди корабчето да започне да потъва. Никой от пътниците на борда не е имал спасителна жилетка. Властите все още не са коментирали причината за инцидента, но двете основни версии са претоварване и механичен проблем. Плавателният съд е потънал много близо до пристанището, отбелязват специалисти.", "date": "2017-06-26", "title": " Туристическо корабче със 150 пътници се преобърна в Колумбия"}
{"url": "https://m.offnews.bg/news/Futbol_18793/Mourinio-zagubi-bashta-si_659053.html", "text": "Трагедия застигна мениджъра на Манчестър Юнайтед Жозе Моуриньо. Специалния загуби баща си Фелиш, който е починал в неделя на 79-годишна възраст.Фелиш Моуриньо е оказал огромно влияние на Жозе, за да се насочи към футбола. Като играч той е направил кариера в отборите на Витория Сетубал и Беленензеш.Много добър вратар, Моуриньо старши пази  и за националния тим на Португалия. После става треньор.Водил е десетки португалски тимове, включително и в изброените два. Самият Моуриньо е играл под негово ръководство за Рио Аве и Беленензеш.Моуриньо публикува снимка в Инстаграм с баща си, но не написа никакъв текст. Още преди две години се чу, че родителят е във влошено здраве. Специалния използваше всеки почивен ден, за да го навести. ", "date": "2017-06-26", "title": " Моуриньо загуби баща си"}
{"url": "https://m.offnews.bg/news/Politika_8/Borisov-speshno-privika-politcejskite-shefove-predi-protestite-v-MVR_659057.html", "text": "В понеделник премиерът Бойко Борисов ще участва в националното съвещание на ръководството на МВР. Срещата се провежда само седмица преди служителите в системата да излязат на протест.Очаква се около обяд да има официални изявления след срещата.На заседание на Управителния съвет на Синдикалната федерация на служителите в МВР през уикенда беше взето решение полицаите да излязат на протест на 5 юли - в деня на професионалния празник на служителите в МВР. Повод за протеста на полицаите са ниските възнаграждения в системата на МВР. Синдикатите уточниха, че на протест излизат още спасителите и държавните служители в институтите и Академията на МВР.  Исканията им са за 20% увеличение на заплатите, нови униформи, както и месечното им възнаграждение да се обвърже с увеличението на минималната работна заплата.\"Ние отново няма да честваме празника на МВР\", заяви председателят на СФСМВР Валентин Попов. Оттам допълниха, че служителите на МВР са жертви на системата.Миналата седмица синдикатите поканиха министъра на вътрешните работи Валентин Радев на среща. Причината е, че той не се съгласи с решенията, които бяха взети на заседание на социалния съвет в министерството. Тогава бяха постигнати договорености за вдигане на заплатите и промени в Закона за МВР. Ден след това вътрешният министър излезе с позиция, че подобно нещо няма как да се случи. По-късно, при спешна среща с премиера Радев обясни, че може да бъдат вдигнати някои заплати в системата. Това нагнети ново напрежение в системата:Със своето изказване министърът на вътрешните работи показва, че или не е запознат с функциите на Съвета за социално партньорство, или не смята да се съобрази с основни принципи на демократичната държава – като този за равнопоставеността на партньорите в социалния диалог, се посочва в позиция на синдикатите от миналата седмица.", "date": "2017-06-26", "title": " Борисов спешно привика полицейските шефове преди протестите в МВР"}
{"url": "https://m.offnews.bg/news/Bojni_18771/Taekuondoto-smeni-imeto-si-podigravali-mu-se-zaradi-WTF_659055.html", "text": "Култово решение взеха в световната федерация по таекуондо. Началниците там промениха името от World Taekwondo Federation на World Taekwondo. Съобщението се появи в сайта на федерацията.Ръководството е приело решението заради многобройните шеги в интернет. Абревиатурата на старото название - WTF, съвпада с популярното в цял свят съкращение на ругатнята \"What the fuck\". Няма да я превеждаме, защото е известна и на децата.\"Във века на цифровите технологии съкращението на името на нашата организация стана повод за многобройни шеги и сравнения с фраза, която няма нищо общо с нас.Затова беше нужно да направим ребрандиране. По този начин ще имаме по-добър контакт с нашите фенове\", се казва в съобщение на световното таекуондо. Намерения за смяна на името федерацията заяви още преди две години. Названието World Taekwondo Federation организацията носи гордо от 1973 година.Нямаме коментар! WTF си е перфектна абревиатура. Но след като в таекуондото са решили да последват примера на Пернишкия университет, уважаваме решението.", "date": "2017-06-26", "title": " Таекуондото смени името си, подигравали му се заради WTF"}
{"url": "https://m.offnews.bg/news/OFFTOPIC_18750/ChEZ-si-tarsi-stazhantki-po-bikini-vav-Fejsbuk_659081.html", "text": "Чешката енергийна компания ЧЕЗ, която оперира и у нас, обяви конкурс за стажантки, но по един доста нестандартен начин - с фотосесия на кандидатките по бикини.Снимките бяха качени  за гласуване, а най-харесваната кандидатка трябваше да получи стаж в ЧЕЗ-Чехия.Идеята бе посрещната с критики от потребители, които възроптаха срещу факта, че стажанти се избират по този начин.В свое прессъобщение след бурята от критики от ЧЕЗ заявиха, че момичетата са се забавлявали и за тях е било полезно. Идеята на кампанията била образователна, за да може хората да научат повече за работата на компанията. В крайна сметка и 10-те момичета от конкурса са били наети на стаж в една от централите на ЧЕЗ.", "date": "2017-06-26", "title": " ЧЕЗ си търси стажантки по бикини във Фейсбук"}
{"url": "https://m.offnews.bg/news/Evropa_18764/Britanskite-turisti-s-bezplatna-meditcinska-pomosht-v-ES-sled-Brekzit_659085.html", "text": "Британските туристи ще получават безплатна медицинска помощ, когато са на почивка в Европейския съюз, разкри министърът за Брекзит Дейвид Дейвис в момент, когато правителството се готви да публикува подробно позициите си за правата на мигрантите, пише в. \"Дейли телеграф\", цитиран от БТА.Дейвис ще поиска от ЕС да остане в сила Европейската здравноосигурителна карта и каза, че ако Брюксел откаже, правителството ще продължи да плаща годишно сумата от 155 милиона лири стерлинги, за да могат британците да получават безплатно здравни услуги.Дейвис разкри и друг детайл от изпратения днес в Брюксел документ от 12 страници с британската позиция за правата на мигрантите, който ще служи за основа в преговорите за Брекзит. Той каза, че властите на Острова ще преглеждат криминалните досиета на граждани на ЕС, подали молба за получаване на статут за уседналост, който ще им позволи да останат доживот във Великобритания, и ще депортират всяко нежелано лице.", "date": "2017-06-26", "title": " Британските туристи с безплатна медицинска помощ в ЕС след Брекзит"}
{"url": "https://m.offnews.bg/news/Obshtestvo_4/Zhega-do-zhalto-v-18-oblasti-dnes_659056.html", "text": "Горещо време и днес, жълт код заради жега е обявен в 18 области в страната, освен по Черноморието и в района на София и областта.  Опасно горещо ще е в областите Видинска, Монтанска, Врачанска, Плевенска, Ловешка, Габровска, Великотърновска, Русенска, Силистренска, Ямболска, Сливенска, Старозагорска, Хасковска, Кърджалийска, Пловдивска, Пазарджишка, Благоевградска и Кюстендилска. Максималните температури ще са между 32 и 37 градуса, според прогнозата на НИМХ. Следобед в Западна България ще има краткотрайни валежи с гръмотевици. На плажа температурите ще са по-поносими, около 24 градуса прогнозират синоптиците и за въздуха и за морската вода. До 20 градуса ще се качат термометрите дори на 2000 метра височина. В планините ще духа до умерен вятър, и там се очаква дъжд на отделни места във втората половина на деня. ", "date": "2017-06-26", "title": " Жега до жълто в 18 области днес"}
{"url": "https://m.offnews.bg/news/Vodni_18774/Drama-v-basejn-Diana-Loko-izmakna-titlata-ot-Burgas_659068.html", "text": "Локомотив Никола Нанов стана шампион за мъже по водна топка. И то само седмица, след като вдигна титлата и при юношите старша възраст. Треньор и на двата състава е Георги Гаджев, съобщава сайтът bgswim.com.На финалния турнир в Топ 6 на покрития столичен басейн \"Диана\" локомотивци тръгнаха с две победи - 11:7 срещу шампиона Комодор и 9:1 срещу другия варненски отбор Черно море. Последва загуба с 8:10 в много драматичен и изнервен мач от ЦСКА, а след нея дойде 11:2 срещу Черноморец.Междувременно главният съперник  Бургас бе нанизал 4 поредни успеха и на практика последният двубой между двата съперника се превърна и във финал за титлата. На противника на Локомотив бе достатъчен и равен мач, за да се окичи със златните медали.Възпитаниците на Георги Гаджев обаче излязоха много концентрирани и приключиха първата четвърт при 5:3. След втората част резултатът бе 7:6, а след третата - 10:6, за да дойде финалната сирена при 12:7 за Локо\". Така двата отбора се изравниха по точки - по 12, но победата в прекия сблъсък донесе титлата на Локомотив НН.Щастливите шампиони бутнаха треньора си Георги Гаджев във водата, за да отпразнуват заедно победата. Титлата за мъже е втора за Локомотив НН след триумфа през 2013-а година. Предшественикът на клуба във водната топка - Локомотив Сф има още две първи места за мъже в началото на 90-те години на миналия век.", "date": "2017-06-26", "title": " Драма в басейн \"Диана\", Локо измъкна титлата от Бургас"}
{"url": "https://m.offnews.bg/news/Sviat-_12/Rusiia-otzova-poslanika-si-ot-Vashington_659058.html", "text": "Русия е отзовала посланика си във Вашингтон Сергей Кисляк. Дипломатът е сред ключовите фигури в разследването на ФБР за евентуална руска намеса в изборите за президент в САЩ през 2016 г.Това съобщава американската онлайн медия \"Бъзфийд\", позовавайки се на трима свои източници. В информацията се сочи като доказателство за твърденията си факта, че американско-руският бизнес съвет е организирал прощално парти в чест на посланика, което ще се проведе на 11 юли в хотела \"Сейнт Реджис\".Руските медии също заподозряха, че Кисляк наистина е бил призован да се прибере у дома, съобщава БНТ. Някои от тях дори съобщиха, че мястото му ще бъде заето от руския зам. външен министър Анатоли Антонов, който фигурира в списъка на ЕС за санкционирани лица.Името на Сергей Кисляк беше замесено в скандала с изборите в САЩ, като се твърдеше, че той е имал срещи с представители от администрацията на Тръмп, включително и с главния прокурор Джеф Сешънс, бившия съветник Майкъл Флин и първия съветник Джаред Къшнър, които са в полезрението на органите, разследващи връзките на американския президент с Кремъл.Всеки един от тях е имал контакти или срещи с руския посланик Сергей Кисляк, който не случайно си спечели прозвища като \"майстора на шпионажа\", \"Тифозната Мери\" и \"най-радиоактивния човек във Вашингтон\".", "date": "2017-06-26", "title": " Русия отзова посланика си от Вашингтон"}
{"url": "https://m.offnews.bg/news/Obshtestvo_4/Spirat-vodata-na-3-mesta-v-Sofiia_659015.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Заради подмяна на сградно водопроводно отклонение на ул. „Латинка“ в „Челопечене“, се налага спиране на водоподаването от 10:00 до 18:00 часа на ул. „Яне Стоянов“, ул. „Латинка“, ул. „Лесновска“, ул. „Карашка“. Във връзка с подмяна на сградно водопроводно отклонение на ул. „Шуманец“ в Панчарево, се налага спиране на водоподаването от 10:00 до 14:00 часа на ул. „Шуманец“ от 01 до №21, ул. „Капитан Петко войвода“ от №1 до №3. Изграждане на сградно водопроводно отклонение на бул. „Никола Петков“ в „Горна баня“ налага спиране на водоподаването от 9:00 до 16:00 часа на клиентите на този булевард от №169 до №177.", "date": "2017-06-26", "title": " Спират водата на 3 места в София"}
