{"url": "https://offnews.bg/obshtestvo/otpechatvat-19-mln-biuletini-za-parvia-tur-712431.html", "text": "За първия тур на кметските избори са необходими 19 млн. бюлетини, които ще излязат около 5 млн. лв., съобщи говорителят на ЦИК Александър Андреев при представянето на образците на бюлетините.  Интегралните бюлетини за избор на кмет на община, кмет на кметство и кмет на район са еднотипни. Върху тях отляво стоят имената на партиите и коалициите, издигнали кандидати, а от дясната - имената на кандидатите. По средата са квадратчетата с номерата на партиите, коалициите и независимите кандидати. Най-отдолу има опция \"Не подкрепям никого\".Значително по-широка е бюлетината за общински съветници. Отляво са номерата на партиите, коалициите и инициативните комитети, от дясната страна са кръгчета за отбелязване на праференцията.За столицата са предвидени 34 листи за кандидати за общински съветници, а кръгчетата са с номера от 101 до 161, за да се избегне феноменът 15/15. И тук има опция \"Не подкрепям никого\". Тук ще се гласува с 4 бюлетини - за кмет, за районен кмет, за общински съветници и кметове на кметства.Важно е да се знае, че за да бъде валидна бюлетината, избирателят трябва да отбележи с Х или V в квадратчето с номера на избраната от него политическа формация, независим кандидат или в опцията \"Не подкрепям никого\". Задължително е отбелязването да стане със син химикал.Прагът на преференцията е 7%, но това не важи за водача на листата. Разместването се отнася за хората зад него.Осем са кандидатите от страни от ЕС, които ще участват на кметските избори на 27 октомври, обяви още Александър Андреев и даде пример с три града - Варна, Велико Търново и Царево. В ЦИК са постъпили 91 жалби, от които 13 са срещу съставите на ОИК, и 78, свързани с регистрацията на кандидатски листи, партии и коалиции.", "date": "2019.10.03", "title": "Отпечатват 19 млн. бюлетини за първия тур"}
{"url": "https://offnews.bg/ikonomika/kzk-otkri-proizvodstvo-za-pokupkata-na-chez-ot-evrohold-za-335-mln-ev-712432.html", "text": "Комисията за защита на конкуренцията (КЗК) откри производство по придобиването на енергокомпаниите на чешката ЧЕЗ Груп в България от страна на Еврохолд България АД.Еврохолд ще придобие компаниите на ЧЕЗ Груп в България чрез новосформираното и базирано в Холандия дружество Eastern European Electric Company B.V., което е 100% собственост на Еврохолд България АД и е специално създадено за целите на сделката с ЧЕЗ Груп. Eastern European Electric Company B.V. ще оперира като подхолдинг на Еврохолд и ще концентрира дейността на всички дружества на ЧЕЗ Груп в България след получаване на необходимото одобрение от регулаторните органи.То е регистрирано в Холандия във връзка с изискванията на двете глобални инвестиционни банки, които ще финансират придобиването.Най-големият публичен холдинг в България и една от водещите независими бизнес групи в Централна и Югоизточна Европа - Еврохолд, подписа договор за закупуването на бизнеса на ЧЕЗ Груп в България на 20 юни 2019 г.Компанията ще плати 335 млн. евро за придобиването на активите на ЧЕЗ Груп в България.Еврохолд ще финансира сделката с комбинация от собствен и заемен капитал. Заемният капитал ще бъде осигурен от две глобални инвестиционни банки.Структурата на ЧЕЗ Груп в България включва електроразпределителното дружество ЧЕЗ Разпределение България АД, компанията за обществено снабдяване с електроенергия и лицензиран търговец ЧЕЗ Електро България АД, лицензирания търговец на електроенергия ЧЕЗ Трейд България ЕАД, компанията за IT услуги ЧЕЗ ИКТ България ЕАД, фотоволтаичния парк Фри Енерджи Проджект Орешец, дружеството за производство на електричество от биомаса Бара Груп и ЧЕЗ България ЕАД, която координира и управлява дейността на всички дружества на групата в страната.", "date": "2019.10.03", "title": "КЗК откри производство за покупката на ЧЕЗ от Еврохолд за 335 млн. евро"}
{"url": "https://offnews.bg/sviat/zaev-v-interes-na-balgaria-e-da-sme-chlenka-na-nato-i-da-vlezem-v-es-712438.html", "text": "В интерес на България е да сме членка на НАТО и да влезем в ЕС. Това заяви пред парламента в Скопие премиерът Зоран Заев, цитиран от в. \"Слободен печат\" и \"24 часа\".Македонското издание посочва, че най-новите изявления от страна на държавното ръководство на България за историческите въпроси тревожат опозицията в Северна Македония.Депутатката от ВМРО-ДПМНЕ Магдалена Манаскова попита премиера дали има план Б, ако България блокира Македония и какво работят смесените комисии.Премиерът на Северна Македония Зоран Заев отбеляза, че по определени исторически въпроси и днес съществуват различни мнения. \"В интерес на България е да сме членка на НАТО и да влезем в ЕС. Носи икономически интерес за България, други интереси като култура, образование ... и със сигурност е в наш интерес\", заяви Заев.Министър-председателят изтъкна, че няма план Б, ако България реши да блокира европейския път на Македония.", "date": "2019.10.03", "title": "Заев: В интерес на България е да сме членка на НАТО и да влезем в ЕС"}
{"url": "https://offnews.bg/leka-atletika/petrova-i-nacheva-ne-uspiaha-da-se-klasirat-za-finala-pri-trojnia-skok-712441.html", "text": "Българското участие на Световното първенство по лека атлетика в катарската столица Доха приключи, след като Габриела Петрова и Александра Начева да се класират за финала в тройния скок при жените.Петрова скочи 13.98 метра в най-добрия си опит и не й достигнаха 14 см, за да се нареди сред 12-те най-добри. Тя остана на 16-о място в крайното класиране.Начева пък, която има проблем с коляното, също не успя да покаже най-доброто от себе си днес и постигна едва 13.05 метра (+0.3 м/сек), като с този резултат се нареди на последното 26-о място.Това беше дебют за младата атлетка на световно първенство при жените. Александра беше най-малката от всички участнички в сектора. През сезона 18-годишната Начева имаше 14.13 метра, а личното й постижение е 14.18 метра.Иначе пет атлетки преминаха квалификационната норма от 14.30 м, като с най-добро постижение след пресявката е Шерика Рикетс (Ям) – 14.42 м.Така българското участие в Доха приключи. Ивет Лалова е с най-предно класиране от тима ни – седма на 200 м. Мирела Демирева стана десета в скока на височина.", "date": "2019.10.03", "title": "Петрова и Начева не успяха да се класират за финала при тройния скок в Доха"}
{"url": "https://offnews.bg/kultura/cinelibri-2019-niama-druga-takava-konkursna-programa-712434.html", "text": "От любовните похождения на Казанова, през красноречивото лице на Тони Сервило до изпепеляващата любов с марка Харуки Мураками и невидимия, но наситен със страст живот на Еуридисе Гузмао – филмите от конкурсната програма на CineLibri тази година са пир за всички сетива! Не бихме искали да сме на мястото на журито, колкото и опитно да е то, защото изборът му няма да е лек. А журито си го бива – в ролята на главен арбитър влиза „шотландският боец” Кристоф Ламбер! Той, заедно с Давид Лагеркранс, Ирини Жамбонас, Раду Михайлеану и Лоредана Каната, ще реши кой заслужава красивата статуетка „Синелибри”!Започваме с южнокорейския шедьовър „Изпепеляване”, но не защото има 39 награди и над 120 номинации (!), а защото е адаптация по разказа „Горящият хамбар” от прекрасния сборник „Изчезването на слона” на Харуки Мураками. Японският писател открехва портите на сюрреализма, за да ни потопи до дъно в истории за хора, страдащи от безсъние, несправедливо наказани с мълчание, озверели от глад, обезумели от любов, лишени от любов, объркани, изгубили близки същества или пък добили храброст.Копродукцията на Италия, Белгия и Франция „5 е съвършеното число” е сред гвоздеите на CineLibri 2019. Едва ли някой е очаквал такъв естетски, ироничен и изключително забавен криминален трилър, адаптация по култовия комикс на Игор Тувери. Решен в стилистиката на film noir, украсен с незабравими кадри, музика и осветление, филмът събира на екран две от най-ярките звезди на съвременното италианско кино – Тони Сервило и Валерия Голино. И ако вече се питате защо 5 е съвършеното число, ще подскажем само, че отговорът е в мярката!„Казанова, последна любов” е оригинален, по-скоро елегантен, отколкото сладострастен прочит на живота на Джакомо Казанова. Филмът на режисьора Беноа Жако се уповава на автобиографичната книга „История на моя живот“, разкриваща душевните и плътски вълнения на непоправимия италиански авантюрист, епикуреец и съблазнител, една от най-забележителните фигури на европейския осемнайсети век. На някои зрители Венсан Линдон като Казанова може да им се стори ексцентричен, затова пък Стейси Мартин в ролята на Мариан е голямата находка в тази адаптация!„Загадката Анри Пик” по романа на Давид Фоенкинос разказва увлекателната история на един библиотекар в Бретан, който решава да събере всички книги, отхвърлени от издателите. Това е само началото на един лъкатушен разказ, преплитащ съспенс, страст, непроницаеми тайни и екзистенциални размисли. Пародирайки едно време, в което формата е по-важна от съдържанието, авторът на „Деликатност” не пропуска да ухапе обитателите на света на книгите, без да забравя колко са крехки двойките и колко е уязвима любовта. Заключението е ясно: „Има нещо още по-лошо от неиздаването: да останеш напълно анонимен!“Искате за един долар да си купите лампа „Тифани“? Непременно посетете „Последната дворна разпродажба на Фейт Бас Дарлинг”! Прелестен роман на Линда Рътлидж, който разказва историята на няколко поколения от виден тексаски род, „наказани” с пропуснати възможности и нови шансове, с великодушие и изкупление… А после обезателно вижте екранизацията със заглавие „Клер Дарлинг”, в който сияе вечната Катрин Деньов! Един филм, който ще ви накара да се запитате: Притежават ли ни нашите притежания? Какво е човек без своите спомени? Как общуват нашите лични вселени?Ако сте чели романа на Роберт Зееталер „Продавачът на вестници и цигари”, вече знаете, че ви очаква дръзка и сърцераздирателна история за нравственото и емоционално съзряване на един младеж и неговото приятелство със Зигмунд Фройд по време на нацистката окупация на Виена. Едноименният филм на режисьора Николаус Лейтнер се явява трибют и поклон пред дарбата на Бруно Ганц (в ролята на професор Фройд), който ни напусна неотдавна. Книгата е същинско бижу, а филмът не й отстъпва с нищо!„Невидимият живот на Еуридисе Гузмао” на режисьора Карим Аинуз ще ви опияни с уникалната си стилистика, в която преобладават цветовете на мангото, мирисът на дълговечна раздяла и вкусът на безмилостните патриархални порядки в Бразилия от 50-те! Шегата настрана, ако трябва да ви препоръчаме само 3 филма от тази конкурсна програма, то единият ще бъде именно този. В основата му стои талантливият романов дебют на Марта Баталя. Тя разкрива невидимия, мечтателен живот на своите героини в една приказна сага, роман река, наситен с екзотичния бразилски дух.„Исав” е филигранно изваяна сага за няколко поколения пекари, която стартира в края на Първата световна война и се простира до наши дни. Роман и филм за една фамилия, привидно ординерна, а всъщност белязана от многообразни страсти, страдания, копнежи… Напоен с тънка ирония и духовитост, този сюжет разгръща драматична любовна история, която не подлежи на преразказ. Във филма на Павел Лунгин, копродукция на Русия, Израел и Великобритания, главната роля е поверена на големия Харви Кайтел!Кинематографичният шедьовър „Португалката” на Рита Азеведо Гомес ще отвее и прекрои всичките ви представи за съвременното португалско кино. И за нрава на португалките. Защото „крехкостта е магическата съпротива на жената, благодарение на която тя създава деца.” И отглежда съпрузи, бихме допълнили ние. Филмът е космически красив, всеки кадър е завършен като живописна творба, всяка реплика е обвеяна от тихата и непомръкваща мъдрост на Роберт Музил, автор на едноименната новела.В състезателната програма влиза и филмът „Заличено момче” на режисьора Джоуел Еджертън, вдъхновен от едноименната мемоарна книга на американския писател Гарард Конли. На фокус са травматичните последици от т.нар. „конверсионна терапия” или лечение на хомосексуализъм, на което авторът е бил подложен в младежките си години. Във филма блестят Никол Кидман, Ръсел Кроу и Лукас Хеджис. Гарард Конли ще се срещне с публиката в София, Варна, Бургас и Пловдив – съответно на 6, 7, 8 и 9 октомври, непосредствено преди прожекцията на филма.Ако сте почитатели на съвременно българско кино с универсални послания, не бива да пропускате единствения български филм в конкурсната програма – става дума за нежната екзистенциална драма „Снимка с Юки” на режисьора Лъчезар Аврамов! Въпреки смазващата тежест на миналото, дълга към семейството, изгнаническото страдание, историята запазва своята лекота и свежест, оживена от ненадминатия усет на авторите към абсурда. Руши Видинлиев, Кики Сугино и Димитър Маринов си партнират със Серафим Тодоров, чието лице няма да забравите.", "date": "2019.10.03", "title": "CineLibri 2019: Няма друга такава конкурсна програма"}
{"url": "https://offnews.bg/politika/bojko-borisov-shte-osigurim-dopalnitelno-finansirane-za-razkopkite-na-712443.html", "text": "Правителството ще осигури допълнително финансиране за довършването на археологическите проучвания на селищната могила Провадия-Солницата. Това заяви министър-председателят Бойко Борисов, който посети „Праисторическия солодобивен център Провадия-Солницата“.Това е единственото находище на каменна сол в България като почти в центъра на солното огледало се издига праисторическа селищна могила, а върху нея - тракийска надгробна могила.„Златно време е, нека хората работят. Направете разчетите, парите не трябва да ви спират, ще ги заложим в бюджета за догодина“, заяви премиерът Борисов пред археолозите. Той добави, че обектът наистина е уникален. „Имаме стена на 6700 години и като уточним, че Китайската стена е с 4000 години по-млада, това буди внимание и привлича туристи“, отбеляза българският министър-председател. Според него предложеният от археолозите Музей на солта може да бъде разположен на територията на праисторическия обект. Ръководителят на научния екип, който извършва археологическите разкопки на обекта - проф. Васил Николов заяви, че хората не могат да си представят колко важна е солта – а всъщност без нея не може да се живее.Комплексният праисторически обект представлява останките на най-стария солодобивен център в Европа (5500 - 4200 г. пр. Хр.), превърнал се в първия праисторически град на нашия континент (4700-4200 г. пр. Хр.). Състои се от укрепено с каменни стени селище, производствен солодобивен комплекс, ритуално поле и некрополи. Заема площ от около 200 дка.\"Това е центърът на европейската цивилизация, не трябва да се подценяваме. В Европа няма нищо по-старо от това селище“, уточни проф. Николов, който заедно с екип от около 60 души започва работа над селищната могила Провадия–Солницата през 2005 г.„Много съм доволен от археолозите, действаме с всички сили“, обобщи премиерът Борисов, изтъквайки важността на археологическите проучвания, които се извършват на редица места в страната. Министър-председателят възложи на министъра на културата Боил Банов заедно с министъра на образованието Красимир Вълчев да обмислят възможността за обучението на реставратори, след като проф. Николов информира, че има недостиг на такива специалисти.Археолозите разказаха на министър-председателя Бойко Борисов, че изваряването на разсол в керамични съдове е най-ранният регистриран в Европа случай на тази технология за получаване на сол, а Провадия-Солницата е най-древният солодобивен център на стария континент. На обекта засега са установени четири съоръжения за изпаряване на сол, датиращи към късния неолит и късния халколит (5200-4200 г. пр. Хр.).В резултат на труда на археолозите са разкрити останки от три праисторически каменни отбранителни съоръжения по периферията на селищната могила. Продължават и научните издирвания на некропола от по-ранните фази на халколитното обитаване, както и на керамичния производствен център.Министерство на културата (МК) финансира по програма „Консервационно-реставрационни работи“ изграждане на защитно покритие над каменните останки. За целта през 2018 г. бяха осигурени 40 000 лв., а за 2019-а - 46 960 лв. Няколко поредни сезона МК финансира и теренните археологически проучвания на обекта като отделените суми за изминалата година бяха 20 000 лв., а за 2019-а са 30 000 лв.Археологическите проучвания на праисторическия обект заедно с премиера Бойко Борисов посетиха министърът на финансите Владислав Горанов и министърът на културата Боил Банов.", "date": "2019.10.03", "title": "Бойко Борисов: Ще осигурим допълнително финансиране за разкопките на праисторическия център Провадия-Солницата"}
{"url": "https://offnews.bg/kultura/the-chemical-brothers-sas-svetovna-premiera-na-novata-versia-na-kultov-712437.html", "text": "Грандиозният аудио-визуален спектакъл No Geography на култовите The Chemical Brothers, които ще връхлетят Арена Армеец точно на 10 октомври, ще бъде наистина специален! Именно датата в София избраха гигантите на електронния звук Том Роуланд и Ед Саймънс като премиерна на чисто новата им Secret Psychedelic Mix версия на култовото парче Hey Boy Hey Girl, превърнало се в емблема на цяла една музикална епоха.Премиерният сингъл е част от специалното чисто ново юбилейно издание на класиката Surrender - четвъртият им студиен албум, който с появата си през 1999 година превърна The Chemical Brothers в истински електронни легенди. Освен Secret Psychedelic версията на Hey Boy Hey Girl в новото ремиксирано издание на Surrender Deluxe (2019) е поместена още една версия на легендарния трак, миксиран от добилия световна слава техно диджей и продуцент, българинa Страхил Велчев - KiNK.По времето когато Surrender се появява на музикалния пазар през 1999 The Chemical Brothers създават цяла нова музикална култура, а Hey Boy Hey Girl се превръща в същинска музикална мантра, така пристрастяваща с ритъма си, че бива припозната като безкомпромисен химн от електронните фенове по целия свят и поддържа този си статут и до ден днешен.През 1999 година Surrender печели Албум на годината на престижните Q Awards, а The Chemical Brothers отнасят златен приз за Най-добро денс шоу. Година след издаването на албума химичните братя се качват на главната сцена на Гластънбъри и събират най-многолюдната тълпа в историята на фестивала, който по това време няма световна конкуренция с мащабите си.До No Geography Tour на The Chemical Brothers в София остава само седмица! Билети за събитието на 10 октомври в зала Арена Армеец все още могат да бъдат , както и в мрежата на Ивентим в цялата страна от на цени от 59 до 89 лв, както и ВИП на стойност 100 лв.Невиждани иновативни визуализации и енергичен безкомпромисен звук, вплетени в едно невероятно аудио-визуално преживяване, ще преживеят всички български фенове на най-култовото електронно дуо в света в софийската Арена Армеец на 10 октомври.“С всяко следващо свое появяване на сцената, те вдигат нивото, благодарение на новите технологии - визуализациите им са спиращи дъха - но и още, защото те предлагат на публиката все по-добър и ефектен звук”, споделят британските музикални критици виждането си относно новото No Geography Tour, което иконичните музиканти представиха като хедлайнери на най-мащабния и престижен музикален фестивал в Европа - Гластънбъри, Великобритания.Сензационният набор от визуализации, който акомпанира музикалния сетлист, е причина The Chemical Brothers да заемат достойното си място на хедлайнери на най-квалитетните музикални форуми в цял свят. В рамките на No Geography Tour ще станем свидетели на огромна въртележка, която те кара да “изгубиш контрол” по време на „EML Ritual“ и гигантски роботи, които стрелят с лазерни пушки докато звучи хипнотизиращия \"Hoops\". По време на грандиозния No Geography Tour ще станем свидетели и на невиждани до този момент огромни човешки холограми, порой от лазери, формирани в зрелищни 3D мапинги и какво ли още не. Присъединете се на: /", "date": "2019.10.03", "title": "The Chemical Brothers със световна премиера на новата версия на култовия Hey Boy Hey Girl в София"}
{"url": "https://offnews.bg/obshtestvo/izlozhba-ot-snimki-pod-mototo-osinovi-liubovta-po-povod-svetovnia-de-712442.html", "text": "По случай 4 октомври - Световен ден за защита на животните, Организацията за защита на животните “Четири лапи“, със специалното съдействие на Столична община, откри изложба със снимки под мотото \"Осинови любовта\".Изложбата е завършек на конкурс, който се проведе през лятото като част от информационната кампания, посветена на проблемите на бездомните животни “Осинови.ме\". В рамките на конкурса бяха получени близо 100 снимки, които изобразяват в един кадър отношението на авторите им по темата.Всички снимки са включени в изложбата и могат да бъдат видяни в градинката “Кристал” в столицата до 14-ти октомври. Всеки кадър е съпроводен и с кратка история на сниманото животно - спасено, осиновено или все още скитащо по улиците на България.“Всички, които участваха в конкурса доказаха, че хората в България не са равнодушни към тази социална тема и тя е с огромно значение за всички нас и решаването на проблема генерално вече не е просто химера.”, споделя Явор Гечев от “Четири лапи”.Кадрите, които можете да видите в градинката “Кристал”, са трогателни, отразяват реалността на оцеляващите животните на улицата или разказват истории с добър край за късметлиите, намерили си стопани-осиновители.“Осинови.ме“ има амбициозната цел да ангажира вниманието на обществото като засили информираността му за проблемите, свързани с живеещите на улицата или в приюти бездомни животни. Основната мисия на кампанията е да вдъхнови повече хора да осиновяват животни, както и да помогне за възпитанието на адекватна култура по отношение на отглеждането на домашни животни по принцип. Всички инициативи на “Осинови.ме“ са насочени към разрешаването на проблемите, свързани с бездомните животни и дават пример за правилното отношение към тях.", "date": "2019.10.03", "title": "Изложба от снимки под мотото 'Осинови любовта' по повод Световния ден за защита на животните"}
{"url": "https://offnews.bg/politika/karakachanov-gotov-s-pozitciata-za-makedonia-kabinetat-ia-glasuva-v-s-712446.html", "text": "Позицията на България под условие за евентуалната ни подкрепа за македонското членство в ЕС е вече готова. Тя беше написана от лидера на ВМРО и силов вицепремиер Красимир Каракачанов и само преди часове е изпратена на външната министърка Екатерина Захариева. Това съобщи за DarikNews.bg Каракачанов. Преди час той вече е обсъдил документа с МВнР.\"Оказа се, че моите виждания и тези на външното ни министерство, са на 99% еднакви\", заяви Каракачанов.Вицепремиерът поясни, че се надява идната сряда на заседанието на правителството позицията ни за Македония да бъде гласувана от министрите. Той не пожела да разкрие подробности какво пише в документа, който бе обсъден в понеделник при президента с участието на премиера, представители на парламента, министрите Каракачанов и Захариева, както и съпредседателя от наша страна в българо-македонската комисия, проф. Ангел Димитров.Именно на тази консултативна среща бе постигнато единомислие от страна на институциите и бе решено, че България ще изготви национална позиция, според която нашата подкрепа няма да е безусловна и членството на Република Северна Македония няма да бъде за сметка на историческата истина. Подкрепата ни за това македонците да се сдобият с европейски лични карти ще е обвързана с конкретни стъпки, а сроковете и етапите ще зависят от тяхното изпълнение, стана ясно от думите на вицепремиера.Каракачанов коментира и гафа на културното министерство, което пусна обява, с която търси шеф на Културно-информационния ни център в Скопие, който да има диплома и да владее езика на страната-домакин, тоест Северна Македония.\"Там трябва да се напише - \"и да владее добре книжовен български език\". За Македония това е достатъчно\", коментира лидерът на ВМРО. \"Банов е човек, който е наясно с тематиката и едва ли грешката е персонално негова.Най-вероятно чиновниците в министерството са допуснали тази грешка\", коментира лидерът на ВМРО Красимир Каракачанов. Той предположи, че изискванията, заложени за Франция, Германия, Русия са ги взели едно към едно и за Македония.", "date": "2019.10.03", "title": "Каракачанов готов с позицията за Македония, кабинетът я гласува в сряда"}
{"url": "https://offnews.bg/kultura/jin-monic-predstaviat-novata-si-pesen-slow-cinema-video-712444.html", "text": "Новата песен на JIN MONIC - Slow Cinema е вече факт и от днес меломаните могат да я намерят в Spotify и в останалите музикални платформи, a също и с прекрасно видео към нея в You tube. Екстравагантна, стилна, много различна, но в същото време абсолютно “в техен стил”, песeнта Slow Cinema е поредната висока топка, която бандата подхвъля със замах към феновете си. Запомняща се, мелодична и танцувална, тя звучи още по-симпатично и в унисон със стилното си лирик видео. То е дело на София Добрева и е по текст на самата песен. Автор на музиката е Боян, а текстът е на Николай от бандата. Ключови детайли в песента са дело на Благо от Hayes&Y. Форматът лирик видео напоследък се използва често и от някои световни инди изпълнители. Ето че и българска инди банда в лицето на JIN MONIC, може да се похвали с подобно видео и то от най-висока класа и стил.“Работихме по “Slow Cinema” в последните три години (с няколко прекъсвания) и сме изключително доволни от финалния вариант. Голяма заслуга за това има и нашият тонрежисьор - Десо Велчев, който успя да чуе и да сбъдне всичките ни желания”, споделят момчетата от JIN MONIC. “Вярваме, че парчето пасва добре като смисъл и звучене точно на този период от годината, в който лятото тъкмо си отиде и всички сме леко замаяни от сблъсъка с хладната меланхолия на есента”, добавят още те.JIN MONIC е част от лейбъла HOMEOVOXMUSIC на Жоро от Остава, който е ко-продуцент на новото парче, заедно с Благо от Hayes&Y. Групата се събира през 2011 г. и до днес това са: Николай (вокал), Ивайло (китара), Боян (китара), Джокич (бас) и Георги (барабани). Първият им сингъл „Sober Face“ е от 2015 г. и е последван от синглите „Esus“ и „You Stay Blue“. През 2016 г. излиза първият им едноименен албум, а през 2018 г. излиза EP-то „Candy Coated“ с видео клип към едноимената песен.Парчето влиза под №1 в класацията “ТОП 20” на БНР и остава там две поредни седмици. В началото на 2019 г. бандата пусна песента “Saline” заедно с нестандартно видео към нея, снимано изцяло с камерата на мобилен телефон. Ко-режисирано от Боян (китарист в групата) и Магдалина Дианова (художник и аниматор) - резултатът е повече от интересен. Подходът на бандата и към Slow Cinema продължава да е в духа на нестандартното, подчервавайки и залагайки на стилно музикално и визуално присъствие.Slow Cinema можете да чуете и на живо на 30 октомври в клуб “Строежа” в София, както и още от музиката на JIN MONIC. Събитието във фейсбук е .", "date": "2019.10.03", "title": "Jin Monic представят новата си песен 'Slow Cinema' (видео)"}
{"url": "https://offnews.bg/sviat/sadat-na-es-zadalzhi-fejsbuk-da-zalichava-nepriemlivo-sadarzhanie-v-sv-712439.html", "text": "Правото на ЕС допуска да се разпореди на Фейсбук и останалите социални мрежи да премахват незаконно съдържание в световен мащаб, става ясно от решение на Съда на Европейския съюз, оповестено днес.Правото на Съюза също така допуска да се разпореди на доставчик на хостинг услуги като Фейсбук да премахва коментари, които са дословно идентични, а при определени условия — и смислово равностойни на вече обявен за незаконен коментар.Решението на Съда на ЕС идва след дело, заведено от Ева Главишник-Пийешек - депутат в Националния съвет на Австрия и председател на парламентарната група на Зелените. Тя съди дружеството Facebook Ireland пред австрийските съдилища и иска да се разпореди на дружеството да заличи накърняващия честта ѝ коментар, публикуван от потребител във Фейсбук, както и дословно еднаквите и/или смислово равностойни твърдения.Въпросният потребител на Фейсбук всъщност споделя на личната си страница статия от австрийското онлайн информационно списание „oe24.at“, озаглавена „Зелените: за запазването на минимален доход за бежанците“. Вследствие от това на тази страница се генерира умалено изображение на оригиналния сайт, съдържащо заглавието и кратко резюме на статията, както и снимка на Ева Главишник-Пийешек.Същият потребител  публикува и коментар към статията, съдържащ думи и изрази, за които австрийските съдилища констатират, че накърняват честта на депутата, обиждат я и я оклеветяват. Публикацията е била достъпна за всеки ползвател на Фейсбук.При това положение Върховният съд на Австрия отправя искане до Съда на ЕС да даде тълкуване на Директивата за електронната търговия.Съгласно Директивата доставчиците на хостинг услуги като Фейсбук не отговарят за съхраняваната от тях информация, когато нямат сведения, че тя е незаконна, или когато действат експедитивно за отстраняването или блокирането на достъпа до тази информация, веднага щом получат такива сведения. Това освобождаване от отговорност обаче не е пречка да се разпореди на доставчика на хостинг услуги да прекрати или да предотврати нарушение, например като премахне незаконната информация или блокира достъпа до нея.Директивата обаче забранява да се налага задължение на доставчиците на хостинг услуги общо да контролират информацията, която съхраняват, или активно да търсят факти или обстоятелства за незаконна дейност.С днешното си решение Съдът отговаря на Върховния съд на Австрия, че Директивата за електронната търговия, чиято цел е да установи баланс между различните заложени интереси, допуска съдилищата на държава членка да могат да разпоредят на доставчика на хостинг услуги:- да премахва съхраняваната от него информация, чието съдържание е дословно идентично на съдържанието на информация, обявена преди това за незаконна, или да блокира достъпа до тази информация, независимо по чия молба се съхранява тя;- да премахва съхраняваната от него информация, чието съдържание е смислово равностойно на съдържанието на информация, обявена преди това за незаконна, или да блокира достъпа до тази информация, при условие че действията по контрол и търсене на информацията, за която е издадено това разпореждане, са така ограничени, че да се отнасят само до информация, която предава съобщение с по същество непроменено съдържание в сравнение с онова, по повод на което е направена констатацията за незаконност, и която включва указаните в разпореждането данни, и при условие че разликите във формулировката на това смислово равностойно съдържание в сравнение с формулировката на информацията, обявена преди това за незаконна, не биха могли да принудят доставчика на хостинг услугите да преценява самостоятелно това съдържание (така доставчикът може да използва автоматизирани техники и средства за търсене);- да премахва посочената в разпореждането информация или да блокира достъпа до нея в целия свят в рамките на релевантното международно право, като съобразяването на международното право е задача на държавите членки.", "date": "2019.10.03", "title": "Съдът на ЕС задължи Фейсбук да заличава неприемливо съдържание в световен мащаб"}
{"url": "https://offnews.bg/zdrave/ananiev-vrachi-kliuchovete-na-25-linejki-za-speshni-tcentrove-v-strana-712410.html", "text": "„С настоящата доставка броят на новите линейки по проекта достигна 82. До края на годината предстои да бъдат доставени още 70 линейки, a oстаналите санитарни автомобили – до предвидените по проекта 400 броя – ще бъдат доставяни поетапно до 2021 г.“ Това заяви министърът на здравеопазването Кирил Ананиев при приемането на още 25 броя линейки, закупени в изпълнение на проект „Подкрепа за развитие на системата за спешна медицинска помощ“.Проектът се финансира от Европейския фонд за регионално развитие (ЕФРР), чрез Оперативна програма „Региони в растеж”. Общият му бюджет е над 163 млн. лв., с  тригодишен срок за изпълнение.Министерството на здравеопазването е сключило три договора за доставка, гаранционно и сервизно обслужване на общо 358 санитарни автомобила, като предстои да бъде обявена нова процедура за 42 високопроходимите линейки, тъй като постъпилите оферти по поръчката не са отговаряли на изискванията, съобщават от ведомството. Всички линейки разполагат с най-съвременно медицинско оборудване за оказване на спешна помощ, а гаранционният срок и на колите, и на апаратурата в тях, е 5 години.Освен закупуването на 400 санитарни автомобила, са предвидени строителство, реконструкция, ремонт, преустройство и подобряване на достъпа в 237 обекта от системата на спешна медицинска помощ (спешните отделения в 34 лечебни заведения за болнична помощ, 27 Центъра за спешна медицинска помощ и разкритите към тях 170 филиали и 6 изнесени екипа).Като отделна дейност по проекта ще бъдат модернизирани и всички помещения в структурите на спешната помощ, ще бъде осигурено ново оборудване и ново обзавеждане, съобщават от министерството. ", "date": "2019.10.03", "title": "Ананиев връчи ключовете на 25 линейки за спешни центрове в страната"}
{"url": "https://offnews.bg/sviat/chetirima-politcai-sa-ubiti-s-nozh-pri-ataka-v-parizh-712440.html", "text": "Четирима полицаи са убити с нож в полицейската префектура на Париж. Нападателят е техен колега, който впоследствие е застрелян от силите на реда, предаде Нова телевизия.Разследва се версията за личен конфликт, уточняват полицейски източници. Нападателят е убит в двора на префектурата. Той е работел в дирекцията за разузнаване.Нападението е извършено вътре в емблематичната сграда, разположена в историческия център на френската столица, близо до катедралата „Нотр дам”.Френският президент Еманюел Макрон посети полицейската префектура.Елисейският дворец каза, че държавният глава иска да направи жест на солидарност и подкрепа за всички служители в полицията. В префектурата отидоха също премиерът Едуар Филип, вътрешният министър Кристоф Кастанер и столичният прокурор. Парижкият кмет Ан Идалго изрази в Twitter съболезнования към роднините на загиналите.Полицейският синдикат съобщи, че нападенията са започнали в канцелария и са продължили на други места в голямата сграда, разположена срещу катедралата „Нотр дам”. Не е известен мотивът на извършителя, който досега не е имал проблеми с колегите си, каза Лоик Травер от синдиката.Местна телевизия цитира източник от полицейския профсъюз, според когото нападателят е бил глухоням и е работел като електронен инженер в разузнавателния департамент на префектурата, но не е бил с полицейски чин. По данни на телевизията убийствата на четиримата - трима мъже и една жена - са били извършени с „голям керамичен нож”, който бил внесен безпрепятствено. Нападателят е имал над 20 години стаж в префектурата.Около сградата е създаден периметър за сигурност, мостът „Сен Мишел” е затворен, а на острова Сите, където е полицейското управление, има засилено присъствие на органите на реда.", "date": "2019.10.03", "title": "Четирима полицаи са убити с нож при атака в Париж"}
{"url": "https://offnews.bg/medii/trima-populiarni-zhurnalisti-se-vrashtat-v-bnt-712204.html", "text": "Три популярни лица от екрана се завръщат в БНТ след кратка раздяла с телевизията майка.Шефът на новините на Нова телевизия напуска частната медия и се връща в БНТ, научи OFFNews.Даниел Чипев отиде в Нова на позиция Главен изпълнителен продуцент на “Новини и актуални предавания“ по покана на бившата си шефка в БНТ Вяра Анкова. Двамата работеха заедно на \"Сан Стефано\", където той ръководеше новинарите. Така Чипев, познат и като водещ на \"По света и у нас\", замени Дарина Сарелска след оттеглянето ѝ заради скандала с Васил Иванов.По информация на OFFNews Чипев е напуснал миналата седмица заедно друг дългогодишен кадър на БНТ - Милена Цветанска. Тя отиде в Нова като продуцент в новините също по покана на Вяра Анкова. Преди това бе шеф на нюзрума на БНТ и водещ на предаването \"Плюс това\", което бе свалено от ефир.Междувременно от септември в БНТ като продуцент се завърна Мария Чернева. Тя напусна телевизията през 2018-а, след като тогавашният шеф на новините Уляна Пръмова ѝ отне здравния ресор заради възражения по работата ѝ към Обществения съвет на закрития вече Фонд за лечение на деца.", "date": "2019.10.03", "title": "Трима популярни журналисти се връщат в БНТ"}
{"url": "https://offnews.bg/obshtestvo/mvr-predpriema-prevantivni-dejstvia-vav-vrazka-s-ochakvanata-dinamichn-712445.html", "text": "От НИМХ-МОН за 4.10.2019 г. е обявен жълт код за валежи от дъжд, след обяд на места с гръмотевици. Количества до 20-30 л/кв.м, на места до 40 л/кв.м. за областите: София, София-област, Благоевград, Пловдив, Пазарджик, Перник, Кюстендил, Разград, Силистра, Стара Загора, Габрово, Ловеч, Плевен, Велико Търново, Русе, Смолян и Търговище.В други осем области Добрич, Варна, Шумен, Бургас, Сливен, Хасково, Ямбол и Кърджали е обявен оранжев код за интензивни валежи от дъжд! Сумарни количества валеж до 40-50 л/кв.м, на отделни места и повече.От ГД „Пожарна безопасност и защита на населението“ са изпратени писма до областните управители на посочените области и директорите на дирекциите към ГДПБЗН с информация за предстоящите сериозни метеорологични промени и очаквани валежи и указания за информиране на изпълнителната и местната власт. На териториалните структури на ГДПБЗН е разпоредено стриктно следене на обстановката и повишаване при необходимост на готовността при възникване на извънредни ситуации или за въвеждане на плановете за действия при наводнение.Според прогнозата на НИМХ-МОН за следващото денонощие през страната ще премине добре изразен студен атмосферен фронт. От запад на изток ще има интензивни краткотрайни валежи от дъжд. През предстоящата нощ по-значителни ще са количествата в планинските райони и по високите полета на Западна България, а през деня – в централните райони. На места в Югоизточна България валежите ще са придружени с гръмотевични бури, има условия за градушки.След обяд от северозапад валежите ще започнат да спират и облачността да се разкъсва. В Дунавската равнина ще духа умерен, временно силен вятър, който постепенно ще отслабва. В Източна България вятърът ще се ориентира от север-североизток и ще е умерен. Ще продължи да нахлува студен въздух. Минималните температури в по-голямата част от страната ще са между 7° и 12°, в източните райони: 10°-15° . Максималните температури също ще са в широк интервал: от 11°-16° в Западна България до 23°-25° в югоизточните райони. През нощта срещу събота, с изключение на северозападните райони, валежите ще продължат, по-интензивни ще са в Източна България.", "date": "2019.10.03", "title": "МВР предприема превантивни действия във връзка с очакваната динамична метеорологична прогноза"}
{"url": "https://offnews.bg/obshtestvo/blizki-i-priateli-se-proshtavat-s-pochinalia-zhurnalist-ot-bnr-aleksan-712413.html", "text": "Близки и приятели на починалия журналист от БНР Александър Михайлов ще го изпратят утре в последния му път.Поклонението ще се извърши на 4 октомври, петък, в храма \"Света София\" от 10:30 ч., съобщава Програма \"Христо Ботев\" на националното радио.Михайлов беше дългогодишен водещ на предавания за култура в „Христо Ботев“, куклен режисьор, автор на детски пиеси и един от запомнящите се гласове на БНР.Той почина на 30 септември на 55-годишна възраст.", "date": "2019.10.03", "title": "Близки и приятели се прощават с починалия журналист от БНР Александър Михайлов на 4 октомври"}
{"url": "https://offnews.bg/bojni/za-prav-pat-na-senshi-zhenski-dvuboj-otkriva-bojnata-galavecher-712412.html", "text": "Специална и много зрелищна изненада ще поднесе SENSHI на феновете на бойните спортове на 26 октомври във Варна. За пръв път на ринга на професионалната бойна галавечер публиката ще стане свидетел на вълнуващ женски двубой.На арената на SENSHI една срещу друга ще се изправят световната и европейска шампионка по муай тай и кикбокс за 2019 година Теодора Кирилова и рускинята Бегаим Какчекеева, която е носител на европейската титла по муай тай за професионалисти за 2019 година. Става и национален шампион на Русия по муай тай за 2019 година.Двубоят между двете ще бъде по кикбокс, в стил К-1, и категория до 55 кг. Той ще бъде първият по ред в програмата за вечерта и с него ще се открие четвъртото издание на спортното шоу SENSHI. Очаква се срещата да бъде много оспорвана, защото и двете представителки са изключително класни.Родната ни състезателка е възпитаник на спортен клуб Армеец. По-рано през тази година 28-годишната Теодора стана европейски и световен шампион по муай тай, а през май завоюва и поредния си успех, грабвайки шампионската титла по К-1 за професионалисти на организацията. Била е и шампион по кикбокс за Балканите, а в професионалния си актив може да се похвали с три победи, една от които с нокаут, и нито една загуба.Представителката на Русия Бегаим Какчекеева е на 19 години и тренира от 7 години. Тя е европейски шампион и шампион на Руския по муай тай за 2019 година. Два пъти подред – през 2018 и 2019 година, грабва титли и от Световното първенство по муай тай. На професионалния ринг също няма загуба. Има общо шест победи, две от които с нокаут.Коя от двете ще грабне купа от професионаланта бойна гала SENSHI, предстои да разберем на 26 октомври, от 19 часа, в Двореца на културата и спорта. Четвъртото издание на епичния боен спектакъл ще изпрати на ринга състезатели от близо 10 страни в 12 киокушин и кикбокс срещи.Специален гост на галата ще бъде кикбокс легендата Петер Артс, а на ринга на SENSHI ще се бият четирима от най-добрите му състезатели.VIP маси и билети за бойното шоу може да се закупят от мрежата на Eventim.bg. Билетите са на цени от 10 лв. и 20 лв.", "date": "2019.10.03", "title": "За пръв път на SENSHI: Женски двубой открива бойната галавечер"}
{"url": "https://offnews.bg/kultura/kiss-shte-sviriat-na-akulite-v-okeana-712447.html", "text": "Следващия месец популярната американска група \"Кис\" ще изнесе в Австралия насред океана концерт, в който ще могат да се заслушат акулите, съобщава Асошиейтед прес.Шоуто ще бъде предназначено за осем фенове, които ще слушат парчетата на гримираните и костюмирани рокаджии в малка подводница. Музиката ще се лее от подводни високоговорители, а съставът на певеца Пол Стенли ще свири на корабче над спускаемия морски апарат.Спектакълът е част от кампанията \"Преживявания с животни\". Тя цели хората да забавляват животните, а не обратното, каквато е сегашната практика. Пол Стенли заяви, че \"Кис\" ще изпълнят най-малко 4 парчета като на шега добави, че не знае дали акулите ще могат да изтърпят повече техни изпълнения.Рок музикантът припомни, че акулите биват изкушавани от нискочестотни вибрации и рокът е едно прекрасно средство да бъде привлечено тяхното внимание.Шоуто на \"Кис\" е предвидено за 18 ноември в Индийския океан край Порт Линкълн в южната част на Австралия.", "date": "2019.10.03", "title": "Kiss ще свирят на акулите в океана"}
{"url": "https://offnews.bg/drugi/atanas-skatov-pokori-chetvartia-si-osemhiliadnik-tazi-godina-712414.html", "text": "Алпинистът веган Атанас Скатов изкачи четвъртия си осемхилядник за тази година - връх Дхаулагири в Непал и подобри личния си рекорд до момента (3 възвишения за една година).С височината си от 8167 метра Бялата планина (в превод от санскрит) се нарежда на седмо място сред 14-те осемхилядника на нашата планета.В 11:56 часа българско време Скатов изпрати съобщение от сателитния си телефон, че е на върха. Щурма от последен лагер до възвишението е продължил 19 часа.Към атака на върха са се отправили в началото около 40 алпиниста от различни експедиции, но до него са достигнали около 8 човека. Еко-експедиция \"Дхаулагири 2019\" тази година беше съпроводена с много динамични промени на климатичните условия - обилни дъждове, ежедневни снеговалежи , вятър и слънце.Това доста затрудни аклиматизацията на Скатов, който успя да направи само една ротация по височинните лагери и атакува върха веднага след това, за да се възползва от последните хубави дни преди предстоящите ветрове.Връх Дхаулагири е четвърти осемхилядник за Атанас Скатов през тази година, след като изкачи по-рано върховете Канчендзьонга, Гашербрум 1 и Гашербрум 2 в Пакистан.Това е 10-то покорено възвишение за него от втория му проект за изкачване на 14-те осемхилядника на планетата без консумация на животинска храна.До края на проекта остават за изкачване още 4 предизвикателства - К2, Броуд Пик, Нанга Парбат и Шиша Пангма. С това си изкачване Скатов става и първият българин с 11 изкачени осемхилядника.През 2017 г алпинистът успя да стане и първия българин завършил проект за изкачване на 7-те континентални първенци на планетата (Seven Summits Vegan) отново с растителен режим на хранене.Със снимките си от последните експедиции той показва нагледно как са се стопили ледници, изчезнали са езера и какви огромни промени са настъпили във високите планини.", "date": "2019.10.03", "title": "Атанас Скатов покори четвъртия си осемхилядник тази година"}
{"url": "https://offnews.bg/politika/ananiev-parite-za-medsestrite-ne-sa-oriazani-712411.html", "text": "Парите за сестрите не са орязани, различен е бюджетният механизъм по който ще бъдат осигурени, става ясно от отговорите на Кирил Ананиев на журналистически въпроси, които бяха предоставени от пресцентъра на ведомството.По думите му в първоначалния вариант за осигуряване на средствата общата сума е трябвало да бъде 80 млн. лв. С новия бюджетен механизъм тя ще е 86 млн. лв., от които 36 млн. се осигуряват от здравното министерство по Наредба 3 за дейности извън задължителното здравно осигуряване. По тази наредба се подпомагат 147 болници от отдалечени, високопланински, труднодостъпни райони; за белодробните и психиатрични болници; за спешната помощ.По тази наредба обаче не могат да бъдат обхванати останалите лечебни заведения, затова ведомството е решило останалата част, която трябва да бъде осигурена, за да бъдат финансирани всички 360 болници, да бъде за сметка на бюджета на НЗОК, тъй като тя има договор с всички тях.Министърът опровергава и твърдението, че обещаното финансиране е било в размер на 130 млн. лв: „Никога не е ставало въпрос за два пъти по 50 млн. лв. плюс 30 млн. лв. Винаги се е говорело за 30 млн. лв. плюс 50 млн. лв. Достигайки лимита за финансиране на тези дейности от бюджета на МЗ, ние видяхме, че ще останат много болници, които няма да могат да получат пари и затова така преценихме\".За да бъдат изпълнени ангажиментите за заплатите на медицинските сестри е бил отблокиран резервът на НЗОК за непредвидени и неотложни разходи.„От самото начало казах, че ще осигурим 86 млн. лв., които са осигурени. Другото е въпрос на източник\", казва министърът.Според обяснението на Ананиев, с първото постановление на МС за отпускане на 30 млн. лв. протестите не са спрели, затова правителството е направило \"втора крачка\", за да се потуши напрежението. Имайки предвид, че това става още в първото полугодие на един гласуван бюджет, е било преценено, че границата, която ведомството може да си позволи, е 50 млн. лв., но е било записано \"до 50 млн. лв.\".Какво е обяснението на министъра за тази \"бюджетна тънкост\": \"Всяка дейност има своя обем и своята цена и когато ние стигнем до този обем и до тази цена, ние не можем повече да финансираме, защото изпадаме в държавна помощ. По тази причина това, което се направи като анализ и изчисления, показа, че за да стигнем до този таван, може да предоставим само 6 млн. лв.\" Затова се е наложило другите 30 млн. лв. да бъдат отпуснати през Касата. По думите на министъра възможно е да бъде направена \"още една крачка\", ако се открият възможности в изпълнението на бюджета на НЗОК за годината.", "date": "2019.10.03", "title": "Ананиев: Парите за медсестрите не са орязани"}
{"url": "https://offnews.bg/ikonomika/goranov-napravihme-vsichko-za-da-privlechem-folksvagen-v-balgaria-d-712415.html", "text": "В преговорите за привличането на \"Фолксваген\" в България направихме всичко, което можем, и дори повече - коментира министърът на финансите Владислав Горанов, цитиран от БНР, по повод решението компанията да построи завода си в Турция, а не у нас.Вицепремиерът Томислав Дончев пък подчерта, че в тези преговори страната ни е натрупала огромен опит, който тепърва ще можем да приложим. Той очаква скоро у нас да се появи нов инвеститор от същия мащаб. Според него предпоставките за това са налице.Двамата коментираха темата по време на конференцията \"Индустрия 4.0\" в Пловдив, в която се включи и президентът (22–2017 г.) Росен Плевнелиев, който е почетен председател на \"Автомобилен клъстер България\".\"Това беше една изключително неравна битка с Турция, защото се оказа, че всъщност Турция не се придържа по никакъв начин и не им пука, и не ги интересуват правилата на общия пазар. Открихме огромна бомба, дупка, проблем - грандиозен, заложен в своето сформиране на общия пазар - в договора - както е подписан между ЕК, ЕС и Турция. Турция е член на Митническия съюз с всички права, но никакви задължения. И Ердоган дава каквото си пожелае като оферти\", коментира Плевнелиев.Затова, според вицепремиера Томислав Дончев, се налагат политически разговори на ниво ЕС:\"Европейското законодателство, което трябва да е нещо прогресивно, което да помага на всички, се явява спънка. Тук имаме тема не само с Турция, ограничения, свързани с държавните помощи, правилата за обществени поръчки, това не са единствените ограничения. И тепърва това ще е основа за политически разговори, но моля всички да си запишат нещо - като не е дошъл \"Фолксваген\", ще дойде някой друг. Това ще стане до 2-3 години\", прогнозира Томислав Дончев. \"Категорични сме, че за да се отговори на инвеститорския интерес, развитието на инфраструктурата ще продължи да бъде приоритет. Образованието е другата сфера, в която ще влагаме повече ресурси\", заяви Горанов.", "date": "2019.10.03", "title": "Горанов: Направихме всичко, за да привлечем Фолксваген в България, дори повече"}
{"url": "https://offnews.bg/zdrave/spetcialisti-ot-tcialata-strana-shte-se-zapoznaiat-s-tendentciite-v-ne-712417.html", "text": "Съвременна нерврохирургия ще бъде представена пред повече от 100 специалисти от цялата страна, по време на 28 конференция в Правец, която ще продължи до 6 октомври. Организатор на научния форум е Клиниката по неврохирургия на УМБАЛ „Св. Иван Рилски\". Във фокуса на научната програма тази година ще бъдат съвременните методики за радикално отстраняване на глиални тумори (тумори с по-бърз растеж) и най-новите достижения в областта на спиналната неврохирургия, съобщава доц. Васил Каракостов, началник на Клиниката по неврохирургия на УМБАЛ „Св. Иван Рилски“ и председател на организационния комитет на конференцията.Акцентът при първата тема ще бъде как, с помощта на новите технологии, да бъде удължен животът на пациентите като същевременно се запази и подобри качеството им на живот.Сред интересните презентации е нов метод за третиране на това злокачествено заболяване на мозъка чрез използване на радиовълни. Ще бъдат обсъдени и актуални проблеми, свързани с детската неврохирургия, както и имунотерапията, като един от най-съвременните методи за лечение на злокачествените мозъчни тумори.Екипът на УМБАЛ „Св. Иван Рилски“ ще представи и обширен анализ на 10-годишния опит от хирургическото лечение на гигантски, доброкачествени по размери тумори на мозъка.", "date": "2019.10.03", "title": "Специалисти от цялата страна ще се запознаят с тенденциите в неврохирургията"}
{"url": "https://offnews.bg/dw/kapakat-varhu-kojto-sedi-borisov-712421.html", "text": "Популисткият капак, върху който седи Бойко Борисов, е на път да излети в околоземна орбита. Управлението “Борисов 3”, създадено преди две години и половина, разчиташе на овладяването на низките политически страсти за мирни политически цели. Като управленска иновация беше изобретен обединен “патриотичен” парогенератор, в който започнаха да се хвърлят всякакви първични обществени емоции с цел повдигане градуса на народното доверие в едни вече доста поизносени ГЕРБ. “Патриотичните” партньори в това управление бяха идеологическият му живец - и димната завеса, зад която скритото сътрудничество между ГЕРБ и ДПС да си продължава необезпокоявано.Под капакаВ момента този инженерен триумф е заплашен от експлозия поради натрупването на два вида физически и символни напрежения. Първо, уж скритото сътрудничество между ГЕРБ и ДПС започна да става все по-видимо и да се материализира в стотици милиони левове към фирмите на ДПС. И тъй като милионите имат нужда от главен прокурор, който да ги пази, това обяснява и сюжета около номинацията на Иван Гешев. И не на последно място: на европейските избори гласоподаватели на ДПС неочаквано започнаха масово да гласуват за ВМРО на някои места, което, според злите езици, също издава тайния сценарий.Този текст е обаче за другото напрежение: генерирането на политическа пара от низки обществени емоции като инструмент за поддържане на общественото доверие в управлението. Борисов и ГЕРБ сигурно са смятали, че едно умерено количество подобна популистка пара ще е полезно за тях. Може би дори са се надявали, че като закачат “патриотичния” котел към управлението, ще успеят да цивилизоват и нормализират Сидеров, Каракачанов и сие. Да овладеят низките страсти.В  обаче едно спомагателно капаче на парогенератора изхвърча и нанесе доста поражения не само в студиото на БНТ, но и по фасадата на управленския формат. Низките страсти, които трябваше да са в котелното, минаха през Сидеровата свирка и разнесоха зловонието си в национален ефир. Всички (с право) заклеймиха свирката (Сидеров), че е изпуснала низките страсти. Някои дори мъдро заключиха, че изпускането е контролирано и свирката е задействана напълно съзнателно с цел да се повиши броят на гласовете за поошмулената „Атака\".Истинският проблем обаче е, че низките страсти вече толкова са се нагнетили в “патриотичния” парогенератор на “Борисов 3”, че неминуемо ще започнат да излизат и от други отверстия. Това всъщност вече се случва, макар че пискливите звуци на Сидеров позаглушиха другите тонове. Ето няколко примера.Каракачанов и БХКДокато обществеността се тюхкаше заради скандала в БНТ, Каракачанов изпусна по БТВ не по-малко скандално съдържание по отношение на Хелзинкския комитет. Според вицепремиера на държава-членка на ЕС, неправителствената правозащитна организация е “антибългарска”, защото фокусира дейността си върху уязвими малцинства.Посланието тук е ясно и цели да мобилизира една от най-низките страсти в демокрацията, според която мнозинството може да прави каквото си поиска. Или както беше казал друг раздухвач на тази страст: ако мнозинството иска, всички ще тръгнем със зелени гащи. Да, с всяко изказване на Каракачанов гащите на българските граждани прогресивно позеленяват.ГейоветеСкандалът в БНТ е на път да консолидира впечатляващо публично лицемерие. От една страна обществото е скандализирано, когато Сидеров нарича Джамбазки \"гей” в национален ефир. В същото време обаче само малцина се скандализират, когато Каракачанов, Сидеров, Джамбазки, а покрай тях от време на време и Нинова, громят \"Гейропа”, \"еврогейовете”, Истанбулската конвенция, \"джендърите” и прочие “заплахи” за “народните ценности”.Защитниците на \"българската кръв\"Член на ВСС произнесе реч, чийто смисъл беше, че пролелите “българска кръв” не заслужават милост. Подобна реч можем да очакваме в племенния съвет на някой нецивилизован народ или в романите на Карл Май. При нас обаче бойният вик на команчите от котелното изби направо във върховния магистратски съвет.Законодателните усилия на Данаил КириловПравосъдният министър намери законодателната цака на популисткия Zeitgeist (на български “хава” или “дух на времето”). Когато се стигне до някакво обсъждано в медиите престъпление, Кирилов веднага внася поправка за увеличаване на наказанието или намаляване на възможностите за по-малко наказание. Става сексуално престъпление на село - веднага се променя законът, за да не може да има бързо производство по такива казуси. Публично известна фигура е освободена предсрочно от затвора - Кирилов веднага прави опит да промени закона, така че това да става по-трудно. Същевременно никой не си прави труда да види системните измерения на проблемите: има ли нарастване на определен тип престъпления, наистина ли са ниски присъдите по тях, как се справят другите страни с подобни въпроси и т.н.Едно време екзекуциите са били извършвани по площадите, като целта е била низките страсти на населението да бъдат използвани за трупане на популярност. Кириловата стратегия е малко по-рафиниран вариант на същото: гладът за възмездие трябва да се засища тук и сега. Моментално. Впоследствие, разбира се, се оказва, че законодателните намерения са глупави, необосновани и ще направят беля. Тогава в най-добрия случай въпросът се отлага за след изборите. Но отлагането не винаги е възможно.Асиметрията наши-чуждиПопулистката хава изисква възмездие - и то възмездие към другите, а не спрямо нашите. Ако ром или австралиец извършат престъпление - никаква милост. Ако етнически българин убие ром - нещата вече стоят по друг начин. В този случай низките страсти настояват за условна присъда и разширяване на “неизбежната отбрана”. Племенният съвет се събира да заседава, а шаманът предлага “стратегия за циганите”.ЕксплозиятаБойко Борисов се чувства все по-некомфортно върху популисткия капак на котела от низки страсти, за чието конструиране сам помогна - и с ум, и с политически ресурс. По отношение на Хелзинкския комитет премиерът направи опит да позапуши поддалото отверстие. Но голяма грешка правят тези, които смятат, че низките страсти могат да се контролират чрез кооптиране, прекупуване и приобщаване на отверстия, през които тези страсти да излизат.Защото ако нагнетяването на подобни низки страсти продължи, експлозията е неизбежна. И въпросът няма да е само за политическата участ на Борисов, а за българската демокрация като цяло.", "date": "2019.10.03", "title": "Капакът, върху който седи Борисов"}
{"url": "https://offnews.bg/politika/flashmob-na-partia-mir-zatvori-za-remont-grafa-tazi-sutrin-712390.html", "text": "Партия МИР \"затвори\" ул. \"Граф Игнатиев\" с флашмоб рано тази сутрин, а кандидатите ѝ за общински съветници се преоблякоха като строителни работници.\"С това събитие искаме да припомним на софиянци, че неефективно и непрозрачно се разходва общинският бюджет. Нещо повече, улица „Граф Игнатиев” се превърна в символ на корупцията, на неефективното изразходване на парите на столичани и напълно заслужено стана обект на подигравки и колажи в социалните мрежи. Все още няма наказани за извършените злоупотреби и доказани закононарушения по време на проектирането и ремонта на ул. \"Граф Игнатиев\", а софиянци и гости на столицата продължават да са жертва на управленските и архитектурните недомислици на управляващите”, заяви водачът на листата на партия МИР за София и досегашен общински съветник Симеон Славчев, цитиран от партийния пресцентър.Това заяви водачът на листата на партия МИР за София и досегашен общински съветник Симеон Славчев, цитиран от партийния пресцентър. Той добави, че кметът на Столична община Йорданка Фандъкова носи както политическа така и наказателна отговорност за злоупотребите на Графа.  Припомняме, че именно той беше първият общински съветник в София, който реагира на некачествения ремонт на Графа и поиска оставката на ресорния кмет Евгени Крусев, срещу когото има вече и повдигнато от съда обвинение.„Време е да разберем, че всичко, което се случва извън прага на вратата на нашия дом ни засяга пряко. Всички ние сме едно семейство и всеки от нас, гражданите, е отговорен за повишаване стандарта на условията на живот в София. Затова основният слоган на нашата кампания е „София е моето семейство“, това сподели със софиянци вторият в листата за общински съветници на политическа партия „МИР“ Георги Кардашев. Преоблечените като строителни работници кандидати за общински съветници от листата на „МИР“, които бяха част от флашмоба, представиха на минувачите и свидетели на събитието основните точки в кампанията, като за свой основен приоритет посочват ефективното и прозрачното изразходване на общинския бюджет, както и достъпната градска среда. От МИР обещаха да предложат конкретен план за облагородяване на всички обществено значими места в София.„Само така софиянци ще се чувстват комфортно в собствения си град и ще се гордеят с културно-историческото наследство на столицата”, категоричен беше още председателя на ПП МИР и водач на листата със съветници в София инж. Симеон Славчев.Партия „МИР“ е под номер 50 в интегралната бюлетина за общински съветници в Столична община.", "date": "2019.10.03", "title": "Флашмоб на партия МИР 'затвори за ремонт' Графа тази сутрин"}
{"url": "https://offnews.bg/futbol/mohamed-salah-sled-trilara-vkarahme-tri-gola-i-se-otpusnahme-712420.html", "text": "Нападателят на Ливърпул Мохамед Салах призна, че мърсисайдци са загубили концентрация по време на мача от Група Е на Шампионска лига срещу Залцбург снощи.Британците дръпнаха бързо в резултата с 3:0 след попадения на Садио Мане (9'), Анди Робъртсън (25') и Мохамед Салах (36'), но австрийците не се предадоха и сътвориха истинско чудо, като успяха светкавично да изравнят с голове на Хий-Чан Хуан (39'), Такуми Минамино (56') и Ерлинг Холанд (60'). Все пак Ливърпул вкара за четвърти път чрез Салах (69'), с което си взе победата и трите точки.Като цяло и двата отбора задоволиха и най-претенциозните фенове на футбола, а египетската звезда остана доволен все пак от успеха.\"След като поведохме с 3:0 трябваше да вкараме още, но това не е толкова лесно, тъй като някак си естествено човек се отпуска.Решихме, че сме си осигурили победата и загубихме концентрацията си, но все пак спечелихме, така че съм доволен. След като стана 3:3 наистина бе трудно, най-важното е, че всичко завърши добре и постигнахме целта си.Много сме доволни, че Анди Робъртсън вкара, защото той винаги се раздава максимално и сега получи награда за усилията си, което много ни радва\", каза Салах.", "date": "2019.10.03", "title": "Мохамед Салах след трилъра: Вкарахме три гола и се отпуснахме"}
{"url": "https://offnews.bg/futbol/nikolaj-kirov-mozhe-da-nasledi-posta-na-liupko-petrovich-v-tcska-712392.html", "text": "Бившият треньор на Ботев Пловдив Николай Киров е сред фаворитите за наследник на подалия оставка в ЦСКА Люпко Петрович, пише \"24 часа\".Пловдивчанът спечели уважението на шефовете на \"армейците\" с победите, които постигна над тима от Борисовата градина през пролетта, които на практика им отнеха Купата на България и шампионската титла.Специалистът бе уволнен от Ботев, след като загуби финала за купата от градския съперник Локо. 44-годишният бивш вратар в момента е без отбор.72-годишният Петрович напусна ЦСКА заради натиска от страна на феновете, които открито поискаха оставката му още на стадиона в Стара Загора при загубата с 1:2 в неделя.Бившият наставник на Левски и Литекс у нас води ЦСКА в 14 мача във всички турнири, в които записа 8 победи, 4 равенства и 2 загуби.", "date": "2019.10.03", "title": "Николай Киров може да наследи поста на Люпко Петрович в ЦСКА"}
{"url": "https://offnews.bg/tenis/dominik-tijm-andi-mari-e-edin-ot-naj-dobrite-igrachi-v-istoriata-712394.html", "text": "Световният номер 5 в мъжкия тенис Доминик Тийм засипа с похвали Анди Мъри преди утрешния сблъсък между двамата в 1/4-финалите на турнира от сериите АТР 500 в Пекин.Австриецът ще влезе в мача като фаворит, тъй като британецът доскоро се възстановяваше след смяна на тазобедрената става. Все пак обаче ветеранът набра скорост и записа победи над Матео Беретини и Камерън Нори в първите два кръга на надпреварата.\"Винаги е приятно да играеш срещу легенди на тениса. Анди на 100% е една от тези легенди. Един от най-добрите играчи в историята и това е несъмнено.Страхотно е да се подложиш на това предизвикателство. За мен ще бъде удоволствие. Винаги съм готов за тежките предизвикателства и не се боя от тях в никакъв случай\", каза Тийм", "date": "2019.10.03", "title": "Доминик Тийм: Анди Мъри е един от най-добрите играчи в историята"}
{"url": "https://offnews.bg/futbol/petar-hubchev-hvarlia-nashimento-vmesto-mazurek-v-derbito-s-ludogoretc-712396.html", "text": "Халфът на Левски Филипе Нашименто може да бъде сред титулярите на \"сините\" за гостуването на Лудогорец. Срещата между двата тима е в неделя от 20:15 часа.Португалецът ще действа в ролята на плеймейкър. За този пост той ще бъде предпочетен пред аржентинеца Франко Мазурек. Причината е, че Нашименто е по-силен от колегата си в дефанзивен план.За разлика от нисичкия Мазурек, португалецът нерядко е действал и като опорен полузащитник.Нашименто бе върнат на пожар в Левски след продажбата на Давиде Мариани, въпреки че през лятото Петър Хубчев бе обявил, че халфът не попада в плановете му.С добро представяне в тренировките Филипе успя постепенно да си спечели доверието на треньора, пише \"Тема: Спорт\". В 5 срещи този сезон той е отбелязал 2 гола и има 3 асистенции - никак нелош показател.", "date": "2019.10.03", "title": "Петър Хубчев хвърля Нашименто вместо Мазурек в дербито с Лудогорец"}
{"url": "https://offnews.bg/medii/daniela-kasovska-ot-bnr-pishe-do-sem-horizont-raboti-bez-rakovodstvo-712393.html", "text": "Заместник-главният редактор в оставка на Програма \"Хоризонт\" Даниела Късовска изпрати до СЕМ писмо, в което алармира отново за тревожната ситуация във водещата новинарска програма на Радиото.Късовска посочва, че вече две седмици \"Хоризонт\" на практика е без ръководство. Програмата няма директор и главен редактор, а само наблюдаващ (Мартин Минков). Това е притеснително и предвид предизборната кампания, която тече в момента.Припомняме, че на 12 септември генералният директор Светослав Костов пенсионира внезапно досегашния главен редактор на \"Хоризонт\" Ивайло Савов и назначи Николай Кръстев, който сам подаде оставка още на следващия ден заради избухналия скандал с отнетия ресор на Силвия Великова, свалянето ѝ като водещ на \"Преди всичко\" и безпрецедентното спиране на сигнала на \"Хоризонт\" в цялата страна на 13 септември. В писмото си до медийния регулатор Късовска отрича твърденията на Костов, че му е налагана цензура и на репортери е забранено да му дават думата по време на негови изяви - по-конкретно от заседанието на парламентарната медийна комисия.Даниела Късовска призовава СЕМ да реши възможно най-бързо кризата в радиото съгласно правомощията си.Публикуваме пълния текст на писмото ѝ:", "date": "2019.10.03", "title": "Даниела Късовска от БНР пише до СЕМ: Хоризонт работи без ръководство в предизборна кампания"}
{"url": "https://offnews.bg/zdrave/drobovete-na-pushachite-na-elektronni-tcigari-sa-kato-izgoreni-s-otrov-712435.html", "text": "Биопсии на 17 души, засегнати от епидемията от белодробни заболявания в резултат на употребата на електронни цигари в САЩ, разкриват поражения, сходни с тези от излагането на вредни токсични газове, съобщи БТА, цитирайки публикация в сп. \"Ню Ингланд джърнъл ъв медисин\".В същото време изследването, направено от патолози от клиниката \"Мейо\", не открива данни за една от първоначално допуснатите диагнози – рядка форма на пневмония, известна като липоидна, която се причинява от вдишването на масла и есенции. Специалистите не са наблюдавали поражения на тъканите в резултат на натрупването на мастни вещества.\"Въпреки че не можем да изключим потенциалната роля на липидите, не открихме нищо, което да насочва към проблем, причинен от натрупването им в белия дроб\", казва Брандън Ларсън от изследователския екип.\"Допускаме по-скоро, че става въпрос за преки химически поражения, подобни на наблюдаваните в резултат на излагане на токсични изпарения, отровни газове и токсични агенти\", допълва патологът.Пробите са взети от 17 души, двама от които са починали.Над 70 процента от случаите касаят използването на електронни устройства за вдишване на тетрахидроканабинол (THC) - психоактивната съставка на канабиса.През юли здравните власти на САЩ започнаха разследване на причините за епидемията от белодробни заболявания в резултат на употребата на електронни цигари, засегнала над 800 души, предимно млади мъже, и причинила 16 смъртни случая.", "date": "2019.10.03", "title": "Дробовете на пушачите на електронни цигари са като изгорени с отровен газ, твърдят учени"}
{"url": "https://offnews.bg/politika/nikolaj-radev-plovdiv-shte-bade-grad-na-zdravi-i-obrazovani-hora-712398.html", "text": "„Пловдив има нужда от социален кмет и управление, което е прозрачно, за да може обществото да има глас при вземането на решенията и контрола при изпълнението им. Целта, която съм си поставил, е Пловдив да бъде град на здрави и образовани хора”.Това заяви кандидатът за кмет на Пловдив от „БСП за България” Николай Радев пред бТВ. Той акцентира, че на първо място в неговата програма е здравеопазването. „Общинското здравеопазване беше съсипано през последните 8 години и една от моите цели е то да бъде възстановено”, каза Радев. Той обяви, че първата му задача като кмет ще бъде да работи за спасяването на Първа градска болница.Николай Радев подчерта, че проблемът с детските ясли е сериозен и е нужно те да станат безплатни. Като човек, доказал се и в сферата на образованието, той бе категоричен, че пловдивските училища трябва да произвеждат висококвалифицирани кадри.„Искам да изкажа своето отвращение от това, което направи сегашната управа. Тя отказа да постави неравности на пътя пред двете най- големи училища, където 2500 пловдивски деца се учат – Английската и Руската гимназия”, заяви Радев. Той обясни, че е нарушена комуникацията между гражданите и управата. „Когато се обадят на общинските служби, няма никаква реакция от тяхна страна. Хората не получават съдействие”, каза социалистът.Радев заяви, че е нужно неизменно присъствие на общината в ромските махали, тъй като там има стотици неописани живущи и деца, непосещаващи училище. „Тези гнойни язви в пловдивското образование ще бъдат излекувани”, категоричен бе той.Николай Радев заяви, че при управлението на Пловдив стриктно ще бъдат спазвани приоритетите за развитие на града. „Искаме да се въведе програмен бюджет. Ще има пълна прозрачност на всички обществени поръчки, тъй като там злоупотребите са най-големи. Пловдив се нуждае от прозрачно управление, за да бъде град на хората”, завърши Николай Радев.", "date": "2019.10.03", "title": "Николай Радев: Пловдив ще бъде град на здрави и образовани хора"}
{"url": "https://offnews.bg/ikonomika/zhalti-zhiletki-i-v-balgaria-podgotviat-se-masovi-protesti-sreshtu-za-712409.html", "text": "Браншови организации заплашват с масови протести срещу Закона за горивата, който трябва да влезе в сила на 27 октомври, съобщава БНР. Дребните търговци се опасяват от влиянието на монополистите на пазара, които се опитват да спрат измененията, изработени със съдействието на голямата част от бизнеса и подкрепата на Министерството на икономиката. Затова предупреждават от Асоциацията на българските търговци, производители, вносители и превозвачи на горива в позиция, изпратена до министър Емил Караниколов.Дребните търговци на горива са притеснени от спирането на диалога по Законопроекта за изменение и допълнение на Закона за горивата, който постигнаха след тежки преговори и протести.Влизането му в сила се отлага вече една година заради недоволството на малките превозвачи на гориво. Освен това земеделските производители и строителните компании настояват да бъдат извадени от неговия обхват.Впоследствие заинтересованите браншови организации, включително Асоциацията на индустриалния капитал и Конфедерацията на работодателите и индустриалците В България, заедно с Асоциацията на търговците, производителите, вносителите и превозвачите изработиха вариант с посредничеството на министъра на икономиката, който е на път да бъде спънат от монопола на пазара.Той настоява правителството спешно да вземе решение да отложи наново наредбата, за да се даде възможност на парламента да разгледа закона, да го обсъди и да го гласува.В противен случай протестите под наслов “Жълтите жилетки“ ще започнат още до края на октомври.Големите търговци на горива са на противоположната позиция и според тях заплахата за протести е предизборен шантаж към премиера.Според него целта на заплахите е да се постигне ново отлагане на разпоредбите.Според Терзиев ситуацията се използва предизборно.", "date": "2019.10.03", "title": "Жълти жилетки и в България: Подготвят се масови протести срещу Закона за горивата"}
{"url": "https://offnews.bg/112/aktcia-na-prokuraturata-v-malashevtci-712391.html", "text": "Операция на Специализираната прокуратура и ГДБОД се провежда в столичния квартал \"Малашевци\", съобщи Прокуратурата.Действията са свързани с разследване на организирана престъпна група за имотна мафия в квартала.Част от членовете на престъпната група са се занимавали с измами и отнемане на имоти на възрастни хора в града, пише БНР и допълва, че по първоначална информация има задържани няколко човека. Такава информация все още не се съобщава официално от прокуратурата.", "date": "2019.10.03", "title": "Акция на прокуратурата в Малашевци"}
{"url": "https://offnews.bg/offtopic/zebra-izbiaga-ot-tcirk-v-germania-predizvika-katastrofa-haos-i-zatva-712397.html", "text": "Зебра избяга от цирк в Германия, предизвика хаос на магистрала и пътен инцидент, след което беше застреляна, съобщи полицията, цитирана от Би Би Си.Инцидентът станал в четвъртък в северния град Росток, където животното нарушило трафика и повредило автомобили на магистрала А20. Впоследствие било застреляно от полицай.Втора зебра, която също е избягала от цирка, е била уловена.Остава неясно как животните са успели да избягат от цирка във вторник вечерта.В сряда сутринта полицията отправи предупреждение чрез Туитър, че избягала зебра е нарушила трафика на магистрала А20 и е причинила инцидент. \"Животното се движи в противоположната на движението посока на аутобана от Тесин към Росток\", заяви говорител на полицията пред Deutsche Welle.В изявление по-късно органите на реда съобщиха, че няма ранени при предизвиканата от животното катастрофа. Тя станала, когато една кола отбила, за да избегне зебрата, вследствие на което друг автомобил я ударил.По пътя си зебрата повредила и други превозни средства и предизвика временно затваряне на магистралата. Била застреляна близо до кметство Телков безуспешни опити на властите да я заловят жива. Втората зебра е върната в цирка.", "date": "2019.10.03", "title": "Зебра избяга от цирк в Германия, предизвика катастрофа, хаос и затваряне на магистрала"}
{"url": "https://offnews.bg/sviat/tramp-se-nahvarli-na-demokratite-zaradi-razsledvaneto-na-impijchmant-712389.html", "text": "Американският президент Доналд Тръмп се нахвърли гневно на демократите заради разследването, което може да доведе до отстраняването му от власт. След като демократите в Конгреса заявиха, че ще връчат призовки за разпити на петима души, включително президента, речта му прехвърли дори достигнатите досега словесни граници.Той обвини лидерите на демократите в нечестност и дори измяна. На пресконференция с финландския президент Саули Нийнистьо Тръмп нарече опонента си в предстоящите през 2020 г. президентски избори Джо Байдън и сина му Хънтър \"крайно корумпирани\".Името на Байдън е в основата на разследването за импийчмънт. Според обвинението в телефонен разговор Тръмп е поискал от украинския президент Володимир Зеленски \"помощ\", като разследва сделки на сина на Байдън - информация, която президента на републиканците би могъл да използва за \"черна\" кампания пред изборите. Започна разследване по анонимен сигнал, което трябва да покаже дали американският държавен глава е нарушил конституцията, което би могло да доведе до свалянето му от власт.Тръмп насочи гнева си към председателя на Комитета за разузнаване, Адам Шиф, като го нарече \"хитрият Шиф\", който \"трябва да подаде оставка заради позора си\". Според Тръмп Шиф е помогнал да се напише сигнала срещу него. Той смята, че липсват доказателства. Разследването било \"измамно\", то било \"престъпление срещу американския народ\". Той нарече подалия сигнала \"шпионин\".Шиф, от своя страна, е категоричен, че действията на президента трябва да се разглеждат като \"държавна измяна\". Според него президентът полага \"сериозни усилия за сплашване на свидетели\" и \"подстрекава към насилие\". Той бе категоричен, че никога не е съдействал на лицето, подало сигнала срещу Тръмп.Тръмп обвини и председателя на Камарата на представителите на САЩ Нанси Пелоси, която с Шиф настоява за разследване за импийчмънт, че се е съсредоточила върху \"глупости\" и я посъветва да се съсредоточи върху града си Сан Франциско, който бил град на бездомници.Демократите обвиниха Белия дом, че отказва съдействие относно записа. Заради това и прибегнаха до връчването на призовки. Те обещават справедлив процес.", "date": "2019.10.03", "title": "Тръмп се нахвърли на демократите заради разследването на импийчмънт"}
{"url": "https://offnews.bg/112/v-ivajlovgrad-zadarzhaha-trima-balgarski-grazhdani-i-9-nezakonni-migra-712436.html", "text": "Вчера в дежурната част на ГПУ-Ивайловград е получена информация за забелязана група хора близо до българо-гръцката граница. В резултат на предприетите оперативно-издирвателни действия, в района на Колибар чешма в землището на Ивайловград, граничен полицейски наряд спрял за проверка лек автомобил „Пежо“, управляван от 20-годишен от Хасково.Граничните полицаи установили, че водачът е без свидетелство за управление на автомобил. Той заявил, че е нает от двама мъже да прекара чужденци към вътрешността на страната. 20-годишният мъж е задържан, а малко по-късно били задържани и другите двама, съпричастни към случая. Те са на 32 и 24 години, също от Хасково и са установени от служители от ГПУ-Крумовград в лек автомобил „Ситроен“.В хода на предприетите действия, в района на Ивайловград, граничните полицаи открили и нелегалните мигранти – 9-ма мъже без документи за самоличност. Шестима са заявили, че са от Ирак, трима – от Иран", "date": "2019.10.03", "title": "В Ивайловград задържаха трима български граждани и 9 незаконни мигранти"}
{"url": "https://offnews.bg/obshtestvo/kak-paskal-zheliazkov-e-stanal-profesor-otgovorat-na-babh-712371.html", "text": "Българската агенция по безопасност на храните изпрати отговор до OFFNews след въпросите ни от 27 септември относно придобиването на професорска длъжност от новия ѝ изпълнителен директор Паскал Желязков. Той пристигна ден след публикацията ни от 1 октомври .ПубликацииВ отговор на молбата ни проф. Желязков да посочи статиите, на които е автор или съавтор и са публикувани в списания с импакт фактор, от БАБХ ни пращат факсимиле от списание с импакт фактор, където името P. Jelyazkov фигурира, но не и като автор/съавтор на статия. То може да бъде открито към постер, т.е. информация за проведено научно мероприятие, например конгрес. Така на практика се оказва, че е единствената публикация с импакт фактор на г-н Желязков е една страница в сборник от научна конференция.В отговора си до OFFNews от БАБХ не дават разяснение за постера. Постерите, за разлика от научните статии, не минават през проверката на рецензенти, тоест няма как да се удостовери достоверността на твърденията или постигнатите резултати. Постерите от научни конференции не се приемат на научни публикации и не могат да фигурират в списъка за такива. Те влизат в списък за участия в научни мероприятия.От факсимилето е видно, че липсва уникален номер (DOI), какъвто има всяка научна статия.От БАБХ изпращат до екипа ни и линкове към две списания, в които са публикувани статии на проф. Желязков. Прегледът им показва, че става въпрос за една и съща статия (линк към нея публикувахме на 01.10.), изпратена до две списания без импакт фактор (българското Experimental Pathology and Parasitology, което вече не съществува) и словашкото FOLIA VETERINARIA (http://www.uvlf.sk/document/folia-veterinaria-volume-50-issue-1.pdf#page=11).Изпращането на един и същи труд до две списания е меко казано озадачаващо. Учени, с които разговаряхме по този въпрос, го нарекоха даже \"некоректно\". Те са категорични, че статия се изпраща до едно списание и само ако то не одобри отпечатването ѝ, може да се изпрати до друго.В подкрепа на присъдената академична степен \"професор\" на Желязков, от от БАБХ пишат, че \"в областта на ветеринарната паразитология, свързана със здравеопазването на животните в България работят само трима научни специалисти, единият от които е проф. д-р Паскал Желязков\", а обективността на оценяването подкрепят с изречението, че \"по време на процедурата, кандидатът проф. Паскал Желязков не е бил член на научното жури\". С други думи, той не е оценявал себе си.Провокирани от твърдението за едва неколцината паразитолози у нас, проверихме списъчния състав на Българското паразитологично дружество. Там, оказа се, са регистрирани доста специалисти (). В съответните лаборатории на БАН също работят такива.Проф. Желязков става професор в ръководения от него по същото време (2014 г.) Национален диагностичен научноизследователски ветеринарномедицински институт \"Проф. д-р Георги Павлов\" в София. Той е единственият кандидат, подал заявление за участие в конкурса. Според решение на Комисията за конфликт на интереси (КПУКИ) от 9 ноември 2017 г. конкурсната процедура е проведена съгласно законовите изисквания и няма конфликт на интереси, подчертават от Агенцията по храните в отговора си до OFFNews.На въпроса ни защо в документацията на Желязков липсва списък с цитирания на трудовете му няма отговор от БАБХ.Попитахме ги и ръководил ли е той успешно завършили докторанти. Отговарят, че му бил зачислен докторант задочник през 2014 г., но поради здравословни проблеми на докторанта, срокът за обучението му е бил удължен със заповед от 24.07.2018 г. Дали към днешна дата той е завършил, е неясно.Прави впечатление, че докторантът е зачислен в годината на конкурса за професор на Желязков. Не става ясно дали към онзи момент той е бил ръководител на успешно завършили докторанти.", "date": "2019.10.03", "title": "Как Паскал Желязков е станал професор: отговорът на БАБХ"}
{"url": "https://offnews.bg/istoria/vtorata-svetovna-vojna-prez-istoriite-na-obiknoveni-geroi-galeria-712342.html", "text": "Eпичният нов сериал \"Свят в пламъци\" (WORLD ON FIRE) по EPIC DRAMA ни среща с истории на обикновени хора от Втората световна война.Проект на BBC One, продуциран от Mammoth Screen (автори на „Полдарк“), \"Свят в пламъци\" е нова драматична поредица от сценариста Питър Баукър. Снимана на множество места в Европа - Полша, Франция, Германия, Великобритания и др., това е вълнуваща драма, която проследява историята на глобалния конфликт през погледа на обикновени европейци.Първият сезон на сериала разказва за първата година на войната - с германската инвазия в Полша през септември 1939 г.Продукцията е събрала звезден актьорски състав, включително носителката на „Оскар“ Хелън Хънт (As Good As It Gets), носителят на Еми и БАФТА Шон Бийн (Game of Thrones), както и номинираната за Оскар и носителка на Оливие Лесли Манвил (Harlots, Phantom Thread), първият сезон въвлича в ужаса на разразяващата се война. Участват и полските актьори Zofia Wichlacz, Tomasz Kot, Radosław Kaim, Agata Kulesza и Tomasz Zietek.Първи сезон ще дебютира ексклузивно по  в Централна и Източна Европа на 10 ноември и ще бъде на разположение за видео по поръчка чрез операторите – партньори на ТВ канала.", "date": "2019.10.03", "title": "Втората световна война през историите на обикновени герои (галерия)"}
{"url": "https://offnews.bg/leka-atletika/ivet-lalova-opitah-se-da-se-otarsia-ot-emotciata-ne-startirah-dobre-712404.html", "text": "Първата дама на леката ни атлетика Ивет Лалова-Колио призна, че е със смесени чувства след седмото си място във финала на 200 метра на Световното първенство в катарската столица Доха.Българката записа резултат от 22.77 секунди в спринта на осемте най-силни състезателки на 200 метра. Тя остана на почти две десети от постижението си от полуфиналите ден по-рано, с което щеше да се доближи до бронза.\"Имах една задача - да си направя бягането, но не можах да я изпълня. Малко не ми достигна да стартирам добре, но това малко се оказа много, защото всички се борим за стотни, за сантиметри.Опитах се да се отърся от емоцията, но хора сме, жени сме, много беше тежко. Искаше ми се да постигна повече в този финал. Знаех, че след Дина (Ашър Смит) медалите са свободни.Това може би беше моят шанс. Този медал, който отиде в швейцарката, спокойно можех да го взема аз. Но тук се взимат медалите от този, който си направи бягането.Не съм уморена, чувствах се много добре, просто днес не уцелих ден. Може би така ми е било писано - седмо място. Щастлива съм, нищо, че в момента малко плача. Плача за медала, а съм щастлива за финала.До осмо Световно първенство (в Юджийн 2021) не знам дали ще стигна, но нека първо стигна до петите си олимпийски игри в Токио 2020\", каза Лалова.Ивет е родена в София на 18 май 1984 година. Дъщеря е на спортисти. Баща ѝ – Мирослав Лалов е български спринтьор, а майка ѝ – Лилия Лалова е състезателка по многобой и настоящ личен кинезитерапевт.Като малка тя се занимава с плуване и гимнастика, а през 1996 година се пренасочва към леката атлетика и започва да тренира при Константин Миланов, с когото се разделят през 2011.", "date": "2019.10.03", "title": "Ивет Лалова: Опитах се да се отърся от емоцията, не стартирах добре"}
{"url": "https://offnews.bg/obshtestvo/v-hadzhi-dimitar-druzhba-i-sveta-troitca-bez-voda-dnes-712370.html", "text": "\"Софийска вода\" предупреждава за спиране на водата в някои столични райони днес заради планирани ремонти.Подмяна на сградно водопроводно отклонение на ул. „Сопот“, жк. „Хаджи Димитър“, налага спиране на водата от 9 до 21 ч на ул. \"Сопот\" - от ул. \"Васил Кънчев\" до ул. \"Проф. Иван Шишманов\". Заради подмяна на сградно водопроводно отклонение на ул. „Русе“, ж.к. „Света троица“, водата ще бъде спряна от 9 до 19 ч на ул. \"Русе\" - от ул. \"Пловдив\" до ул. \"Казанлък\", в бл. 350, бл. 368, бл. 370, бл. 852 и магазин \"СБА\".Във връзка с ремонт на хидрофорна уредба на бл. 2, ж.к. „Дружба“ I, се налага спиране на водата от 13 до 17 ч в бл. 2.", "date": "2019.10.03", "title": "В Хаджи Димитър, Дружба и Света троица без вода днес"}
{"url": "https://offnews.bg/politika/koi-5-bulevarda-obeshtava-da-remontira-spasi-sofia-712395.html", "text": "Част от основните булеварди в София все още са осеяни с дупки и неравности и имат нужда от спешен ремонт и/или разширение, пишат на страницата си във фейсбук Спаси София. Кандидатът на организацията за кмет на столицата Борис Бонев и за общински съветник Гергин Борисов обещават да ремонтират цялостно пет от тях.Това са: бул. Сливница - от Орион до СОП, с разширяване на пътните платна и изграждане на тротоари, осветление и озеленяване; бул. Цар Борис III - асфалт, вместо павета, които да отидат по малките централни улици. Ще се изгради ново трамвайно трасе, локално платно, тротоари, велосипедна алея, канализация, осветление и озеленяване, ул. Мара Бунева - освен пътните платна и тротоарите, ще се изгради трамвайно трасе, канализация и осветление; бул. Самоковско шосе и ул. Димитър Пешев - преасфалтиране и изграждане на тротоари, осветление и озеленяване, както и кръстовище на две нива при бул. Цариградско шосе; бул. Рожен - нов асфалт, тротоари, озеленяване, осветление и подземни комуникации. Ние имаме ясен План за София и знаем как бързо и ефективно да постигнем промяната, уверяват от Спаси София", "date": "2019.10.03", "title": "Кои  5 булеварда обещава да ремонтира Спаси София"}
{"url": "https://offnews.bg/leka-atletika/poslednite-ni-dve-predstavitelki-na-svetovnoto-v-doha-shte-skachat-dne-712407.html", "text": "Последните две български лекоатлетки ще запишат участие днес на Световното първенство в катарската столица Доха.Габриела Петрова и Александра Начева ще се опитат да преодолеят квалификациите на троен скок, които започват в 16:40 часа наше време с участието на общо 28 спортистки.Нормативът е 14:30 метра, а ако няма 12 скачачки, които да скочат толкова, за финалите ще се класират тези с най-добри постижения, които да попълнят дузината.Петрова е разпределена в Група А, десета по ред. Възпитаничката на Атанас Атанасов има вече две световни първенства зад гърба си, като в Пекин 2015 беше четвърта с 14.66 м – личен рекорд и до днес.В Лондон 2017 Габи не успя да се класира за финал. Този сезон тя има постижение от 14.22 м. Петрова пропусна Балканиадата в Правец преди месец заради травма, но пристигането й в Доха говори, че проблемите са преодолени.Световната шампионка за девойки от миналата година Начева пък дебютира на планетарен форум за жени. Това лято тя има 14.13 м, а личният й рекорд е 14.18 м. Възпитаничката на Стойко Цонов е в Група Б, втора по ред.", "date": "2019.10.03", "title": "Последните ни две представителки на Световното в Доха ще скачат днес"}
{"url": "https://offnews.bg/obshtestvo/pochitame-sv-dionisij-areopagit-denis-i-denislav-cherpiat-za-imen-de-712383.html", "text": "Църквата почита днес паметта на Св. Дионисий Ареопагит. Имен ден празнуват Денислав, Денис и Денислава. Името Денис означава „Прослава деня и светлината\".Преданието разказва, че св. свещеномъченик Дионисий Ареопагит бил родом от Атина, обърнат във вярата от апостол Павел. Един от първенците на атинския съд-ареопаг, който, след като се покръстил, проповядвал Христовата вяра.Според Свещеното предание, след обръщането си св. Дионисий станал един от най-близките сподвижници на ап. Павел и първи епископ на Атина. По-късно бил изпратен от св. папа Климент да оглавява мисията в Галия, където и загинал.Заедно с апостолите отишъл в Йерусалим за погребението на Богородица. После бил на проповед в Галия, Франция - в Париж. С двама свои ученици бил посечен в 96 година при император Дометиан.", "date": "2019.10.03", "title": "Почитаме Св. Дионисий Ареопагит, Денис и Денислав черпят за имен ден"}
{"url": "https://offnews.bg/sviat/sasht-nalagat-novi-mita-na-evropa-712388.html", "text": "САЩ ще наложат нови мита върху стоки за $7,5 милиарда от Европейския съюз от 18 октомври, предаде Ройтерс.Митата ще са 10% за произвежданите в Европа самолети \"Еърбъс\", 25% за френското вино, за шотландското и ирландското уиски и за сирена. Европейското производство на самолетни части, използвани например от \"Боинг\", няма да бъде засегнато.Мярката е ответна на европейските субсидии за самолетостроителната компания „Еърбъс”.Мита не се налагат например над италианското вино, паста и зехтин.Асоциацията на американските компании, занимаващи се с бизнес с хранителни специалитети, призова президента Тръмп да не налага наказателните мита. Оттам предупреждават, че ще бъдат засегнати 14 000 специализирани търговци на дребно, както и още над 20 000 хранителни заведения в САЩ.", "date": "2019.10.03", "title": "САЩ налагат нови мита на Европа"}
{"url": "https://offnews.bg/medii/hepaning-na-sluzhiteli-na-bnr-pred-sem-dnes-712387.html", "text": "Служители на БНР, музикалните състави на Радиото и членове на синдикатите КНСБ и КТ „Подкрепа“ в него организират хепънинг пред сградата на Съвета за електронни медии днес.Акцията им е насрочена за 12 ч, съобщава „Хоризонт“, и е в защита на генералния директор на БНР Светослав Костов.Тя е свързана с решението на регулатора да разгледа идната седмица проект за , ако той не подаде оставката си до края на настоящата седмица.Само месеци след началото на мандата на новодошлия генерален директор в Радиото бе допусната безпрецедентна криза, предизвикана от опита за сваляне от ефир и отнемане на съдебния ресор на журналиста Силвия Великова и последвалото .Директорът на „Хоризонт“ Ивайло Савов бе изненадващо пенсиониран след категоричния си отказ да изпълни нареждането микрофонът да бъде отнет от Великова. В знак на несъгласие с натиска оставка подаде и зам.-главният редактор на Програмата Даниела Късовска.. Журналисти от Радиото протестираха и поискаха оставката на Костов. Подкрепиха ги и колеги от множество медии. Въпреки че оставката му поиска и СЕМ, .В негова защита бе организиран , в който се включиха шофьори и ИТ специалисти от Радиото. Акцията им бе проведена на 30 септември пред сградата на Радиото на бул. „Драган Цанков“.Също днес временната парламентарна комисия за проучване на фактите и обстоятелствата, свързани с прекъсването на излъчването на Програма \"Хоризонт\" на БНР на 13 септември се събира на първо заседание. Важна част от задълженията ѝ е свързана и с твърденията за политически натиск върху ръководството и журналисти от общественото радио.Комисията бе създадена по предложение на БСП. ГЕРБ го подкрепиха и допълниха, че искат парламентът да възложи на Сметната палата одит в БНР за периода 1 януари 2017 г. - 30 септември 2019 г.10-имата членове на комисията се председателстват от Тома Биков (ГЕРБ). Негов заместник е Александър Симов (БСП).Комисията ще започне работа с определяне на вътрешните правила за организацията на дейността си.", "date": "2019.10.03", "title": "Хепънинг на служители на БНР пред СЕМ днес"}
{"url": "https://offnews.bg/zdrave/da-si-platish-ne-e-dostatachno-kak-se-kontrolira-sahranenieto-na-stvo-712399.html", "text": "По информация на „Медицински надзор“ лицензираните частни тъканни банки у нас са 10. До момента те са осъществили 20 980 вземания на стволови клетки от кръв от пъпна връв. Цифрата е достатъчно внушителна, за да се замислим какви биха могли да бъдат мащабите на последствията при неефективен контрол на тази дейност.Проучването ни установи, че поне законово или по договор възможности за проследяване на качеството на пробите имат \"Медицински надзор\", криобанките (чрез вътрешния си одит) и клиентите като страна по договора за тази дейност.Контролът на държаватаВ Закона за трансплантация на органи, тъкани и клетки (ЗТОТК) е разписано, че лицензите за съхранение на стволови клетки се издават от ИАМН. Медицинските дейности в тях се извършват по стандартни процедури, утвърдени от изпълнителния директор на агенцията. По силата на този закон предстоящото вземане на стволови клетки задължително трябва да бъде регистрирано в \"Медицински надзор\". На регистрация подлежи и криосъхранението и извършеното вземане на пробата. Всяка взета проба се регистрира в служебния регистър на ИАМН. Агенцията има задължението да контролира дейността на криобанките със задължителни проверки на всеки две години и по сигнал.Ако криобанката има разрешение само за краткотрайно съхранение на пробите (до 30 часа), какъвто е случаят с Крио център България, агенцията може да контролира процеса  до транспортирането на пробите в мястото на съхранение.Когато настъпи кризата с \"Крио сейв\", ИАМН е изпратила писмо до Министерството на здравеопазването в Полша с копие до Националния център за банкиране на тъкани и клетки в същата страна. Двете институции са потвърдили „адекватния транспорт и съхранение в полската тъканна банка\", каквото и да означава това. Тъй като правомощията на агенцията се простират само в границите на нашата страна, тя би могла да направи проверка на съхранението на пробите, ако има отправена молба за съвместни действия от полска страна.Освобождаването на проба при нужда от трансплантация става по искане на центъра, в който ще се трансплантират клетките. Според информация на ИАМН за цялата история на съществуване на криобанки у нас такъв случай няма.Какво представлява процедурата от медицинска гледна точкаЗа повече информация по механизма на вземане, обработка и съхранение на стволовите клетки потърсихме мнението на специалистите от Тъканна банка „Биорегенерация“.\"Транспортирането на пробата и обработката ѝ трябва да се извърши 24 часа след вземането, за да се гарантира максимално количество витални клетки, които да бъдат обработени, замразени и съхранени. Банката известява клиентите си за извлечените взети и замразени стволови клетки до три дни от вземането на пробата. Това първоначално уведомяване е за успешното вземане, обработка и замразяване на пробата. Последващите задължителни изследвания на донора – майката – отнемат около две седмици\", обясниха от тъканната банка. \"За обработката на стволови клетки от тъкан от пъпната връв е нужно малко повече време – между един и два месеца, тъй като се правят контролни анализи за определянето на жизнеспособността на незамразената и замразената тъкан. Пробата взети стволови клетки се освобождава след като всички резултати от изследвания са налице и вписани в протоколи\", допълват от \"Биорегенерация\".Уникалният код SEC (Single European Code)По информация на ИАМН всички вземания (проби) на кръв от пъпна връв трябва да се регистрират в агенцията с името на детето, количеството на кръвната проба, УИН – уникален идентификационен номер или уникален европейски код SEC. Кодът SEC гарантира, че пробата може да бъде проследена, ако се наложи трансплантиране на стволови клетки.От „Биорегенерация“ потвърждават, че този код дава информация за държавата, в която е извършено вземането, за тъканната банка, годината и поредния номер на вземането. Преди въвеждането му, на пробите също са били задавани подобни кодове. Съгласно нашето законодателство, всяка банка за стволови клетки, извършила вземане, е длъжна да го регистрира в седем дневен срок от извършването му с дата, час на вземането, данни за донора, какъв тип тъкани или клетки са взети и тяхното количество. Всеки клиент на тъканна банка би могъл да провери дали има регистрирана проба в Изпълнителна агенция „Медицински надзор“.СертификатътОколо този документ, който във вида издаван от ТБКЦБ има съвсем декоративна функция, се развихри паралелен скандал. Оказа се обаче, че той не е задължителен и няма правна стойност. Не се изисква регистрирането му в агенцията. Според „Биорегенерация“ той би могъл да е включен в договора между тъканната банка и клиента като доказателство за извършената услуга по обработка и съхранение на биологичния материал. Добрата практика изисква да съдържа уникалния идентификационен номер на пробата, с която тя е регистрирана в Изпълнителна агенция „Медицински надзор“, дата на издаване, номер на договора, име на детето, чиито клетки са взети, спецификация с точните параметри на самата проба, както и какво количество е съхранено. Издаването на сертификат не би трябвало да е обвързано с плащанията по договора.Контролът на клиентитеМогат ли все пак клиентите на една тъканна банка да осъществяват контрол върху пробите си? \"Криобанката не се свързва с клиента, но той би могъл да потърси информация за пробата си, както и да посети лабораториите. Освен това той би могъл да поиска извършването на тест за виталност на пробата, който показва с какви параметри е тя след момента на замразяване и дали се съхранява добре. С тези тестове не бива да се прекалява, тъй като намалява количеството на съхранения материал. Добрата практика изисква към самата проба се оставят няколко на брой тестерни проби. С тях освен теста за виталност, може да се извършва тест за съвместимост на пробата – например с братя, сестри, родители или други членове на семейството при евентуална нужда от използването му за някой друг освен детето, от което са взети. По закон криобанките не са задължени да проверяват виталността на пробите, но би трябвало да правят тестове на определени интервали от време, за да са сигурни, че съхранението се извършва правилно и съобразно процедурите\", твърдят от \"Биорегенерация\".Каквото и да докаже проверката на \"Медицински надзор\", перспективите пред клиентите на Крио сейв са с голяма въпросителна. По случая продължават да излизат факти, които са по-скоро работа за прокуратурата. Междувременно разбрахме, че на 8 октомври предстои среща на членовете на Асоциацията на тъканните банки за умбиликална кръв в България, чийто председател е г-н Пачеджиев, на която ще бъдат предложени промени в ръководството. Дори отстраняването му от поста да стане факт, това няма да промени ситуацията за клиентите на оглавяваната от него банка.Както казва една от пострадалите: „За мен истината е, че имаме договори за нещо, което не сме виждали и всички сме го направили с ясната идея, че не желаем и да го виждаме.“", "date": "2019.10.03", "title": "Да си платиш не е достатъчно: как се контролира съхранението на стволови клетки у нас"}
{"url": "https://offnews.bg/obshtestvo/vremeto-se-obrashta-do-vecherta-shte-zavali-prez-noshtta-sreshtu-pet-712368.html", "text": "Днес в страната ще започне да нахлува студен въздух, който ще доведе и до понижение на температурите. В шест области е обявен жълт код за потенциално опасно време заради вятър до 15-20 м/сек. Те са: Видин, Монтана, Враца, Плевен, Велико Търново и Русе.Сутринта в равнините и котловините ще се образува слоеста облачност или мъгла. Минималните температури ще са 12-17°. Преди обяд над по-голямата част от страната ще е предимно слънчево, на места в равнините - с ниска слоеста облачност. Около обяд от запад облачността ще започне бързо да се увеличава и вплътнява. До вечерта на места, главно в Западна България, ще превали дъжд. В Източна България ще духа предимно умерен вятър от юг-югозапад. В Западна България след пладне вятърът ще се ориентира от северозапад, ще се усили - в Дунавската равнина до 15-20 м/сек и с него ще започне да нахлува студен въздух.Максималните температури ще бъдат между 25° и 30°, на места в Източна България - до 32°. В София максималната ще е 25 градуса, очаква се и да вали.През нощта срещу петък с преминаването на добре изразен студен атмосферен фронт в западната половина от страната ще има краткотрайни, временно интензивни валежи и гръмотевични бури. Температурите бързо ще се понижават.Днес над планините преди обяд ще преобладава слънчево време. След обяд от запад облачността ще се увеличава и вплътнява и до края на деня на места в масивите от Западна България ще превали дъжд. Ще духа силен югозападен вятър. Максимална температура на височина 1200 метра: около 17°, на 2000 метра: около 10°. През нощта срещу петък с преминаването на добре изразен студен атмосферен фронт валежите ще се активизират, на места ще са интензивни, ще има и гръмотевични бури, а с рязкото понижение на температурите дъждът над 2000 метра ще премине в сняг.Над Черноморието днес ще бъде предимно слънчево. Преди обяд на места с ниска облачност или мъгла. Ще духа умерен югозападен вятър. Максимални температури на въздуха: 25°-29°. Температура на морската вода е 22°-23°. Вълнението на морето ще бъде 2-3 бала.", "date": "2019.10.03", "title": "Времето се обръща: до вечерта ще завали, през нощта срещу петък ще има и бури"}
{"url": "https://offnews.bg/temida/shefat-na-vks-pita-tcatcarov-za-kachestvata-na-edinstvenia-kandidat-za-712406.html", "text": "Председателят на Върховния касационен съд Лозан Панов попита главния прокурор Сотир Цацаров за качествата на единствения претендент за обвинител № 1 Иван Гешев, защото досега се знае само за количеството свършена от Гешев работа. Копия от писмото на Панов до Цацаров са разпратени до Комисията по атестирането и конкурсите (КАК) при прокурорската колегия на Висшия съдебен съвет и до ръководителите на Софийската градска прокуратура и Специализираната прокуратура.Панов е написал, че за \"обективна преценка на професионалните и делови качества на кандидата за длъжността следва да се формират непосредствени впечатления от нивото на правните му познания, умения и лични способности, проявени при изпълнение на функциите му\".  \"Професионалните качества на всеки магистрат се разкриват преди всичко въз основа на непосредствено запознаване със съдържанието на изготвените от него актове. Тиражираната изключителна оценка на способностите на кандидата неминуемо означава, че прокурорските актове, които е изготвил, отразяват задълбочени и системни познания в областта на наказателното право и процес; способност за идентификация на подлежащите на доказване съществени факти по съответното дело; умение за подбор на релевантните доказателствени материали; умение за правилна квалификация на значимите факти и законосъобразно определяне на приложимия закон; познаване на съдебната практика. Съдържанието на актовете на кандидата е източник и на информация за прецизността на използвания от него правен език, общата езикова култура и умение за ясно изразяване\", е изброил шефът на ВКС.Според него преценката за професионалната квалификация на магистратите се гради освен на общи количествени, преди всичко на качествените резултати, постигнати в практическата дейност. Те могат да се добият само при непосредствени впечатления от конкретната му работа като прокурор.Докладът на КАК при прокурорската колегия на ВСС е основан върху документи и статистически данни за дейността на Гешев като прокурор и отразява обема на неговата дейност само в количествен аспект. Но липсват данни за качествения аспект на извършената от него работа.В доклада пише, че за 10-годишен период (от 2006 г. до 19.07.2016 г., вкл. времето, когато е бил прокурор в СРП) кандидатът е внесъл в съда 230 прокурорски актове, осъдени са общо 233 души. В тези констатации липсва яснота и конкретика за точния брой изготвени и внесени в съда обвинителни актове, както и за броя и крайния резултат на окончателните съдебни актове. Тази част на доклада не съдържа анализ и коментар на конкретни прокурорски актове на кандидата, поради което няма как да се изведат обосновани изводи за качествената страна на дейността му. Резултатите от съдебния контрол по наказателните производства, инициирани по изготвени от него обвинителни актове, правната и фактическа сложност на производствата, биха илюстрирали с висока степен на обективност квалификацията на кандидата, пише в писмото.Необходимо е да се уточнят залегналите в доклада статистически данни, като се съобщи информация за точния брой внесени в съда обвинителни актове, изготвени от кандидата за периода от май 2012 г. до 19.07.2016 г. Фактът, че тогава е заемал длъжността прокурор в СГП предполага, че внесените от него обвинителни актове са по дела с по-висока сложност.За този период трябва да бъдат предоставени преписи от изготвените от Гешев обвинителни актове по окончателно приключили към настоящия момент наказателни производства, настоява Панов.Показателни биха били данните за времето 18.02.2014 г. – юни 2016 г., когато кандидатът е бил разпределен в структурата на СГП, тъй като съгласно констатациите в доклада преписките и делата в тази структура са се характеризирали със завишена фактическа и правна сложност и с обществен интерес.От важно значение за преценката на професионалните качества и постижения на кандидата е непосредственото запознаване с конкретно изготвени от него обвинителни актове за периода 19.07.2016 г. – 16.07.2018 г., когато е заемал длъжността административен ръководител на Специализираната прокуратура. За този период в доклада на КАК е маркирана изцяло в количествен план статистическа характеристика на осъществяваната от него дейност, пише председателят на ВКС.\"От залегналата в доклада информация не става ясно дали през този период, извън административно-организационната си функция, кандидатът е извършвал дейност във връзка с пряката си професионална ангажираност като прокурор. Ако в този период той е изготвял обвинителни актове по вече приключили към настоящия момент наказателни производства, въз основа на които да е било образувано съдебно производство, преписи от тях следва да бъдат представени с цел изграждане на непосредствени впечатления за високите професионални качества на кандидата, констатирани в доклада на КАК. Най-достоверна база за изводи за правната компетентност на кандидата са окончателните резултати от съдебното разглеждане на делата, образувани по внесени от него обвинителни актове, поради което следва да се предостави информация за номерата на съответните съдебни дела и резултатите от инстанционния контрол по окончателно приключилите наказателни производства“, пише в писмото си до Цацаров Лозан Панов.", "date": "2019.10.03", "title": "Шефът на ВКС пита Цацаров за качествата на единствения кандидат за обвинител №1"}
{"url": "https://offnews.bg/politika/prof-mihajlov-pita-ananiev-zashto-parite-za-meditcinskite-sestri-sa-n-712402.html", "text": "\"Искаме ясен отговор от министъра на здравеопазването - какви са причините за намаляването на средствата за медицинските специалисти от 50 млн. лв. на 6 млн. лв.? Питаме и Министерския съвет какво е неговото отношение към сериозния проблем със заплащането на медицинските кадри, който води до изтичането им в чужбина“, заяви пред медиите в парламента депутатът от ПГ на „БСП за България“ проф. Георги Михайлов. Той обясни, че вече 6 месеца сме свидетели на справедливите протести на специалистите по здравни грижи, които искат: достойно заплащане на труда; премахването на статута на търговски дружества на държавните и общинските болници; промяна в Закона за съсловните организации, даваща възможност за защита на конкретните интереси на различните групи от специалисти; да се даде възможност за кариерно израстване на специалистите по здравни грижи. По думите му всичко това се случва на фона на липсващи над 20 000 медицински сестри и над 4 000 акушерки.„БСП още от първите дни на това НС многократно поставя въпросите за промяна в структурата на управление на здравеопазването и достойното заплащане на кадрите, които работят в него“, каза още той.Проф. Михайлов заяви, че ставаме свидетели на два факта, които си противоречат – с постановление на МС от 10.04.2019 г. се отпускат 50 млн. лв. за увеличаване на заплатите на медицинските специалисти в системата, а един месец по-късно, на 09.05.2019 г., с Постановление 111 и то в параграф 2, цифрата 50 млн. лв. се заменя с 6 млн. лв. Проф. Георги Михайлов наблегна, че думите „Има 50 млн. лв. в системата“ са били използвани от управляващите до миналия месец като аргументи в редица случаи.Проф. Михайлов припомни, че БСП, в лицето на своя председател, многократно е предлагала създаването на междупартийна парламентарна група за решаването на кризисните проблеми в българското здравеопазване, защото то е надпартийна кауза. „До момента нямаме отговор на нашето предложение и проблемите, които са в здравеопазването вървят като лавина един след друг – плачевно състояние и затваряне на отделения в общински и областни болници, липса на увеличение на заплатите на специалистите по здравни грижи. Всички тези проблеми няма да бъдат решени докато не се обърне внимание на фундамента на системата – нейното управление“, заключи проф. Георги Михайлов.", "date": "2019.10.03", "title": "Проф. Михайлов пита Ананиев защо парите за медицинските сестри са намалени от 50 на 6 млн. лв."}
{"url": "https://offnews.bg/sviat/koi-sa-naj-dobrite-pasporti-v-sveta-za-2019-g-712328.html", "text": "Япония и Сингапур са държавите с най-добрите паспорти в света за 2019 г., показва индексът за паспортите на . Той периодично измерва до колко други страни дават достъп паспортите на всяка държава.Паспортите на гражданите на двете азиатски държави осигуряват на гражданите безвизови пътувания до 190 страни.На второ място са Южна Корея, Финландия и Германия. техните граждани имат достъп до 188 страни без предварителна виза.На трето място са три европейски страни - Дания, Италия и Люксембург - с безвизов достъп до 187 държави, докато Франция, Испания и Швеция са на четвъртото място. Техните граждани могат да пътуват свободно в 186 страни.България е на 17-то място. С български паспорт може да се влезе без виза в 170 държави - също колкото с паспорт от Бразилия и Аржентина. През 2014 г. САЩ и Великобритания оглавиха класацията, докато сега и двете страни са едва на шесто място, което е най-ниската позиция заемана от 2010 г. насам.С най-много места нагоре са се изкачили Обединените арабски емирства - цели пет. Сега те са на 15-о място.На дъното на класацията е Афганистан, като неговите граждани се нуждаят от виза в голяма част от света с изключение на 25 държави.Най-добрите паспорти за 2019 г. са:1. Япония, Сингапур - 190 дестинации2. Финландия, Германия, Южна Корея - 188 дестинации3. Дания, Италия, Люксембург - 187 дестинации4. Франция, Испания, Швеция - 186 дестинации5. Австрия, Холандия, Португалия - 185 дестинации6. Белгия, Канада, Гърция, Ирландия, Норвегия, Обединеното кралство, САЩ, Швейцария - 184 дестинации7. Малта, Чехия - 183 дестинации8. Нова Зеландия - 182 дестинации9. Австралия, Литва, Словакия - 181 дестинации10. Унгария, Исландия, Латвия, Словения - 180 дестинацииНай-лошите паспорти за 2019 г. имат безвизов или имат достъп до по-малко от 40 държави. Това включва:100. Ливан, Северна Корея - 39 дестинации101. Непал - 38 дестинации102. Либия, Палестинска територия, Судан - 37 дестинации103. Йемен - 33 дестинации104. Сомалия, Пакистан - 31 дестинации105. Сирия - 29 дестинации106. Ирак - 27 дестинации107. Афганистан - 25 дестинации.", "date": "2019.10.03", "title": "Кои са най-добрите паспорти в света за 2019 г."}
{"url": "https://offnews.bg/112/razliv-ot-tcisterni-v-rajona-na-kremikovtci-712408.html", "text": "Разлив от цистерни е станал тази нощ в района на \"Кремиковци\".От две цистерни е изтекъл железен хлорид, съобщи bTV.Веществото се използва за пречистване на отпадни води и е било предназначено за „Софийска вода”.Три цистерни от по 20 т са нощували на паркинг в района и са очаквали да бъдат обмитени в митническото бюро в Кремиковци. През нощта започва теч от две от тях заради техническа неизправност. Разливат се общо 10 т железен хлорид.Няма опасност за населението. Районът е обезопасен и е организирано почистване.", "date": "2019.10.03", "title": "Разлив от цистерни в района на Кремиковци"}
{"url": "https://offnews.bg/112/bebe-na-8-dni-ot-asenovgrad-e-pochinalo-na-pat-za-bolnitca-v-plovdiv-712426.html", "text": "Бебе на 8 дни от Асеновград е починало на път за болница в Пловдив. За случая потвърди пред Радио „Фокус“ – Пловдив д-р Иван Червенков, управител на МБАЛ-Асеновград. Той обясни, че детето е родено в Акушеро-гинекологичното отделение на болницата в Асеновград.Три дни след изписването на родилката, бебето е докарано по спешност със затруднено дишане. Лекарите са му направили интубация. При процедурата е открито известно количество мляко в дихателните пътища, което е било отстранено.Специалистите са стабилизирали бебето, доколкото това е било възможно, и с линейка са го изпратили към болница в Пловдив. То е починало по пътя.Предстои да бъде извършена аутопсия на бебето, за да се установи конкретна причина за настъпилата смърт. Извършва се и проверка на документацията по случая.", "date": "2019.10.03", "title": "Бебе на 8 дни от Асеновград е починало на път за болница в Пловдив"}
{"url": "https://offnews.bg/obshtestvo/noi-izdava-udostoverenia-za-sanatorium-do-15-oktomvri-712423.html", "text": "Удостоверения за ползване на парична помощ за профилактика и рехабилитация ще се издават от териториалните поделения на Националния осигурителен институт до 15 октомври включително.Последната дата, на която хората могат да постъпват в изпълнителите на дейността по профилактика и рехабилитация, е 16 октомври.Тази година програмата стартира на 28 март и за нейното финансиране бе предвидена сумата от 20 103 061 лв. До момента са издадени 43 378 удостоверения, като се очаква до приключване на програмата още 1897 души да ползват парична помощ за профилактика и рехабилитация", "date": "2019.10.03", "title": "НОИ издава удостоверения за санаториум до 15 октомври"}
{"url": "https://offnews.bg/sviat/zhenite-v-sauditska-arabia-shte-mogat-da-sluzhat-v-armiata-712422.html", "text": "Саудитските власти разрешиха на жените да служат във въоръжените сили на страната, предаде ТАСС, цитирана от БНР.На дамите в кралството вече е разрешено да служат във всички видове войски със звание от редник до сержант.Бившият шеф на Центъра за операции на гражданската отбрана Хасан ал Шахри заяви, че решението е „прогресивна стъпка в правилната насока“.Доскоро Саудитска Арабия се смяташе за най-консервативната по отношение на жените в целия свят, но отскоро жените започват да получават повече права.Сред тях са: правото да шофират, да получават паспорти след навършване на 21-годишна възраст, да пътуват в чужбина без предварителното съгласие на настойник от мъжки пол, да присъстват на футболни мачове и да бъдат наемани на длъжности, които преди са били стриктно запазени за мъжете.", "date": "2019.10.03", "title": "Жените в Саудитска Арабия ще могат да служат в армията"}
{"url": "https://offnews.bg/sviat/falira-slovenskata-aviokompania-adria-earuejs-712429.html", "text": "Словенски съд образува производство по несъстоятелност спрямо длъжника авиокомпанията „Адрия еъруейс“ на 2 октомври 2019 г. Всички кредитори на авиокомпанията ще разполагат с три месеца, за да предявят своите вземания, съобщи пресцентърът на Министерството на външните работи.Пътниците, закупили билети за отменените полети, могат да подадат искове. Пътници, закупили билетите с банкова карта, могат да се обърнат към съответната банка с искане за възстановяване на платените суми. Информация за процедурата предстои да бъде публикувана на сайта на „Адрия еъруейс“ .На 30 септември 2019 г. “Адрия еъруейс“ обяви неплатежоспособност, всички полети на компанията по разписание бяха анулирани.При нужда от съдействие, българските граждани могат да се свържат с посолството на Република България в Любляна на тел.: 00386 1 28 32 899 и 00386 1 28 32 900.Сигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: .", "date": "2019.10.03", "title": "Фалира словенската авиокомпания Адрия еъруейс"}
{"url": "https://offnews.bg/zdrave/den-na-otvorenite-vrati-za-raka-na-gardata-v-aleksandrovska-712419.html", "text": "УМБАЛ Александровска организира Ден на отворените врати за рака на гърдата на 11 октомври. Събитието е предназначено за пациенти, лекари и студенти. Методите на диагностика и скрининг на заболяването ще представи доц. д-р Десислава Костова, която изследва ефектите от медицинското облъчване и специализира в областта на оптимизацията на диагностичните рентгенови изследвания и процедури.Стадиите на заболяването ще проследи д-р Мариела Василева-Славеева, развила първата биобанка за тумори на гърдата. Тя е част от екипа на Клиниката по хирургия в болницата, който прилага интреаоперативна лъчетерапия при пациенти с ранен карцином на гърдата.Щадящите оперативни техники при рак на гърдата ще представи доц. Маслянков, с клиничен опит в онкологичната и пластично-възстановителната хирургия.Събитието ще се проведе в аудиторията на Втора хирургична клиника \"Проф. Янка Добрев\", от 10 до 16 часа.", "date": "2019.10.03", "title": "Ден на отворените врати за рака на гърдата в Александровска"}
{"url": "https://offnews.bg/medii/sotir-tcatcarov-shte-bade-izslushan-v-parlamenta-po-sluchaia-bnr-712430.html", "text": "Главният прокурор Сотир Цацаров ще бъде извикан следващата седмица в парламента, за да информира депутатите от временната анкетна комисия за БНР за хода на разследването по случая.Това решиха днес членовете на комисията с председател Тома Биков (ГЕРБ) и зам.-председател Александър Симов (БСП).Изслушването на Цацаров ще е следващият четвъртък. Членовете на комисията очакват от него подробности по двата сигнала - за оказван натиск над генералния директор на БНР и за спирането на сигнала на Програма \"Хоризонт\" на 13 септември. На база на информацията, която Цацаров предостави, комисията може да призове и други хора,  свързани с разследването.Биков отбеляза, че се надява комисията да не създаде свръхочаквания, че за ден-два ще предложи решение на кризата и припомни, че парламентът не е разследващ орган. Очаква се комисията да изслуша представители на БНР, КРС, СЕМ и др., стана ясно още от думите му. В контекста на разразилата се криза, той коментира и темата за медийното законодателство. \"Не е тайна, че се работи с един закон, който е писан много отдавна, при съвсем друга конюнктура и в съвсем друга медийна среда. Така че, ако тази комисия създаде възможност и постигнем общо съгласие по отношение на промени в законодателството, аз ще бъда на мнение, че тя си е свършила работата\", заяви Тома Биков.Комисията има срок за работа два месеца. Това означава, че трябва като се изключат две седмици планирана почивка за предизборната кампания, тя трябва да приключи работа точно преди коледните празници.Пред журналисти Биков сподели личното си мнение, че законодателни промени са нужни в посока по-строг контрол върху бюджетите на обществените медии. Това няма да позволи настоящите ситуации на натрупване на милионен дефицит и ще направи обществените медии по-независими, смята депутатът. Той нарече това \"валутен борд\" за БНТ и БНР. Според него \"бордът\" може да бъде въведен чрез 3-месечен или 6-месечен контрол на СЕМ върху разходването на бюджета или пък с ясно разписване на това какъв процент от бюджета си обществените медии могат да харчат за спорт, култура, публицистика и др. И когато този процент се превиши, генералният директор да влиза в нарушение. Депутатът уточни, че такъв тип законодателни промени трябва да се гласуват от парламентарната комисия по култура и медии и да има единодушие и с другите партии, както и със самите БНР и БНТ. \"Ние имахме буквално апел от БНТ да ограничим правомощията на генералния директор. И аз го подкрепям в това отношение г-н Кошлуков, защото това създава възможности за безконтролно поведение\", добави Биков.", "date": "2019.10.03", "title": "Сотир Цацаров ще бъде изслушан в парламента по случая БНР"}
{"url": "https://offnews.bg/ikonomika/kato-shef-na-mvf-kristalina-georgieva-obeshtava-da-popravi-pokriva-p-712418.html", "text": "Да поправи покрива, преди да дойде бурята. Това обещава новият управляващ директор на Международния валутен фонд Кристалина Георгиева в телефонно интервю за \"Уолстрийт джърнъл\", цитирано от БНР.Георгиева - първият лидер на МВФ, преживял една от най-строгите програми за икономическо адаптиране на Фонда в страната си през 90-те години, когато България преминаваше болезнения преход от социализъм към пазарна икономика - днес е твърдо убедена в ползата от икономическата строгост. Сблъсъкът с ширещата се бедност, заради лоши политики, със сринатата ни финансова система и хиперинфлация са затвърдили ангажимента ѝ в тази посока, отбелязва изданието и напомня, че в този период МВФ предостави заеми на България в замяна на тежки политически реформи, свиване на публичния сектор, приватизация.В първия си работен ден в МВФ Георгиева казва пред изданието, че именно този опит я е накарал да продължи кариерата си в международни институции като Световната банка и Европейската комисия с увереността, че те могат да подобрят живота на обикновените хора. Сега е решена да го докаже начело на МВФ.Българският икономисти прекара по-голямата част от вторника (1 октомври) в преглед на текущите кредитни програми на МВФ, за да определи дали се нуждаят от корекция, тъй като икономическият растеж се забавя.\"Ние осъзнаваме, че глобалната икономика продължава да разочарова. Непредсказуемостта на търговските спорове, колебливостта на капиталовите потоци, Брекзит, конфликтите и природните бедствия са в състояние да причинят големи икономически разрушения\", отбелязва в интервюто Кристалина Георгиева, която напомня и за неотдавнашната атака срещу саудитските петролни съоръжения и последвалият скок на цените на петрола. Всичко това е пример за опасната нестабилност, заплашваща света - казва тя.Подобно на предшественичката си Кристин Лагард, Георгиева предупреждава държавите да действат сега и да предоставят публични инвестиции, подкрепящи икономическия растеж, както и осъществяване на структурни промени, преди икономическите условия да се влошат допълнително.\"Кристин Лагард би казала, когато слънцето грее е моментът да оправим покрива. Идвам в момент, когато вече има облаци и случайни дъждовни капки и моето послание е, че няма повече възможност да отлагате поправянето покрива\" - казва Георгиева.Под нейно ръководство МВФ ще се съсредоточи повече върху проблемите на неравенството, корупцията и климата, както и върху ефектите от бързите технологични промени.Георгиева управлява собствената си социална медия, като публикува свои видеоклипове, облечена с тениска и суитчър като служител на Световната банка, или как води флашмоб на Международния ден на жените и йога сесии със своите служители като част от политиката ѝ за подобряване на благосъстоянието на работното място - пише \"Уолстрийт джърнъл\".Бивши колеги казват, че нейният стил на лидерство насърчава лоялността, но че тя също може да бъде твърда и директна. Според Джонатан Хил, член на Британската камара на лордовете, която е работила с нея в ЕК казва, че Георгиева \"не може да бъде натискана от никой\".Като изпълнителен директор на Световната банка Георгиева почти удвоява активите на банката след деликатни преговори със 189-те държави-акционерни и въпреки първоначалния скептицизъм на администрацията на Доналд Тръмп и на Конгреса на САЩ. \"Това беше като едновременна игра на шах със 189 опонента - никой не вярваше, че ще проработи\", заяви Самир Сюлейманов, старши изпълнителен директор на Световната банка, който работеше при нейното управление.По време на работата ѝ в ЕК от 2014 до 2016 г. тя отговаря за над 33 000 европейски служители и бюджет от $175 млрд. в момента, когато Европа се бори с множество извънредни ситуации, като сътресенията около еврото, имиграционната криза и вота във Великобритания за напускане на ЕС.Мотото ѝ е: \"Не обещавайте твърде много, но винаги постигайте много повече от това, което сте обещали\", споделя Елизабет Вернер, която беше шеф на кабинета на Георгиева в ЕК.", "date": "2019.10.03", "title": "Като шеф на МВФ Кристалина Георгиева обещава да 'поправи покрива, преди да удари бурята'"}
{"url": "https://offnews.bg/politika/rumen-radev-pokolenia-balgari-izgrazhdat-dobroto-ime-i-avtoritet-na-n-712448.html", "text": "Поколения българи изграждат доброто име и авторитет на националната ни общност в Австрия и прави чест на всеки от вас, посветил живота и кариерата си за поддържане на духовната връзка с родината и за популяризирането на българската култура и традиции в австрийското общество. Това заяви президентът Румен Радев, който заедно със съпругата си Десислава Радева, се срещна днес в българското посолство с наши сънародници, които живеят, работят и учат във Виена. С тази среща започна и официалното посещение на българския държавен глава в Република Австрия по покана на австрийския федерален президент Александър Ван дер Белен.  Президентът Радев изрази признателност към представителите на българската общност в Австрия, че не забравят корените си и за съхраненото национално самосъзнание и чувство за общност. Около 30 000 наши сънародници живеят в Австрия, сред които дейци на културата, изкуството, науката, наследници на българите-градинари и на „старата“ емигрантска общност, както и много студенти. Българската общност има 19 изградени организации и дружества с културен, образователен и религиозен характер и държавният глава открои успеха на сънародниците ни, които със своята сплотеност и инициативност създават благоприятни условия за изучаването и съхраняването на българския език. Държавният глава запозна сънародниците ни във Виена с идеята си за въвеждане на индивидуална конституционна жалба в България, което по думите му ще допринесе за необратимостта на демократичните процеси у нас. „Австрия е родината на конституционния съд и мисля, че реализирането на тази идея е важно за създаването на по-организирано и силно гражданско общество и в България“, подчерта още Румен Радев. Държавният глава призова българската общност в Австрия да продължи да бъде със своите енергия и идеи неразделна част от обществения живот в България. По думите на президента голяма част от сънародниците ни вече трайно са се установили и живеят извън България и българите с двойно гражданство в Европейския съюз трябва да имат право да се кандидатират за народни представители и за президент, с каквото в момента не разполагат. Румен Радев добави, че българските институции трябва да се стремят да стимулират и приобщават българите зад граница към обществените процеси у нас. Държавният глава отличи с почетния знак на президента на България Карл Блеха – председател на Австрийско-българското дружество. Президентът подчерта, че Карл Блеха е голям приятел на страната ни и през последните 45 години има изключителен принос за популяризирането на културата, изкуството и успехите на България в Република Австрия, както и за развитието на двустранните отношения.", "date": "2019.10.03", "title": "Румен Радев: Поколения българи изграждат доброто име и авторитет на националната ни общност в Австрия"}
{"url": "https://offnews.bg/futbol/mesi-prizna-za-problemi-v-barselona-712405.html", "text": "Суперзвездата на Барселона Лионел Меси призна, че каталунците не се намират в най-силния си период, след като снощи стигнаха до много труден обрат над Интер с 2:1 в Шампионска лига.Футболистите на треньора Ернесто Валверде изиграха изключително слабо първо полувреме, в което показаха безидейна игра и трябва да са щастливи, че допуснаха само едно попадение.През втората част каталунците вдигнаха оборотите и заслужено стигнаха до изравнително попадение, дело на Луис Суарес, който се разписа след страхотно воле. Уругваецът успя да нанесе решителния си удар в края на срещата, разписвайки се за втори път.\"Знаехме, че не сме в най-добрия си момент и се нуждаехме от тази победа, която много ни радва. Спечелихме два важни мача, тъй като на терена на Хетафе винаги се играе трудно и макар и да ни трябваше повече време съм сигурен, че ще продължим да се подобряваме.Направихме равен в първата си среща и затова сега победата бе от ключово значение. Не беше никак лесно, тъй като Интер е сериозен отбор със силни играчи и това се видя пред първото полувреме.През второто обаче успяхме да ги притиснем, започнахме да създаваме положения и за радост вкарахме два гола, въпреки че те се защитаваха с много хора“ добави той.Между мен и Антоан Гризман няма проблеми. Всички в съблекалнята сме единни. Наистина при гостуванията си не сме убедителни, но това е нормално донякъде.Доволен съм, че изиграх 90 минути, макар че сега съм доста уморен, а и ми липсваше скорост. Просто ми трябват още мачове. Сега целта е да завършим силно седмицата\", каза Меси.", "date": "2019.10.03", "title": "Меси призна за проблеми в Барселона"}
{"url": "https://offnews.bg/zdrave/zhiteli-na-mladost-1-zapochvat-efektivna-stachka-za-premahvaneto-na-712403.html", "text": "Жителите на столичния квартал \"Младост\" 1 ще блокират днес движението в района, в знак на протест срещу преместването на центъра по наркомании в сградата на УМБАЛ \"Света Ана\". В открито писмо до министъра на здравеопазването и областния управител на София, те твърдят, че увеличеното присъствие на наркозависими създава безпокойство. По думите им сигурният и спокоен картал рязко е променил облика си.В обръщението си към институциите гражданите настояват центърът да бъде незабавно премахнат от територията на район \"Младост\". \"Не намираме за подходящо позиционирането на такъв център в жилищен комплекс и в непосредствена близост до детски и учебни заведения предвид практиката около такива дневни центрове да се наблюдава увеличение на търговията с наркотични вещества.\", казват протестиращите.Припомняме, че в позицията си за преместването на метадоновата програма, от здравното министерство обещаха, че това е временна мярка, но не уточниха за какъв период от време става дума.Според жителите на \"Младост\" 1, това поставя под сериозно съмнение обещанието на ведомството.\"Затварянето на входа откъм бл. 18 и заявките за засилено полицейско присъствие не могат да ни успокоят, защото те не решават проблема и ги приемаме като краткотрайни пиар мерки, целящи да приспят вниманието ни.\", казват протестиращите.Те заявяват, че преминават в ежедневни, ефективни стачни действия и са готови да затварят ключови пътни артерии с очакване исканията им да бъдат чути и центърът да бъде преместен от Окръжна болница незабавно.По информация от Фейсбук днес недоволните от решението на МЗ ще се съберат в 18,30 ч. пред бл. 18 в \"Младост\" 1. Утре , от 18,30 протестното шествие ще тръгне от спирката на автобуси № 84, 184, и 306 и ще се придвижи към Цариградско шосе, където ще бъдат блокирани лентите за движение.", "date": "2019.10.03", "title": "Жители на 'Младост' 1 започват ефективна стачка за премахването на центъра за наркозависими"}
{"url": "https://offnews.bg/futbol/ludogoretc-si-go-varna-tapkano-na-ferentcvarosh-s-tri-shamara-nasred-b-712452.html", "text": "Лудогорец продължава да респектира в Лига Европа! Разградчани успяха с 10 души да постигнат победа над Ференцварош с 3:0 на стадион \"Групама Арена\" в Будапеща в среща от Група Н на надпреварата.По този начин \"зелените\" си го върнаха на унгарците за отпадането в квалификациите за влизане в груповата фаза на Шампионската лига през лятото.Джоди Лукоки вкара още в 37-ата секунда, а в 39-ата минута след невероятен гол от фаул Рафаел Форстър удвои преднината за \"зелените\". Шоуто на бразилския защитник продължи, като той сложи и точка на спора в 64-ата, когато за втори път опъна мрежата зад Дивуж.След този мач от Лига Европа \"орлите\" са лидери в своята Група Н с актив от 6 спечелени точки и са все по-близо до класиране в директните елиминации.Първият успех на български клуб при гостуване на унгарци пък е още по-запомнящ се, след като \"орлите\" играха цяло второ полувреме с човек по-малко заради червения картон на Драгош Григоре още в 44-ата.Лошата новина за Лудогорец е, че две от звездите на тима - Лукоки и Сисиньо се контузиха и бяха принудително заменени. Това по всяка вероятност означава, че те няма да са на линия за дербито с Левски в неделя.Ференцварош: Денес Дибуш, Марсел Хейстер, Абрахам Фримпонг, Миха Блазич, Исаел, Игор Каратин, Олександър Зубков (80 - Роланд Варга), Герго Ловренчич, Токмак Нгуен, Давид Сийгър (73 - Николай Сигневич), Франк Боли (73 - Михал Шкварка)Лудогорец: Пламен Илиев, Антон Недялков, Драгош Григоре, Сисиньо (69 - Джордан Икоко), Рафаел Форстър, Абел Анисе, Марселиньо (46 - Козмин Моци), Стефан Баджи, Вандерсон, Джоди Лукоки (57 - Яцек Горалски), Клаудио Кешерю", "date": "2019.10.03", "title": "Лудогорец си го върна тъпкано на Ференцварош с три шамара насред Будапеща"}
{"url": "https://offnews.bg/futbol/berbatov-dano-iunajted-ne-chaka-29-godini-za-titla-kato-livarpul-712428.html", "text": "Бишият национал Димитър Бербатов смята, че Манчестър Юнайтед вече губи своето ДНК на победител. Той се надява в най-скоро време \"червените дяволи\" да спечелят титлата на Англия, за да не се повтори \"сушата\" на големия съперник - Ливърпул. Мърсисайдци чакат вече 29 години за трофея.\"\", каза Бербатов.", "date": "2019.10.03", "title": "Бербатов: Дано Юнайтед не чака 29 години за титла като Ливърпул"}
{"url": "https://offnews.bg/zdrave/lekarstvo-sreshtu-rak-na-gardata-se-prodava-bez-retcepta-712449.html", "text": "Медикаменти за лечение на рак на гърдата са популярни и сред спортуващите. Въпреки режима им на отпускане и сериозните странични ефекти, купуването им от аптека без рецепта се оказва съвсем лесно, съобщава БТВ. Медикаментите с антиестрогенов ефект обикновено се използват за лечение на рак на гърдата. Точно те са сред най-препоръчваните във фитнес залите и в спортните форуми. Те блокират производството на естроген в тялото, което позволява натрупване на повече мускулна маса. Използват се и след употреба на анаболни стероиди.Експеримент на екипа ни обаче показа, че аптеките масово не изискват рецепти за тези медикаменти. За рецепта ни попитаха само в една аптека. Така, за минути успяваме да си купим няколко опаковки от лекарството.Подобна практика крие сериозни рискове за здравето, казват специалисти. Според д-р Веселина Яначкова (ендокринолог) приеманeто на лекарството може за бъде изключително опасно, защото освен тромби и инфаркти, води до еректилнадисфункция и фертилитет. „Това са неподготвени хора. Не може фитнес инструкторът или интернет да кажат кога да се използва това лекарство”, категорична е д-р Веселина Яначкова. За рисковете предупреждават и фармацевти. „Най-тежкият страничен ефект е, че самият медикамент може да предизвика рак. Може да доведе наистина до настъпване на инфаркт”, обяснява и фармацевтът Антон Вълев.Освен опасно, отпускането на тези лекарства без рецепта е и забранено. За подобно нарушение законът предвижда глоби за фармацевтите - от 1000 до 3000 лв. Санкции за собствениците на аптеките няма. Според аптечната камара, това е и причината тази практика все още да съществува. От Здравното министерство отчитат, че отпускането на лекарства без рецепта е най-честото нарушение в аптеките.", "date": "2019.10.03", "title": "Лекарство срещу рак на гърдата се продава без рецепта"}
{"url": "https://offnews.bg/politika/fandakova-devet-novi-bulevarda-shte-svarzhat-okolovrastnoto-i-severni-712427.html", "text": "Изграждаме 9 нови булеварда за връзка с Околовръстния път и Северните територии. Това е стратегическа задача за намаляване на транзитния трафик и за развитие на новите зони за инвестиции. Днес с представители на бизнеса в район „Люлин“ обсъдихме както тези проекти, така и разширението на метрото в района и нов план на СПЗ „Модерно предградие“, обяви на страницата си във фейсбук кандидатът за нов мандат на кмет за София Йорданка Фандъкова. Планираме продължение на метрото от метростанция „Люлин“ до Околовръстния път с междинна метростанция между 2-и и 3-и микрорайон. Осигуряваме и терен за буферен паркинг след Околовръстния път за над 800 автомобила. Жителите на „Люлин“ ще имат връзка със Западен парк – проектът е готов и е на финала процедурата за изпълнител. Подготвяме цялостно възстановяване на парка в „Люлин - център“, допълва тя. Това са конкретните проекти за връзки с Околовръстния път и северните територии, заложени в програмата на Фандъкова: Бул. „Рожен“ – от „Илиянци“ до Северна скоростна тангента (ССТ)Бул. „Илиянско шосе“Бул. „Източна тангента“ – от бул. „Вл. Вазов“ до ССТ (2020) и от бул. „Вл. Вазов“ до бул. „Ботевградско шосе“ (2023)Разширяваме бул. „Ломско шосе“ – от метростанция „Ломско шосе“ до ж.п. линията (2020) и до околовръстния път (2021-2025)Обелско шосе/бул. „Стефансон”– от бул. „Панчо Владигеров“ до околовръстния пътУл. „Продан Таракчиев“ в район „Искър“ от естакадата на „Брюксел“ до околовръстния път - директна връзка на летището със СОП.Връзка от ул. Проф. П. Мутафчиев“ до бул. „Асен Йорданов“. Бул. „Копенхаген“ от бул. „Цариградско шосе“ до Самоковско шосе.", "date": "2019.10.03", "title": "Фандъкова: Девет нови булеварда ще свържат Околовръстното и северните територии на София"}
{"url": "https://offnews.bg/kultura/s-goliam-kontcert-pochitat-bugi-barabata-i-sabirat-sredstva-za-negov-p-712450.html", "text": "Празник в чест на Буги Барабата и Z-Rock. На двайсет и девети октомври ще се проведе голям концерт в Терминал 1, с който ще бъде бъде отпразнуван животът на Буги Барабата и тринайсетият рожден ден на Z-Rock.Събитието ще се проведе в Терминал 1 от 20 часа, а всички ще си спомним за историите на Буги, неговото незабравимо присъствие, хумор и приятелство.Б.Т.Р., Odd Crew, Васко Кръпката и Подуене Блус Бенд ще излязат на сцената, а всички приходи от продажбата на билети (цена от 20 лв. и разпространение в мрежата на Евентим) ще отидат за изграждане на паметник на Буги Барабата в София. Очаква се и откриването на набирателна сметка, за да може всеки фен на Буги да помогне за изграждането на паметника.Новият албум на Бараби Блус Бенд ще може да бъде купен на място на концерта, а този месец ще бъде и неговата премиера.29 октомври, вторник, 20:00ч., Терминал 1 – „Буги празник – 13 години Z-Rock“.", "date": "2019.10.03", "title": "С голям концерт почитат Буги Барабата и събират средства за негов паметник"}
