{"url": "https://offnews.bg/politika/ot-oblasti-bez-nito-edin-turchin-dps-vzima-poveche-otkolkoto-ot-kardz-704131.html", "text": "От райони, в които не живее нито един турчин, ДПС взима повече гласове, отколкото е добило в Кърджали и повече отколкото в Разград и Търговище взети заедно.В Кърджали движението на Доган има 38 284, което е исторически минимум. Най-ниският резултат, който досега ДПС беше  постигало Доган там бе 42 475 на предишните европейски избори.Още по-лоши са резултатите на ДПС в другите им крепости - Разград и Търговище, където сега вземат с около една пета по-малко, отколкото при предишния си исторически минимум. С десетина процента по-ниски са гласовете за ДПС в СилистраЗа сметка на това от райони, в които не живее нито един турчин, ДПС отбелязва невероятни резултати. Най-гръмкият му пробив е в Монтана, където има 21,84%, следва Видин с 16,11%. Други шокиращи резултати са в София-област, където ДПС има 14,49%, почти толкова са във Враца и в Плевен.Над 3% ДПС получава в Кюстендил и Перник, и дори в централния район на София - 24 МИР, вероятно заради кв. \"Христо Ботев\".В огромната си част става въпрос за ромски гласове, но внимателният анализ показва, че ДПС взема спорадични гласове дори в секции, в които няма нито един ром.От всичките тези райони в Западна България ДПС получава над 40 000 гласа.В същото време ДПС инкасира огромни загуби в някои свои райони. В най-голямото село в България Ябланово, където на миналите избори Движението взе почти 100%, сега гласовете са поделени поравно с ГЕРБ. Селото е с алевитско население и преди е гласувало екзотично, но изглеждаше, че ДПС все пак го е овладяло при последните няколко избора.", "date": "2019.05.27", "title": "От области без нито един турчин ДПС взима повече, отколкото от Кърджали"}
{"url": "https://offnews.bg/futbol/osvobodenite-ot-cherno-more-stanaha-10-704147.html", "text": "Варненският Черно море се раздели с още четирима футболисти. От днес, 27 май, Радослав Василев, Юго Кононго, Мехди Фенуш и Жоаким Балми вече не са част от отбора, информира сайтът на \"моряците\".В навечерието на последния кръг в петък варненци освободиха други шестима играчи, което предизвика огромен скандал. В течение на няколко дни се въртяха резултати от полиграфи, съмнения за продадени мачове и симулативна игра от тяхна страна в мача срещу ЦСКА, загубен с 1:3 в началото на май. Сайтът на Черно море обаче представя драматичните събития по следния начин:\"В средата на миналата седмица с тима се разделиха и Георги Илиев, Георги Китанов, Пламен Димов, Виктор Генев и Петър Витанов, като на първите двама договорите им с клуба изтекоха след края на сезона.Ръководството и спортно-техническият щаб на варненци им пожелава успех занапред\", пише сайтът на Черно море.Треньорът на Черно море Илиан Илиев беше избран за №1 у нас в анкетата на Асоциацията на българските футболисти. Талантът на варненци Мартин Минчев пък взе приза за най-добър млад играч.", "date": "2019.05.27", "title": "Освободените от Черно море станаха 10"}
{"url": "https://offnews.bg/tenis/dzhokovich-i-nadal-tragnaha-uvereno-v-parizh-704154.html", "text": "Световният №1 Новак Джокович и подгласникът му в ранглистата Рафаел Надал тръгнаха с убедителни победи на старта на втория турнир от Големия шлем за годината - \"Ролан Гарос\" в Париж.Сърбинът се справи без особени проблеми с поляка Хуберт Хуркач в три сета – в отделните части 6:4, 6:2, 6:2. В следващия кръг Ноле ще играе с представителя на Швейцария Хенри Лааксонен, който срази по-рано днес с 6:1, 6:0, 7:6 (4) испанския квалификант Педро Мартинес. Джокович спечели днес 22-ия си пореден мач в турнирите от \"Големия шлем\". Ако спечели \"Ролан Гарос\", сърбинът ще е шампион едновременно и на четирите елитни турнира, като ще запази и шансове за календарния \"Голям шлем\".Надал пък разгроми германския квалификант Яник Ханфман с 6:2, 6:1, 6:3. Във втория испанецът ще се изправи срещу победителя в мача между германеца Яник Маден и Кимер Копеянс от Белгия.", "date": "2019.05.27", "title": "Джокович и Надал тръгнаха уверено в Париж"}
{"url": "https://offnews.bg/politika/bitkata-mezhdu-patriotite-stigna-do-seksualnata-im-orientatcia-704150.html", "text": "Трябва да ви кажа, че много се стряскам, когато ме заплашват хора, за които не е ясно каква е точно тяхната...как се казва... сексуална ориентация, заяви днес пред bTV лидерът на \"Атака\" Волен Сидеров.Думите му са по повод изказването на водача на листата на ВМРО за евровота Ангел Джамбазки, че \"поведението на Атака по време на изборите беше меко казано непочтено.\"В политически план предстоят разговори, но в личен всяка една клевета и лъжа ще мине през съда, където някои хора ще получат възможността да докажат лъжливите си твърдения. Ако не го направят, ще бъдат осъдени, категоричен е Джамбазки.Когато г-н Джамбазки каже нещо, аз треперя от страх наистина, разтрепервам се, но то е защото просто не е мой тип, твърди Сидеров.Говореше се за сексуалната ориентация на Джамбазки - сега аз бих му дал съвет кого да пита, но няма да го направя, заяви тази вечер лидерът на ВМРО Красимир Каракачанов.Когато един човек започне да се интересува - без да са го питали - от ориентацията на други хора, съвсем очевидно има някакви съмнения и притеснения в собственото си самоопределение и самосъзнание, така че въпросите не са към нас, коментира и Ангел Джамбазки.", "date": "2019.05.27", "title": "Битката между патриотите стигна до сексуалната им ориентация"}
{"url": "https://offnews.bg/obshtestvo/mon-obiavi-che-niama-greshki-v-maturata-po-anglijski-ezik-704151.html", "text": "Министерството на образованието и науката обяви, че е направена консултация със специалисти и в матурата по английски език няма грешки.Хиляди зрелостници се възмутиха от държавния зрелостен изпит по английски език, в която според тях има  „неточности, двусмислици и граматични грешки”. Над 7500 души се включиха в подписка с искане за ревизия на изпита. От МОН уверяват, че в изпитния материал няма допуснати правописни и граматически грешки, а всички използвани текстове са оригинални и създадени на книжовен език. Ето и цялата позиция на МОН:", "date": "2019.05.27", "title": "МОН обяви, че няма грешки в матурата по английски език"}
{"url": "https://offnews.bg/futbol/fenovete-na-etar-gotviat-desant-za-barazha-s-levski-704149.html", "text": "Сериозен интерес проявиха великотърновските фенове за важната битка между любимия Етър и столичния Левски с цена участие в Лига Европа, информира сайтът на \"болярите\".Ръководството на клуба отпусна безплатни автобуси за всички желаещи, които трябваше да се записват днес до 13 ч. Два пълни автобуса ще тръгнат утре точно в 15 ч. от паркинга пред стадион „Ивайло”. Те ще бъдат за всички записали се предварително.Предвижда се автобусите да пристигнат на стадион „Георги Аспарухов” малко след 18 ч. – достатъчно време преди двубоя.Още толкова фенове ще пътуват с коли в автопохода, организиран от Фенклуб Етър. Много привърженици планират да тръгнат за София и самостоятелно, а подкрепа се очаква и от фенове на Етър, които живеят в столицата.Така че точната бройка на „виолетовото” присъствие няма как да е ясна предварително, но при всички случаи ще наброява няколкостотин фенове. В някои медии дори се появи цифрата 1000 души, а домакините очакват посещаемост между 10 и 15 000 зрители.За гостуващата публика домакините са отредили Сектор Г. Цените на билетите за там за по 5 лв., те ще бъдат продавани на касата пред Сектор Г.Толкова струват билетите и за Сектор Б, за Сектор В са по 7 лв., а за Сектор „STRABAG“ са по 10 лв. (Блок 1,2,3,4,5, 6, 7 и Прес ложа), 20 лв. (Ложа 2 и 3), а вип талоните са по 50 лв.Футболистите на Етър са вече в столицата, където се готвят за мача. Наказани играчи няма, както и други контузени освен трайно отсъстващите.", "date": "2019.05.27", "title": "Феновете на Етър готвят десант за баража с Левски"}
{"url": "https://offnews.bg/politika/andrej-slabakov-stava-evrodeputat-ako-vmro-vzeme-vtori-mandat-704152.html", "text": "Красимир Каракачанов заяви, че ако ВМРО получи втори мандат за Европейския парламент, най-вероятно ще разместят листата, за да може режисьорът Андрей Слабаков да стане евродепутат, стана ясно от изказване на лидера на партията по бТВ.От изказването му може да се съди, че Слабаков е получил доста преференции, но все още не е ясен крайният резултат от вътрешното преброяване. Според информация на Нова телевизия, Слабаков обаче със сигурност е получил достатъчно преференции, за да измести втория в листата Юлиан Ангелов.Каракачанов каза, че няма да прекрати участието на партията си в коалицията Обединени патриоти еднолично, като ще обсъди с Волен Сидеров и Валери Симеонов бъдещето на съдружието им.Ангел Джамбазки, който е водач на листата на ВМРО, коментира, че ВОЛЯ, „Атака”, „Възраждане” и „Презареди България” през цялото време са водели кампания срещу тях: „Тези хора не работеха за своя положителна кампания, те искаха да свалят нас, да нямаме ние представителство”, коментира той.", "date": "2019.05.27", "title": "Андрей Слабаков става евродепутат, ако ВМРО вземе втори мандат"}
{"url": "https://offnews.bg/medii/nito-edna-televizia-niama-da-izlachva-gospodari-na-efira-shouto-s-704156.html", "text": "Преговорите с телевизиите за бъдещето на \"Господари на ефира\" в крайна сметка приключиха без резултат, съобщиха днес продуцентите на предаването.В началото на годината договорът на шоуто с Нова телевизия изтече и не беше подновен.Шоуто сменя телевизията с интернет. Вече разработваме нова платформа - с много ново актуално, забавно и атрактивно съдържание и ударни разследвания и репортажи, която ще видите през есента. Нашите водещи започват усилени тренировки и репетиции, за да се превърнат в истински „Господари на уеба”, пише на официалната страница на \"Господари на ефира\".", "date": "2019.05.27", "title": "Нито една телевизия няма да излъчва ''Господари на ефира'', шоуто ще се премести в нета"}
{"url": "https://offnews.bg/politika/kak-se-razpredeliha-preferentciite-v-demokratichna-balgaria-704157.html", "text": "Радан Кънев е получил най-много преференциални гласове в листата на \"Демократична България\" в София, след него е Стефан Тафров, а трета е Мария Спирова.В трите софийски района \"Демократична България\" взима около 54 000 гласа - близо половината от всичките й гласове.Преференциите в цялата страна (без секциите в чужбина) можете да .Както вече е известно, \"Демократична България\" ще има един свой представител в Европарламента и това е Радан Кънев. Ето обаче и подробни данни как се разпределиха преференциите при 17-те кандидати в листата. В списъка не са отчетени преференциите от машинното гласуване.1 Радан Миленов Кънев 165192 Стефан Любомиров Тафров 75563 Албена Симеонова Върбанова 10464 Мария Йорданова Спирова 24025 Цецка Георгиева Бачкова 2746 Росен Мирославов Богомилов 3037 Алина Добромирова Добрева 4178 Димитър Стойчев Филипов 2759 Тома Георгиев Белев 139610 Емил Александров Георгиев 103111 Владимир Бонов Славенски 18812 Васил Костадинов Гюров 103313 Сева Тони Памукчиева 39314 Павел Димитров Попов 10815 Даниела Стоянова Божинова 7516 Михаил Александров Панайотов 21917 Стоян Александров Михалев 306", "date": "2019.05.27", "title": "Как се разпределиха преференциите в Демократична България"}
{"url": "https://offnews.bg/politika/stanishev-pak-razmesti-listata-na-bsp-stana-vtori-s-preferentcii-704142.html", "text": "Сергей Станишев заема второто място в червената листа. Той е надминал необходимата бариера от 5% от гласувалите за партията, което се равнява на около 22 хиляди гласа. Така лидерът на ПЕС за втори път размества листата на БСП, след като не бе включен в първоначалния й вариант по искане на лидера Корнелия Нинова. Станишев бе включен в листата след гласуване на Националния съвет.С най-много преференции е водачката на листата Елена Йончева. Евродепутати ще бъдат третия Петър Витанов, четвъртата Цветелина Пенкова и пети - Иво Христов.", "date": "2019.05.27", "title": "Станишев пак размести листата на БСП, стана втори с преференции"}
{"url": "https://offnews.bg/bojni/pretendentat-ruiz-se-uchi-ot-majk-tajsan-za-sreshtata-s-dzhoshua-704132.html", "text": "Мексикансканецът Анди Руиз се подготвя по интересен начин за предстоящата битка със световния шампион в тежката категория на професионалния бокс Антъни Джошуа.Претендентът изучава записи с битките на живата легенда Майк Тайсън, за да усвои определени тактики, които да използва срещу британеца.Руиз и Джошуа ще се изправят един срещу друг на 1 юни в митичната зала \"Медисън Скуеър Гардън\" в Ню Йорк, като това ще бъде дебют на Ей Джей в САЩ.\"Всички ме подценяват, но това ще бъде страшна битка. Всички ще видят какво мога. Тук съм, за да шокирам всички, да шокирам света и да покажа кой съм.Готов съм за Антъни Джошуа. Надявам се, че той ме подценява и си мисли, че битката с мен ще бъде фасулска работа. Но когато се изправи на ринга срещу мен, ще разбере, че това няма да е точно така. Когато видите бързината и точността ми, ще бъдете изненадани.Видях много слабости в играта му и знам, че той работи над тях. Най-важното е да се придържам към игровия си план. Не искам да говоря твърде много за неговите слабости. Трябва само да импровизирам и да се възползвам от тях, когато удари гонгът.Гледаме много видеоклипове на Майк Тайсън. Обработваме някои от неговите движения, за да мога да се приближавам до Антъни Джошуа. Най-важното е да остана фокусиран и да съм подготвен. Да съм готов за всичко и да съм във форма\", каза Руиз.", "date": "2019.05.27", "title": "Претендентът Руиз се учи от Майк Тайсън за срещата с Джошуа"}
{"url": "https://offnews.bg/obshtestvo/gotovo-e-remontat-na-grafa-svarshva-utre-vecher-704145.html", "text": "По ул. „Граф Игнатиев“, площадите „Славейков“, „Гарибалди“ и градината на „Св. Седмочисленици“ се отстраняват недобре извършени работи, констатирани от надзора и възложителя. До края на утрешния ден представители на възложителя, надзора, проектанта и строителя ще проверят отстраняването на забележките, описани в подписания на 21 май акт 15, каза директорът на дирекция „Транспортна инфраструктура“ Даниел Евлогиев. Ако недобре извършените дейности не бъдат отстранени до утре, ще бъде наложена санкция за качество, съобщиха от СО. По искане на кмета Йорданка Фандъкова допълнително ще бъдат монтирани дървени скари за сядане на всички каменни пейки на пл. „Славейков“. Бронзовата пейка с Петко и Пенчо Славейкови ще бъде върната на мястото й веднага след приключване на реставрацията. Възстановен е фонтанът, който ще бъде пуснат след въвеждане в експлоатация от главния архитект на Столична община. Все още се чака решение на проектанта за чешмата и кафе-павилионите, които ще бъдат поставени в градината на „Свети Седмочисленици“.„В началото на април разширеният експертен съвет по устройство на територията възложи смяна на ограничителите на трамвайното трасе. Гранитните ограничители ще бъдат подменени с чугунени боларди. Демонтажът и монтажът ще бъдат извършени допълнително безплатно от изпълнителя“, поясни инж. Евлогиев.", "date": "2019.05.27", "title": "GOTOVO E: Ремонтът на Графа свършва утре вечер"}
{"url": "https://offnews.bg/sviat/otstraniha-pravitelstvoto-na-avstrijskia-premier-sebastian-kurtc-704148.html", "text": "Правителството на австрийския канцлер Себастиан Курц беше свалено при вот на недоверие. Вотът срещу Курц подкрепиха Австрийската социалдемократическа партия и крайнодясната Австрийска партия на свободата, която допреди седмица управляваше в коалиция с Курц. Заради скандален видеозапис на нейния тогавашен лидер Ханс-Кристиан Щрахе обаче Курц сложи край на коалицията им.Клипът, заснет във вила в Ибиса, беше разпространен от в. \"Зюддойче цайтунг\" и сп. \"Шпигел\" и показа как Щрахе обещава щедри обществени поръчки на мнима племенница на руски олигарх.Така на практика Курц остана начело на правителство на малцинството, съобщи ДПА, цитирана от БТА.По конституция сега президентът на Австрия Александър ван дер Белен трябва да назначи кабинет от експерти, който да управлява страната до следващите избори, които се очаква да са през септември.Гласуваният днес вот на недоверие е първият успешен срещу правителствен ръководител или правителство в следвоенната история на Австрия.", "date": "2019.05.27", "title": "Отстраниха правителството на австрийския премиер Себастиан Курц"}
{"url": "https://offnews.bg/drugi/aleks-toteva-triumfira-v-poslednia-krag-ot-evropejskata-kupa-po-boulda-704137.html", "text": "Алекс Тоткова триумфира в последния трети кръг от Европейската купа по боулдър за юноши и девойки. Надпреварата се проведе на 25 и 26 май в София, пише \"climbnsa.com\".Всяко едно участие на Тоткова в кръговете беше с прогрес във всяко едно отношение, тактика, промяна в стила на катерене. Интересното е, че талантливата ни катерачка не спира да прогресира в класиранията си след всяко едно състезание – седмо място в Соуре (Портогалия), трето в Грац (Австрия) и сега първо в София.Това класиране записа и нова страница в родната ни катерачна история. Алекс е първия състезател с дебют в Европейската купа, който става първи на международно състезание в България (дисциплината боулдър) и става носител на Европейската купа в групата на 14-15 годишните девойки.Със състезанието в София приключиха стартовете в дисциплината боулдър, само след 25 дни започват кръговете в трудността, които ще са новото ни предизвикателство с нови неизвестни, стремежи и очаквания.Във финалите на състезанието участваха и Стоян Петров в групата на 18-19 годишните юноши с резултат 2т и 3 зони зае 9-о място. В групата на 16-17-годишните младежи Петър Атанасов зае 10-о място, Димитър Русев също направи много добър резултат в квалификациите, но неовладяването на една зона го лиши от финал и той зае 14-о място.Въпреки недоброто и здравословно състовние - разкъсани връзки на глезенна става, Ерика Велев също направи добрър резултат в квалификациите и зае 17-о място. Големи благодарности на Боби Крумов, физиотерапевтът който направи невъзможното и след предложение за гибс от страна на клиниката Пирогов, той подготви Ерика до участие в състезанието.В класирането по нации България заема 7-мо място от участвалите 27 страни, начело са отборите на Франция, Австрия и Италия.", "date": "2019.05.27", "title": "Алекс Тотева триумфира в последния кръг от Европейската купа по боулдър"}
{"url": "https://offnews.bg/politika/radan-kanev-ne-znam-kak-shte-rabotia-s-peevski-ne-sam-go-vizhdal-da-704140.html", "text": "Няма разместване в листата на Демократична България и техният представител в Европейския парламент ще е нейният водач - Радан Кънев. При обработени 95,20% протоколи резултатът на коалицията от 6,24% им отрежда един мандат в Европарламента.На нея лидерите на трите партии в коалицията благодариха на всички активисти за усилията им и за доброто представяне на евровота. По техни думи успехът им демонстрира, че могат да работят съвместно. Лидерът на \"Да, България\" Христо Иванов се присъедини към благодарностите и коментира, че резултатът е преди всичко задължаващ. На въпрос дали е готов да работи за българския интерес редно с депутати от ГЕРБ, БСП, ДПС, и в това число Пеевски, Кънев коментира, че в Европейския парламент по-скоро се работи за политики.Според Кънев една от тези политики е отмяната на Дъблинския регламент, за което българските евродепутати са единодушни. Според него обаче трябва да се търси общоевропейско решение, за постигането на което националистите трябва да бъдат \"вразумени\".На въпрос дали формацията ще остане в сегашния си вид за местните избори, Кънев коментира, че решенията се взимат по демократически начин от коалицията. Според него обаче е рано да се отхвърля идеята за предсрочни избори в България.Вторият в листата и представител на \"Да, България\" Стефан Тафров коментира, че проверопейските сили в Европа надделяват и Демократична България е част от това явление. Той още пожела успех на Кънев в Европарламента.Снимка: Александра Маркарян", "date": "2019.05.27", "title": "Радан Кънев: Не знам как ще работя с Пеевски, не съм го виждал да работи"}
{"url": "https://offnews.bg/izvan-terena/pusnaha-kamburov-pod-garantcia-izleze-video-ot-intcidenta-704153.html", "text": "Легендата на Локомотив (Пловдив) и настоящ футболист на Берое Мартин Камбуров днес в ранния следобед беше освободен от ареста срещу парична гаранция от 1000 лв.Заради улична свада със служители на общинския паяк, Камбуров беше задържан за 24 часа, след което му бяха повдигнати обвинения за хулиганство и увреждане на чуждо имущество, като в конкретния случай става въпрос за скобите, поставени на автомобила му, припомня btvnovinite.bg.В интернет си появи видео от инцидента. се виждат свалените скоби на паяка край колата на Мартин Камбуров. Няколко секунди по-късно автомобилът тръгва без скоби. Според прокуратурата, Камбуров обаче ги е повредил.„Обиждал служителите. Държал се агресивно, непристойно. Хвърлял пари по земята. След което се качил на автомобила е потеглил заедно с поставените на него 3 броя скоби.. Скобите са повредени и унищожени до такава степен, че не могат да бъдат използвани“, заяви Атанас Илиев - говорител на Районна прокуратура-Пловдив.Самият Мартин Камбуров отказа коментар. Потърпевш се оказва и Стойчо Андреев, който снима с телефона си скандала с общинския паяк пред дома на футболиста.„Гражданска съвест. Реших да заснема, тъй като друг път, когато вдигнат кола, я пускат, след като някой плати. Тоя път обаче ми направи впечетление, че има бурни скандали. Слезна долу Мартин Камбуров и остави парите. 30 лв. – мисля, че в камиона ги постави. Но те не освободиха колата. Между три коли избраха точно неговата да вдигнат...“, казва Андреев.Стойчо е осъден на 100 лв. глоба, защото уж обиждал общински служители, докато снима, но на видеото не се чуват обиди, а само искане униформеният служител да се легитимира.Ако бъде доказана вината му в съда, Мартин Камбуров е заплашен от присъда до 5 години затвор.", "date": "2019.05.27", "title": "Пуснаха Камбуров под гаранция, излезе видео от инцидента"}
{"url": "https://offnews.bg/politika/vrashtat-marinela-arabadzhieva-u-nas-na-30-maj-704129.html", "text": "Испанските власти са разрешили екстрадиране в България на Маринела Арабаджиева - съпруга на задържания и обвинен за данъчни престъпления и пране на пари бизнесмен .Маринела Арабаджиева ще бъде върната с полет до летище София в четвъртък, а оттам ще бъде откарана в Националното следствие.Според обвинението тя също е участник в незаконната дейност на съпруга си.Двамата бяха задържани в Испания, а Ветко Арабаджиева бе върнат у нас преди месец.Разследването срещу семейство Арабаджиеви и техния бизнес започна в края на август 2018 г., когато бе извършена спецакция в офисите на хотел „Маринела” (Японския) в София и хотел „Марица” в Пловдив. Срещу Маринела и Ветко Арабаджиеви бе издадена Европейска заповед за арест, тъй като по врме на акцията те не бяха в страната. Тогава бе задържан синът им Вълчо Арабаджиев, който е с повдигнато обвинение за данъчни престъпления и пране на пари. Няколко месеца по-късно двамата съпрузи бяха задържани в Барселона.", "date": "2019.05.27", "title": "Връщат Маринела Арабаджиева у нас на 30 май"}
{"url": "https://offnews.bg/futbol/tcska-otnese-surova-globa-ot-bfs-704130.html", "text": "Дисциплинарната комисия към Българския футболен съюз глоби ЦСКА с общо 8300 лева. Вратарят на Славия Георги Петков пък е с отнети права за един мач заради хвърлената топка в публиката на Етър по време на решаващата среща между двата тима.\"Армейците\" са санкционирани по пет различни точки заради поведението на публиката си в последния мач за сезона в Първа лига срещу Ботев Пловдив (1:0).\"За хвърлен предмет, на основание чл.37, ал.1, т.4, б. А, предложение 1 от ДП /2018-2019/ ДК наказва ПФК \"Септември\" гр. София с имуществена санкция в размер на 500 лева.За нерегламентирано използване на факли и димки, на основание чл.37, ал.1, т.22.2, б. А от ДП /2018/2019/ – ДК наказва ФК \"Етър\" гр. Велико Търново с имуществена санкция в размер на 300 лева.За хвърлен предмет, на основание чл.37, ал.1, т.4, б. А, предложение 1 от ДП /2018-2019/ ДК наказва ФК \"Етър\" гр. Велико Търново с имуществена санкция в размер на 500 лева.За обидни и нецензурни скандирания, на основание чл.37, ал.1, т.26 от ДП /2018/2019/ – ДК наказва ФК \"Етър\" гр. Велико Търново с имуществена санкция в размер на 1000 лева.За хвърляне на топка, на основание чл.22, ал. 2, б. Л, колонка 4 от ДП /2018/2019/ – ДК наказва Георги Петков – състезател а ПФК „Славия“ гр. София със спиране на състезателни права за 1 среща и с глоба в размер на 150 лева.За обидни и нецензурни скандирания, на основание чл.37, ал.1, т.26 от ДП /2018/2019/ – ДК наказва ПФК \"Берое\" гр. Стара Загора с имуществена санкция в размер на 1000 лева.За нерегламентирано използване на димки, на основание чл.37, ал.1, т.22.2, б. А от ДП /2018/2019/ – ДК наказва ПФК \"ЦСКА-София\" гр. София с имуществена санкция в размер на 300 лева.За хвърлени димки на пистата, на основание чл.37, ал.1, т.4, б. А, предложение 2 от ДП /2018-2019/ ДК наказва ПФК \"ЦСКА-София\" гр. София с имуществена санкция в размер на 2000 лева.За нерегламентирано използване на бомбичка, на основание чл.37, ал.1, т.22.2, б. В от ДП /2018/2019/ – ДК наказва ПФК \"ЦСКА-София\" гр. София с имуществена санкция в размер на 2000 лева.За хвърлен предмет опасен за здравето, на основание чл.37, ал.1, т.4, б. А, предложение 3 от ДП /2018-2019/ ДК наказва ПФК \"ЦСКА-София\" гр. София с имуществена санкция в размер на 3000 лева.За обидни и нецензурни скандирания, на основание чл.37, ал.1, т.26 от ДП /2018/2019/ – ДК наказва ПФК \"ЦСКА-София\" гр. София с имуществена санкция в размер на 1000 лева\".", "date": "2019.05.27", "title": "ЦСКА отнесе сурова глоба от БФС"}
{"url": "https://offnews.bg/sviat/dvama-raneni-pri-strelba-v-uchilishte-v-polsha-704128.html", "text": "Двама души са ранени при стрелба в училище в Централна Полша, съобщи БГНЕС. Инцидентът е станал в град Брест-Куявски.18-годишен младеж, който в бивш възпитаник на училището, е стрелял няколко пъти по служител и го е ранил в корема.При стрелбата е ранена и 11-годишна ученичка. Тя е получила наранявания в бедрото и гърдите. Няма опасност за живота и на двамата пострадали.Нападателят е неутрализиран и задържан.Засега мотивите му не са известни.", "date": "2019.05.27", "title": "Двама ранени при стрелба в училище в Полша"}
{"url": "https://offnews.bg/obshtestvo/v-obshtina-belene-bsp-e-parva-sila-vze-dvojno-poveche-ot-gerb-704124.html", "text": "БСП печели безапелационно изборите в Община Белене с над два пъти по-висок резултат от втория класирал се участник във вота там - ГЕРБ.Данните за общината съобщи във фейсбук профила си Резултатите сочат, че БСП получава 44,7%, ГЕРБ - 20,1%, Воля - 5,5%, ВМРО - 5,23%, ДПС - 4,23%, Демократична България - 3,45%. Коалиция за България (АБВ) вземат 2,01%, Атака - 1,09%, Партито за Валери Симеонов - 0,52%, а всички останали сборно са събрали 8,8%. 4,4 на сто от избирателите са избрали опцията \"Не подкрепям никого\".", "date": "2019.05.27", "title": "В община Белене БСП е първа сила - взе двойно повече от ГЕРБ"}
{"url": "https://offnews.bg/sviat/varhovniat-sad-potvardi-prisadata-ot-3-5-g-zatvor-za-lidera-na-upravl-704143.html", "text": "Румънският върховен съд потвърди присъдата от три години и половина затвор за лидера на управляващите социалдемократи Ливиу Драгня. Той е осъден за подстрекаване към злоупотреба със служебно положение. Присъдата се отнася за периода, когато Драгня беше председател на Окръжния съвет на окръг Телеорман - от 2000 до 2012 г.Ливиу Драгня се е намесил при наемането на работа на две служителки в Главната дирекция за социална помощ и закрила на детето в Телеорман, които реално никога не са работили там, макар да са получавали заплати. Двете служителки всъщност са работили в окръжната организация на Социалдемократическата партия.Решението на съда е окончателно. Съдът даде на Драгня срок от 24 часа да се яви в полицията за изтърпяването на присъдата. Драгня има още една присъда - две години затвор условно за опит да повлияе на референдума през 2012 г. за отстраняване на тогавашния президент Траян Бъсеску.", "date": "2019.05.27", "title": "Върховният съд потвърди присъдата от 3,5 г. затвор за лидера на управляващите в Румъния"}
{"url": "https://offnews.bg/futbol/astan-vila-zaradva-stilian-petrov-sas-zavrashtane-v-premiar-lijg-704155.html", "text": "Отборът на Астън Вила се завърна в Премиър лийг след три сезона във второто ниво на английския футбол Чемпиъншип, след като победи с 2:1 Дарби Каунти във финалния плейоф.Ануар Ел Гази (44) и Джон Макгин (59) се разписаха на \"Уембли\" за Вила, а осем минути преди края Мартин Уагхорн намали, но това се оказа недостатъчно за \"овните\". Финалният плейоф за влизане в Премиър лийг е наричан \"най-скъпият мач\", тъй като с изкачването си в елита победителят си гарантира минимум 170 милиона паунда.Един от най-радостните хора на планетата от завръщането на Астън Вила в елита беше бившият капитан на тима Стилиян Петров. Той поздрави клуба от Бирмингам за завръщането във Висшата лига на Англия. Българинът носеше фланелката на Вила между 2006 и 2013 година.“Поздравления на всички от Астън Вила. Гордея се с вас, момчета. Отново сме там, където ни е мястото”, написа в Twitter рекордьорът по брой мачове (105) за националния отбор на България, който получи пълна подкрепа от страна на клуба по време на битката за живота си, след като беше диагностициран с левкемия през 2012 година.", "date": "2019.05.27", "title": "Астън Вила зарадва Стилиян Петров със завръщане в Премиър лийг"}
{"url": "https://offnews.bg/futbol/todor-nedelev-e-futbolist-na-futbolistite-za-vtori-poreden-pat-704135.html", "text": "Звездата на Ботев Пловдив Тодор Неделев отново отнесе конкуренцията. За втора поредна година футболистът спечели приза за \"Футболист на на футболистите\".Наградата се дава от Асоциацията на българските футболисти, а в гласуването взеха участие близо 600 човека - футболисти и треньори от Първа и Втора лига. Тържествената церемония по връчването на отличията се състоя в столичния хотел Шератон.\"Пак ще го кажа - в България ще играя само за Ботев. Няма да играя в ЦСКА или Левски. Ако има добра оферта от чужбина, ще я разгледам. Но в Първа лига ще съм част само от отбора, в който играя сега\", сподели Неделев пред колегите от \"Топспорт\". Наставникът на Черно море Илиан Илиев пък бе избран за треньор №1 на България за изминалия сезон в Първа лига. Красимир Балъков остана втори, а Николай Киров от Ботев Пловдив се нареди под номер 3.Футболист на футболистите:1. Тодор Неделев 2= Станислав Костов (Левски), Георги Илиев (Черно море)Най-добър млад футболист: 1.Мартин Минчев (Черно море) 2. Валентин Антов (ЦСКА-София) 3. Светослав Ковачев (Дунав Русе)Най-добра футболистка: 1. Ивана Найденова (НСА) 2. Яница Иванова (НСА) 3. Симона Стоянова (Етър)Най-добър треньор: 1. Илиан Илиев (Черно море) 2. Красимир Балъков (Етър) 3. Николай Киров (Ботев Пловдив)Награда за мъжество и характер: Николай Бодуров (ЦСКА-София)Цялостен принос: Георги Иванов - ГонзоГолмайстор на сезона: Станислав Костов (Левски)Най-добър футболист в статистическите изследвания на ИнСтат: Марселиньо (Лудогорец)", "date": "2019.05.27", "title": "Тодор Неделев е Футболист на футболистите за втори пореден път"}
{"url": "https://offnews.bg/obshtestvo/vazmozhni-patishta-pred-evropa-na-vanshnopoliticheskata-stcena-704134.html", "text": "След изборите за Европейски парламент ви предлагаме лекцията на политолога Иван Кръстев - председател на УС на Център за либерални стратегии и изследовател в Института по хуманитарни и социални науки във Виена, \"Възможни пътища пред Европа на външнополитическата сцена\"Лекцията беше последвана от дебат с Росен Плевнелиев, президент на Република България 2012 – 2017, Ивайло Калфин, специален съветник на Комисаря по бюджет и човешки ресурси Г. Йотингер, вицепремиер и министър на външните работи (2005-2009) и на труда и социалната политика (2014.2016)Модератор е журналиста от БНР и председател на Асоциацията на европейските журналисти - България Ирина Недева.Дискусията беше организирана от Център за култура и дебат „Червената къща\" в рамките на Фестивал на идеите за Европа, на който OFFNews е медиен партньор.", "date": "2019.05.27", "title": "Възможни пътища пред Европа на външнополитическата сцена"}
{"url": "https://offnews.bg/analizi-i-komentari/ne-evropa-ne-e-na-raba-na-propast-704144.html", "text": "В страните от Европейския съюз излизат резултатите от евровота. Гласуването продължи три дни, а избирателната активност надхвърли 50%. В много от държавите водещи са десните партии. Как реагираха чуждестранните медии на предварителните резултати, ето:Financial Times, Лондон, ВеликобританияДесните и националистическите партии в Европа значително укрепиха позициите си в хода на състоялите се в уикенда избори за Европейски парламент. Но едва ли това може да бъде определено като техен полет, какъвто някои от поддръжниците им обещаваха и от който противниците им се опасяваха. Проевропейските партии издържаха, този път влязоха и зелените, и либералите.Тези избори дадоха още по-фрагментиран и раздробен парламент. За пръв път от 40 г. насам лявоцентристите и дясноцентристите изгубиха мнозинството си. Това неизбежно ще доведе до обстоятелството, когато по-малки партии ще получат по-голямо влияние и последствията ще се видят в екологичната политика, либерализирането на търговията и технологичното регулиране.Но революция тук няма да има. Линията на противоречията по важните въпроси – укрепването на еврозоната и големия дял в разпределението на рисковете между нейните членове минават през всяка от основните партии. А те едва ли ще променят своя курс. По повечето въпроси парламентът и така действа чрез променящите се коалиции. Сега проевропейските партии се нагърбват с нова отговорност – те ще трябва да се организират и да работят в обща дисциплина. Ще могат ли те да се обединят под ръководството на един човек, който ще бъде кандидат за Еврокомисията – това ще бъде първото изпитание за тях. И то може да се окаже твърде тежко за тях.Corriere della Sera, Милано, ИталияЕвропа е раздробена: политическата система, която в продължение на последните 60-70 г. диктуваше собствени правила, е сериозно разтърсена от състоялите се избори за Европарламент. Антиелитарните сили не пробиха, но засилиха своите позиции и непременно ще принудят ЕС да се вслушва в мнението им при избора на политиките, а в някои случаи те ще могат да задържат или да блокират важни решения.И тук излиза големият въпрос за всички близки години: ще може ли Европа, толкова разкъсана между страните и политическите съюзи, да отговори на въпросите на своите граждани и на предизвикателствата на света? При това с отслабени лидери?The New York Times, Ню Йорк, САЩПопулисти и националисти, стремящи се да отслабят позициите на Европейския съюз, увеличиха присъствието си в Европарламента, но едва ли е възможно това, от което много се бояха поддръжниците на основните партии, да се нарече ураган… Затова високата избирателна активност показва, че като никога проевропейски настроените избиратели имаха по-силни стимули да участват във вота.Като цяло резултатите от изборите показват, че борбата за бъдещето на блока – дали ще расте или ще отслабва интеграцията на европейските държави – тя само ще се засили. Разбира се, с получените повече гласове в Европарламента, популистите и националистите ще опитат да прокарат с натиск собствената си позиция по въпросите за контрол на имиграцията и бюджета. И те по-скоро ще правят опити да сринат плановете на проевропейците, като настояват за разширяването на пълномощията на държавите-членки, а не на бюрокрацията, която те считат за елитарна.Най-значителните последствия от тези избори ще се усещат именно там, където за това се борят лидерите на крайно-десните и популистите – в техните страни, особено във Франция и Италия, където те заплашват още повече да ерозират системните партии и целят разширяване на своето влияние. В продължение на месеци те говориха за тези избори като за лакмус за собствената им популярност.Die Welt, Берлин, ГерманияЕвропа направи своя избор. Повече от половината граждани, имащи право на участие в гласуването, направиха това – най-добрият показател за последните 20 години. И това не е изненада: навсякъде разговорът беше само за „съдбоносния избор“. А това показваше опасението от възраждане на национализма и популизма. Но въпросът не е само в този избор.Европа се нуждае от нов компас. И тези европейски избори са добра възможност ЕС да бъде върнат обратно в правилния курс в близките години. Идеи, проекти, работни документи и така са достатъчни, но досега те редовно изчезваха в недрата на Брюксел. Те преди всичко служеха за осигуряване на заетост на усърдните представители на 28 страни.За да не остават никакви съмнения: независимо от всички кризи, ЕС не е изправен на ръба на пропаст. Той не е заплашен от фатален срив. Механизмите му са твърде добре смазани, та да се счупят. Но съществува рискът ЕС да продължи да дава все по-слаби резултати при растящите издръжки, да се увеличава икономическата разпокъсаност между изтока и запада, севера и юга, и да отслабва чувството за общност сред европейците. Европейските избори могат да се окажат повратен момент: да се появи ново мнозинство и на европейската арена да излязат много нови играчи. Този свеж вятър носи големи възможности.The Washington Post, Вашингтон, САЩИзбирателите се трупаха на тълпи – най-високата активност за последните 25 години, за да изразят негативното си отношение към партиите, които в продължение на десетилетия налагаха в Европа политиката си, базирана на консенсуса.Лидерите на крайно-десните сили достигнаха най-добрите си резултати на ниво цяла Европа, но в сравнение с тези от 2014 г. ръстът им е незначителен. И това показва, че независимо от годините на неудовлетворение, избирателите още не са готови да се откажат от ЕС или пък да подкрепят лидери, които искат да го отслабят отвътре. Избирателите подкрепиха зелените и други проевропейски леви, като им показаха, че гражданите, негласуващи за традиционните партии, искат появата на нови свежи идеи, а не пълномащабна политическа революция.The Jerusalem Post, Йерусалим, ИзраелКакво ни казват на нас тези избори? В много страни крайно-десните получават от 10% до 30% от гласовете. Но такава е картината и при крайните леви. А делът на центристите се свива. И това е общата тенденция в Европа от момента на края на Студената война. Консенсусът се разклащаше в продължение на живота на двете последни поколения. И това не е изненада, като се вземе предвид, че ЕС не дава работни места и сигурност на тези поколения, които те искат.Като започнем със заплахите за сигурността, заради които някои европейски градове приличат повече на въоръжен лагер и завършим с неспособността да реши проблема с миграцията, ЕС не даде отговори на тези въпроси. Неговите лидери, например Жан-Клод Юнкер, предизвикват смут. Преди изборите той нарече националистите „глупаци“.След окончателното преброяване на гласовете в парламента предстои преговорен процес, докато се сменят партиите и блоковете. Но политиката на Европа ще запази своята раздробеност. Свиването на дела на центристите няма да сплоти крайните сили. Просто ще се появят още повече партии. Пророците на популизма и национализма не приключиха завземането на Европа, което предсказваха в последните десетилетия.Le Figaro, Париж, ФранцияЕманюел Макрон може да благодари на Марин ле Пен, а Марин ле Пен – на Макрон. Те се възползваха един от друг, за да затвърдят своята позиция лице в лице. Мобилизацията на силите, която предизвика държавният глава, напълно оправда себе си. Страхът от победата на националистите накара много от умерените, консервативните или социалдемократичните избиратели да направят полезния избор в полза на Натали Луазо.Но изграждането на кампанията около личността на Еманюел Макрон подтикна към наказателен вот срещу президента, който остава крайно непопулярен за населението. Така много радикални избиратели като консерваторите, а и революционерите, се обединиха за другия „полезен“ избор – в полза на Жордан Барел.Le Monde, Париж, ФранцияНад 1 000 акредитирани журналисти, залата за заседанията се превърна в огромен пресцентър, всичко бучеше, администрацията на Европарламента следеше хода на гласуването с размах. А резултатите се оказаха над очакваните – исторически.Историческа беше активността в целия Евросъюз. Над половината граждани с право на глас отидоха в изборните секции: 50,5% в 27 страни /с изключение на Великобритания/, по данните на Европарламента. Исторически стана и пробивът на популистките партии в целия ЕС. Както и отслабените позиции на двете политически формации, които почти 40 г. определяха политическия ландшафт в Европа – консерваторите от ЕНП и социалдемократите от ПЕС. И накрая – пробивът на зелените и либералите, единствените проевропейски и демократични формации, които успяха да се сдобият с реален ръст на гласовете.Сега остава да се разбере ще могат ли всички тези националистически партии да работят заедно – не по силата на разпределението на гласовете, а като сформират широка коалиция и дори да се обединят.", "date": "2019.05.27", "title": "Не, Европа не е на ръба на пропаст"}
{"url": "https://offnews.bg/futbol/tcska-uredi-kontrola-s-avstrijskia-shampion-704121.html", "text": "ЦСКА успя да си уреди контрола с шампиона на Австрия - РБ Залцбург, като датата на проверката ще бъде 3-и юли, съобщават от официалния сайт на \"червените\". Сребърните медалисти в Първа лига ще започнат подготовка си за следващия сезон на 9-и юни на базата в Панчарево, а до 4-ти юли ще проведат два лагера - в Тетевен и Капрун, Австрия.Официалното съобщение на сайта на \"армейците\" гласи:\"След заслужена почивка, футболистите на ЦСКА се събират на базата в Панчарево на 9 юни и ще започнат усилена подготовка за новия сезон. Отборът ни ще проведе две лагера - в Тетевен от 10 до 18 юни, а на 20 ще отпътува за двуседмичен престой в Австрия. Армейците ще отседнат в луксозен хотелски комплекс в планинския регион Капрун.По време на подготовката в алпийската страна ЦСКА ще изиграе 4 контроли срещу известни европейски клубове, с които ръководството преговаря в момента. Засега официално е потвърден приятелски мач срещу шампиона на Австрия Ред Бул Залцбург. Проверката ще се състои на 3 юли.Червените ще се приберат в София на 4 юли. Допълнително ще се прецени дали тимът ни ще изиграе контрола на \"Армията\" преди старта на сезона. Първият мач от евротурнирите е насрочен за 11 юли, а в уикенда на 13-14 юли ще бъде даден стартът на Първа лига.\"", "date": "2019.05.27", "title": "ЦСКА уреди контрола с австрийския шампион"}
{"url": "https://offnews.bg/kultura/spechelete-2-bileta-za-kontcerta-na-sting-u-nas-s-igrata-na-offnews-704122.html", "text": " и OFFNews дават възможност на един от вас да спечели два билета за концерта на Стинг у нас на 1 юни в зала \"Арена Армеец\" в София с нашата игра.За да ги спечелите, просто отговорете вярно на въпроса по-долу.Как е истинското име на певеца Стинг:а) Гордън Матю Томас Съмнърб) Гордън Матю Томас Корнуолв) Стийв Джонсън ТомасИмате време до 13:00 часа на 30 май. Може да дадете своя отговор като коментар в сайта или под публикацията във Фейсбук. Победителят ще бъде избран на случаен принцип сред отговорилите правилно. Името му ще бъде обявено в сайта, като той/тя ще бъде уведомен по електронната поща, с която се е регистрирал, или по Фейсбук.", "date": "2019.05.27", "title": "Спечелете 2 билета за концерта на Стинг у нас с играта на OFFNews"}
{"url": "https://offnews.bg/obshtestvo/pochina-dotc-d-r-valeri-marianovski-uvazhavan-urolog-ot-pirogov-704139.html", "text": "На 25 май 2019 г. почина нашият уважаван колега, учител и приятел доц. д-р Валери Марияновски, съобщиха от \"Пирогов\".Доц. Марияновски е известен уролог и началник на отделението по обща и спешна урология на УМБАЛСМ „Н. И. Пирогов“.Опелото ще се извърши на 27. 05. 2019 г. от 14 часа в храм \"Покров Богородичен\" (зад хотел \"Родина\").Поклон пред паметта му!", "date": "2019.05.27", "title": "Почина доц. д-р Валери Марияновски - уважаван уролог от 'Пирогов'"}
{"url": "https://offnews.bg/politika/tatiana-doncheva-balgarite-ne-zasluzhavat-drugo-osven-upravlenie-na-704133.html", "text": "„И Борисов спечели изборите, и БСП ги загуби. Двете твърдения са верни. Причините са в народопсихологията“, заяви лидерът на „Движение 21“ Татяна Дончева пред БНР.Според нея българският народ не наказва лъжци и крадци, толерира ги и този извод не се крепи само на традиционната подкрепа към Борисов и ГЕРБ, а и по подкрепата за лъжци и крадци, които „на всички избори се явяват“, и посочи Марешки и Иванчева, като такива примери.По думите ѝ българинът не наказва крадците, защото иска да е на тяхно място.Като бившата депутатка от БСП Дончева коментира тактическите грешки в кампанията на социалистите.Според нея в БСП няма фигура, която да замени Корнелия Нинова, защото селекцията, която беше направена - да изтласка напред само млади и неопитни хора, не разкрива лидер сред тях.Дончева коментира европейските резултати от евровота.", "date": "2019.05.27", "title": "Татяна Дончева: Българите не заслужават друго, освен управление на ГЕРБ"}
{"url": "https://offnews.bg/futbol/tcska-privleche-vkarval-na-barselona-shotlandetc-704146.html", "text": "Отборът на ЦСКА се подсили с нападателя Тони Уот, който подписа договор с клуба за 3 години, съобщава сайтът на \"червените\". Шотландецът идва от Сейнт Джонстън, където през изминалия сезон е отбелязал 8 попадения в различните надпревари. Той ще се присъедини към тима за старта на подготовката в началото на юни.Навършващият в края на декември 26 години футболист е шампион на страната си със Селтик през сезон 2012/13, спомагайки с 5 попадения за ценния трофей. В този период той отбелязва и изключително важен гол при победата с 2:1 над Барселона в мач от групите на Шампионска лига. По време на престоя си на \"Паркхед\" Уот е преотстъпен на Лиерс, където впечатлява с 10 гола в 16 мача в Юпилер лигата и това му осигурява трансфер в Стандарт Лиеж.Следват изяви в Чемпиъншип с екипите на Чарлтън, Кардиф и Блекбърн, както и в шотландския Хартс и белгийския Льовен. Досега в кариерата си Тони Уот е вкарал общо 49 гола, като в доста от тимовете е действал и на позицията зад нападателя, както и по фланговете.Новото попълнение на армейците има в актива си един мач за националния тим на Шотландия в контрола срещу Чехия през 2016 година, а също така е записал 9 срещи и 5 гола за младежката формация на родината си.", "date": "2019.05.27", "title": "ЦСКА привлече вкарвал на Барселона шотландец"}
{"url": "https://offnews.bg/drugi/talantat-na-evrofutbol-stefcho-hristov-e-republikanski-shampion-v-shta-704125.html", "text": "Спортният талант на Еврофутбол Стефчо Христов е новият републикански шампион по вдигане на тежести за кадети до 17 г.16-годишният варненец спечели и двете движения – изтласкване и изхвърляне, което му осигури и златото в двубоя в категория до 102 кг. Така той завърши състезанието, което се проведе в Хасково, с три златни отличия.Друг Спортен талант на Еврофутбол – Иван Банчев не успя да преодолее квалификациите на Световната Хюндай купа по стрелба с лък за мъже и жени, която се състоя през уикенда в Анталия, Турция.17-годишният ни спортист се класира 111-ти от 129 мъже от 43 държави и не успя да се класира за елиминациите. След това Иван проведе лагер.Михаела Чепишева отпадна във втория кръг на международния турнир по бадминтон за юноши и девойки в Глубчице, Полша.14-годишната ни състезателка отстрани в първия си мач британката Меган Бриърли с 2-0 гейма (21-15 и 21-15). За съжаление след това претърпя поражение от представителката на домакините Юлия Плавечка с 0-2.", "date": "2019.05.27", "title": "Талантът на Еврофутбол Стефчо Христов е републикански шампион в щангите при кадетите"}
{"url": "https://offnews.bg/kultura/kino-arena-mladost-sofia-i-arena-zapad-sofia-spirat-rabota-704138.html", "text": "Кино \"Арена Младост София\" и \"Арена Запад София\" спират да работят временно, става ясно от съобщение на сайта на кината. Оттам се посочва, че поради правни причини те трябва да преустановят работа, но се надяват скоро да заработят отново. Не се посочва срок за това обаче.Всички останали кина в страната, част от веригата, ще продължат да функционират, включително тези в софийските \"България мол\" и \"Дъ мол\". Според \"Капитал\", причината за спирането на работа на двете кина е спор между американската инвестиционна компания \"Apollo Global Management\" и дружества около създателя на веригата кина Стефан Минчев.Българинът отказал да обслужи заемите си от 30 милиона евро към ОББ и Пощенска банка, които пък продали обезпеченията на американската компания.С поредица прехвърляния, фалити и апортиране на терени и сгради активите се отдалечават от длъжника и кредитора. Заради празноти в законодателството кредиторите макар да имат тежест върху актива, реално нямат право да участват във фалита на последното по веригата дружество, се пояснява в публикацията.", "date": "2019.05.27", "title": "Кино 'Арена Младост София' и 'Арена Запад София' спират работа"}
{"url": "https://offnews.bg/futbol/slavia-dogovori-dvama-novi-704123.html", "text": "Президентът на Славия Венцеслав Стефанов е договорил двама нови футболисти, съобщава Спортал. “Белите” са си осигурили услугите на Николай Дюлгеров и Христо Попадийн.Дюлгеров вече не е част от македонския Работнички и ще премине в Славия като свободен агент. 31-годишният футболист се завръща на \"Овча купел\", където игра в периода 2007-2010 година. В България Дюлгеров е минал още през отборите на Миньор, Лудогорец, ЦСКА, Локо Пловдив, Септември, Нефтохимик и Царско село.Христо Попадийн, също пристига без трансферна сума след като напусна Дунав. Юноша на Левски, Попадийн записва кратки престои в Ботев Враца, Локомотив Мездра, Лудогорец и Витоша, преди да прекара последните два сезон в крайдунавския град.Очаква се \"белите\" да привлекат още няколко футболисти.“Имаме две сигурни нови попълнения. Това са Николай Дюлгеров и Христо Попадийн. Двамата ще се присъединят към Славия”, заяви босът на “белите”.", "date": "2019.05.27", "title": "Славия договори двама нови"}
{"url": "https://offnews.bg/obshtestvo/nad-1-mlrd-shte-sa-pushachite-do-2025-g-ima-li-po-dobra-alternativa-703778.html", "text": "Пушачите по света не намаляват - според Световната здравна организация до 2025 г. те ще са отново над 1 млрд. души. Въпреки многото налична информация за вредата от пушенето голяма част от пушачите не успяват да спрат цигарите или избират да не го правят. Затова в последните години усилията на редица компании са насочени към откриването на по-малко вредни алтернативи на цигарите.  Пушачите не трябва да са изправени пред дилемата \"откажи се или умри\". Винаги сме твърдели, че най-добрият вариант е спиране на пушенето, но ако това не е техният избор, пушачите трябва да бъдат насочени към по-добри алтернативи, заяви директорът глобални комуникации във \"Филип Морис Интернешънъл\" Томасо ди Джовани по време на събитието за технологии и иновации в тютюневата индустрия Technovation, което се проведе в швейцарския град Ньошател.Идеята за нагряване на тютюна вместо горене съществува от повече от две десетилетия, но едва в последните години и с напредването на технологиите става възможно създаването на продукти, които да са по-добра алтернатива за пушачите, допълват от \"Филип Морис\".  Според представените по време на събитието данни над 10 млн. души по света вече използват IQOS, като 70% от тях вече са преминали изцяло на устройствата или напълно са спрели да пушат. Каква е разликата между IQOS и цигаритеОсновната разлика между IQOS и цигарите е, че при IQOS е премахнат процесът на горене. Вместо това тютюнът се нагрява до много по-ниска температура от тази, при която започва процесът на горене. Тютюнът в цигарите гори при температура 600°C. При IQOS тютюнът се нагрява до 350°C. С липсата на горене се елиминира цигареният дим, който съдържа над 6000 вредни или потенциални вредни вещества, 1% от които причиняват развитието на свързани с пушенето заболявания. По-ниската температура позволява да се усети вкусът на тютюна, но нивото на вредните вещества е значително по-малко. От \"Филип Морис\" обясняват, че никотинът не е основният причинител на свързаните с пушенето заболявания и рискът от тях се намалява след премахването на процеса на горене и разработването на специалната технология за нагряване на тютюна. Оттам предупреждават, че макар и в много занижени количества, вредни вещества все пак остават, затова не може да се твърди, че липсва всякакъв риск при използването на продукта. Освен това продуктите съдържат никотин и употребата им води до пристрастяване. Как се произвеждат тютюневите стикове за IQOSЗа разлика от останалите тютюневи изделия, при които се използва фино нарязан тютюн, тютюневите стикове са изработени от стрит тютюнев прах, към който се прибавя вода, глицерин, гума гуар и пропилен гликол, за да се образува тютюнево фолио - реконструиран тютюн.След това фолиото се гофрира, добавят се ароматите и се изработват стиковете, като се добавят няколко филтърни компонента - куха ацетатна тръбичка, биополимерен филтър, целулозно-ацетатен накрайник на филтъра и външна хартия и хартия за накрайника. Тютюневият къс е обвит в хартия, ламинирана с алуминиево фолио, което предпазва тютюна от запалване и горене.Тютютневите стикове се произвеждат в Швейцария, Гърция и Италия, като се планира производството им да започне и в Румъния и Германия. Устройствата IQOS пък се произвеждат в Малайзия.Всеки тютюнев стик съдържа около 305 мг тютюн. Използват се основно три сорта тютюн - \"Вирджиния\", \"Ориентал\" и \"Бърли\", тютюнът се подбира и се комбинира. \"Филип Морис\" предлага девет тютюневи бленда, като у нас се внасят пет от тях. Създаването на успешни блендове отнема много време, за да се постигне добра комбинация на аромат с технологията за нагряване на тютюна, обясни Йоханес Пийненбург. Целта на компанията е до 2025 г. 40 млн. души по света да преминат на IQOS. Един от най-големите успехи за \"Филип Морис\" беше полученото преди седмици разрешение от страна на Американската агенция по храните и лекарствата (FDA) за продажба на IQOS в САЩ. Предпазарното заявление на компанията за пускане на продукта в продажба е преминало двегодишна строга оценка. Според Агенцията по храните и лекарствата \"продуктите произвеждат по-малко или по-ниски нива на някои токсини в сравнение с горимите цигари“.Агенцията потвърждава, че аерозолът, произведен от системата за нагряване на тютюн на IQOS, съдържа по-малко токсични химикали, отколкото цигарения дим, а много от идентифицираните токсини са с по-ниски нива в сравнение с тези в цигарения дим. Например, излагането на въглероден монооксид от аерозола при IQOS е сравнима с излагането в околната среда, а нивата на акролеин и формалдехид са съответно от 89% до 95% и от 66% до 91% по-ниски, отколкото при горимите цигари.Продължава и работата за това устройствата да стават по-удобни, но и по-привлекателни - например със създаване на нови блендове и създаването на възможността потребителите да могат сами да избират как да изглеждат техните устройства. Въпреки това целта на \"Филип Морис\" не е IQOS да се превърне в моден аксесоар, който да привлича младите или непушачите, защото основната идея е да се даде алтернатива на пушачите, обясни старшият вицепрезидент на компанията Бертран Бонвин, който отговаря за дизайна на продуктите.", "date": "2019.05.27", "title": "Над 1 млрд. ще са пушачите до 2025 г. Има ли по-добра алтернатива на пушенето?"}
{"url": "https://offnews.bg/tenis/federer-naprezhenieto-ne-uspia-da-povliae-na-igrata-mi-704127.html", "text": "Швейцарската легенда в мъжкия тенис Роджър Федерер не скри радостта си след пробедата си над Лоренцо Сонего с 6:2, 6:2, 6:4 в първия кръг на турнира от Големия шлем \"Ролан Гарос\".Маестрото сподели, че е усетил сериозно напрежение преди срещата, заради големите очаквания от страна на феновете при завръщането му в Откритото първенство на Франция след 4-годишна пауза.За последно швейцарецът участва в надпреварата през 2015, когато загуби от Стан Вавринка на 1/4-финалите. Сега Федерер ще срещне във втория кръг \"щастливия губещ\" от квалификациите Оскар Оте от Германия.\"Бях под напрежение - много хора очакваха да видят как ще се завърна тук. Това предизвика много отправено внимание към мен. Започнах мача добре, а това показва, че напрежението не ми е повлияло.Демонстрирах добра игра на централния корт на \"Ролан Гарос\". Продължителността на двубоя не беше проблем - нямах физически затруднения нито преди, нито след мача. А сега имам два дни и половина почивка. Това е идеалният старт на турнира за мен.Този сезон се навършват 20 години от първото ми участие в Париж и 10 от първата и единствената ми титла тук. Помня първата си изява в Париж като тогава не исках да играя в неделя. А този път сам поисках да ми сложат мача в неделя.Виждам много плюсове - ако спечелиш първия си мач и достигнеш втори кръг, то имаш два дни почивка. А ако загубиш, то имаш по-дълга ваканция. В Рим усетих напрежение в гърба и краката. Можех да изиграя още един мач, но реших да не рискувам преди \"Ролан Гарос\". Благодарение на това се чувствам отлично.Един тежък двубой с Циципас в Рим би ми създал множество проблеми. А на моята възраст да се справя с тях става по-трудно\", каза Федерер пред \"Tennis Channel\".", "date": "2019.05.27", "title": "Федерер: Напрежението не успя да повлияе на играта ми"}
{"url": "https://offnews.bg/politika/predsrochni-izbori-shte-ima-no-v-bsp-704141.html", "text": "Резултатите от изборите за ЕП, които според БСП трябваше да доведат до предсрочни парламентарни избори у нас, всъщност доведоха до извънреден вот в червената партия. Започваме процедура за избор на нов председател, ако утре Националният съвет одобри предложенията ни, заяви лидерът Корнелия Нинова на първата си пресконференция след загубата на евроизборите. Тя подчерта, че изборът на следващия лидер, за който пост ще се бори, ще се извърши пряко от всички членове на БСП. Тази поправка в Устава на БСП бе приета на конгреса през февруари 2017 г. по предложение на Нинова. Предстои НС да изработи правила и срокове за избора на нов лидер, което според Нинова няма да отнеме повече от два месеца. До месец пък всички структури на БСП ще трябва да проведат общински и областни конференции и демократично да си изберат нови ръководства, ако искат. Депутатите на БСП се връщат в Народното събрание, което напуснаха на 17 февруари тази година. Нинова не отчете отсъствието от пленарна зала като грешка по време на кампанията за евровота. Допреди две седмици пак бяхме извън парламента, социолозите обаче твърдяха, че сме равни или водим пред ГЕРБ, значи няма как напускането ни да е грешка, мотивира се Нинова. Тя съобщи и добрите новини за БСП - единствената партия сме която увеличава броя на евродепутатите си и на гласувалите за нея. На въпрос дали процедурата за избор на нов лидер е свързана със загубата на БСП на евроизборите, Нинова отговори: Нали не очаквате да кажа, че сме морални победители, това се случваше в едни други времена. През май 2013 г. Мая Манолова заяви: ние сме моралните и политически победители, след загубата на БСП на парламентарния вот. Гордея се, че най-голям брой преференции има в БСП, обяви Нинова като единствен коментар към неофициалната информация, че Сергей Станишев от пето е достигнал второ място в списъка за евродепутати на БСП. Нинова каза още: Голямата ни тревога за България е ниската избирателна активност, особено на фона на избирателната активност в Европа. Смятаме, че това е урок за всички партии. Да си вземем поука защо всички нас хората не ни харесват. Второ, ниската активност представлява и слаба легитимност, и слабо представителство на партиите. Всички взети заедно ще представляваме по-малко от 2 млн. българи. Това е проблем за политическите партии и за държавността. И трето, ниската активност прави значим корпоративния, фалшифицирания, купения вот, което е удар по демократичния избор.Въпреки ниската активност, искаме да поздравим всички, които гласуваха, независимо за коя партия. Това активна гражданска позиция и заслужава уважение. Най-сърдечно искам да благодаря на тези, които ни подкрепиха с гласуване - на активистите на БСП, на листата, на организатори, координатори, народни представители, членове и симпатизанти на партията, които участваха в кампанията и гласуваха. Знам, че са разочаровани, но искам да им кажа да не униват и че продължаваме напред с всички сили. Много коментари се чуха от вчера до днес. Ще си позволя да опровергая само един, за другите ще имаме много време да ги коментираме. Ще го направя точно заради тези хора, които участват в кампания и гласуваха за БСП, от уважение към тях, от благодарност и от уважение към истината. Масово се твърди от вчера, че ядрото на БСП, членовете на БСП, не са излезли да гласуват. Това категорично не отговаря на фактите и на числата. Ние имаме 450 005 гласа – това е ядрото на БСП и твърдя отговорно, че БСП излезе да гласува на тези избори. Всяко обратно твърдение и упрек към тези хора е неуважение към тях, което ние не можем да позволим. ", "date": "2019.05.27", "title": "Предсрочни избори ще има, но в БСП"}
{"url": "https://offnews.bg/politika/chlenovete-na-sik-sa-kato-rodilki-kazvash-si-nikoga-poveche-i-posl-704112.html", "text": "Стотици членове на секционни избирателни комисии (СИК) чакат пред сградата на управителя на София област на столичния бул. \"Витоша\", за да предадат протоколите от изборите за Европейски парламент. Автобуси от Етрополе, Правец, Ботевград, Костинброд, Ихтиман, Самоков, Долна баня, Костенец, Елин Пелин, Горна Малина, Божурище, Сливница, Драгоман, Своге, Годеч, Мирковo, Чавдар, Златица, Пирдоп, Челопеч, Антон и Копривщица са докарали по трима представители на всяка СИК от тези общини, заедно с чувалите с бюлетини. Пространството пред Съдебната палата е пълно с автобуси и полицейски автомобили. Недоспали членове на СИК са излезли, за да пушат. Щом виждат екипа ни, започват се оплакват от лошата организация и подпитват предлагаме ли закуски. Други дремят на седалките вътре или четат.\"Следващия път от ЦИК да ни осигурят служебни памперси! 30 часа не съм ходил до тоалетна, ако продължава така, ще трябва да ни сложат на хемодиализа\" – възмущава се Николай Крушарски.Повечето хора са на крак от 25, 28, 30 часа и повече. Вчера станали в 6 ч, отворили секциите в 7 ч и след приключване на изборния ден тръгнали от селата за Самоков, а оттам – за София. Имало график, по който трябвало да си предават протоколите в Районната избирателна комисия, но започнали закъснения, изчаквания на други СИК. И така към 11:30 ч. отпред още има чакащи хора.Вътре става бързо, протоколите ги заверяват за отрицателно време, но се забавихме, защото част от членове на СИК бяха отишли да пазаруват, разказва пред OFFNews млада жена от самоковска секция. Ние вече минахме, но чакаме колегите, за да си тръгнем към Самоков с рейса, обяснява тя. И уточнява, че от 35 часа е на крак. Не за първи път е в секционна комисия, наясно е с чакането и умората, но - \"не го правя, заради 50 лв. хонорар, заради партийни пристрастия и каузи е\". \"Ние сме като родилките - като мине раждането си казваш, никога повече, после - хайде още едно\", смее се жената, майка на две деца. Други обаче съвсем не са били на шопинг. \"Цяла нощ сме били в автобусите, в 2 след полунощ пристигнахме. Трябваше да влезем първи, но чакаме досега\", казва Елена Спасова.Според членовете на СИК организацията значително би се подобрила, ако не всички те, от над 60 секции, пристигат вкупом в София, а членове на РИК отидат по места. Така няма да има конвои с автобуси от областта, проверката и приемането на изборните протоколи ще се разпредели между повече хора от РИК и, съответно, ще приключва по-бързо. Но засега редът е такъв, какъвто е от десетилетия – чакане, чакане и пак чакане.И това е една от причините младите да се отдръпват от СИК и в тях да има все повече белокоси. Има хора на по 70 и повече години, трудноподвижни – не знам те как издържат, споделя Наташка Василева от СИК в Етрополе. Според нея въпреки изнервящото продължително чакане, в РИК работата вървяла бързо, а екипът бил любезен.Автобуси с членове на СИК има не само пред Сметната палата. Такива чакат и на площад \"Македония\" да тръгнат колегите им, за да доведат следващите членове на СИК от София област. Кога ще приключи предаването на протоколите засега не е ясно.", "date": "2019.05.27", "title": "Членовете на СИК са като родилки: казваш си 'Никога повече!' и после - хайде още едно"}
{"url": "https://offnews.bg/futbol/stanislav-kostov-otkazva-na-korejtci-704099.html", "text": "Нападателят на Левски Станислав Костов е отказал отлична оферта от водещ отбор от Южна Корея, твърди \"Тема Спорт\".Голмайсторът на Първа лига не се е изкушил от парите на азиатците.Основната причина е, че лидерът на \"синята\" атака очаква наследник и иска да е по-близо до семейството си.По време на зимната пауза благоевградчанинът отказа предложение да премине в турския Ерзурумспор и в крайна сметка Левски продаде там френската си звезда Габриел Обертан.През този сезон Костов има 24 попадения в 35 мача, но продължава да е сред най-нископлатените в отбора.", "date": "2019.05.27", "title": "Станислав Костов отказва на корейци"}
{"url": "https://offnews.bg/futbol/obiaviha-okonchatelnata-grupa-za-machovete-s-chehia-i-kosovo-704117.html", "text": "Днес станаха ясни избраниците на националния селекционер Красимир Балъков за предстоящите евроквалификации с Чехия и Косово. Впечатление прави името на нападателя на Славия Цветелин Чунчуков. Заради контузии от предварителния списък отпаднаха защитниците на ЦСКА Иван Турицов и Николай Бодуров, както и Марселиньо от Лудогорец.Ето и финалният списък с футболисти, които ще се явят за началото на лагер-сбора на 29 май, сряда, в Национална футболна база \"Бояна\":Вратари: Николай Михайлов (Левски), Пламен Илиев (Лудогорец), Христо Иванов (Етър)Защитници: Страхил Попов (Касъмпаша), Васил Божиков (Слован Братислава), Камен Хаджиев (Пушкаш Академия), Иван Бандаловски (Берое), Антон Недялков (Лудогорец), Иван Горанов (Левски), Кристиан Димитров (Ботев Пд), Виктор Генев (Черно море), Крум Стоянов (Етър)Полузащитници и нападатели: Ивелин Попов (Ростов), Георги Костадинов (Арсенал Тула), Галин Иванов (Халадаш), Кирил Десподов (Каляри), Кристиян Малинов (ЦСКА-София), Мартин Минчев (Черно море), Георги Илиев (Черно море), Тодор Неделев (Ботев Пд), Янис Карабельов (Славия), Цветелин Чунчуков (Славия), Георги Сърмов (Етър), Станислав Иванов (Левски), Станислав Костов (Левски), Исмаил Иса (Дунав).Допълнително ще бъдат обявени медийните активности на националния отбор, както и програмата му до изиграването на двубоя с Косово на 10 юни.", "date": "2019.05.27", "title": "Обявиха окончателната група за мачовете с Чехия и Косово"}
{"url": "https://offnews.bg/obshtestvo/obstrel-na-bazata-ni-v-kandahar-niama-postradali-704101.html", "text": "Военната база на летище Кандахар, Афганистан, в която са разположени български военнослужещи, е била подложена на обстрел на 25 май в 1:19 ч местно време (23:49 българско време на 24 май), съобщи Министерството на отбраната.Няма пострадали български военнослужещи при обстрела.", "date": "2019.05.27", "title": "Обстрел на базата ни в Кандахар, няма пострадали"}
{"url": "https://offnews.bg/futbol/liupko-petrovich-ostava-v-tcska-704100.html", "text": "Люпко Петрович ще се задържи в ЦСКА поне още един сезон, пише \"Тема Спорт\". Той ще продължи да изпълнява ролята на консултант на треньорския щаб.В момента сърбинът помага в работата на Добромир Митов, който застана начело на ЦСКА след напускането на Любослав Пенев.Не е изключено и наемането на още един кондиционен треньор. Ако се привлече още един асистент, то Петрович ще продължи да действа с функциите на старши треньор в сянка.От \"Българска армия\" ще хвърлят яснота около ситуацията малко преди старта на лятната подготовка.Очаква се Люпко Петрович да се върне в България на 4 или 5 юни. Той ще си вземе няколко дни почивка, след което ще следи футболисти в чужбина.", "date": "2019.05.27", "title": "Люпко Петрович остава в ЦСКА"}
{"url": "https://offnews.bg/sviat/izdirvaniat-ot-ispania-puchdemon-stava-evrodeputat-704126.html", "text": "Бившият председател на правителството в Каталония Карлес Пучдемон и екс-заместникът му Ориол Жункерас спечелиха места в новия Европейски парламент, съобщава испанският El Pais.Все още обаче не е ясно дали двамата политици ще могат действително да заемат своите места, тъй като те са обекти на съдебно разследване в Испания. Пучдемон в момента се намира в Белгия, където избяга от испанското правосъдие след референдума за независимост на Каталония, признат от Мадрид за незаконен. За да заеме мястото си в Европарламента, той ще трябва първо да се яви в Мадрид.Жункерас е задържан под стража в Испания с обвинението за подготовката и провеждането на нелегитимния референдум от 2017 г. за статута на Каталония. Адвокатът на Пучдемон Гонсало Бойе казва пред El Pais, че подзащитният му политик смята да присъства на церемониалната сесия на 2 юли в Страсбург, независимо от всички обстоятелства. Но не е уточнил как точно планира да направи това.Пучдемон избяга в Белгия скоро след отстраняването на ръководителя на женералитета в края на октомври 2017 г. В Испания срещу него и редица поддръжници бяха повдигнати обвинения в сепаратизъм, подстрекателство към метеж и финансови машинации след референдума за независимост на Каталония. Ако се завърне в страната, той може да бъде задържан.", "date": "2019.05.27", "title": "Издирваният от Испания Пучдемон става евродепутат"}
{"url": "https://offnews.bg/evropa/izbiratelnata-aktivnost-v-es-naj-visokata-ot-25-g-nasam-balgaria-e-n-704098.html", "text": "Средната избирателна активност в ЕС е най-високата от 25 години насам, показват данни, публикувани тази нощ от Европейския парламент.В изборите за нов ЕП с мандат 2019-2024 г. са се включили 50.95% от избирателите в 28-те страни членки на Европейския съюз, а това е по-малко само от резултатите до 1994 г.В България тенденцията е противоположната - все по-малко хора виждат смисъл в гласуването за евродепутати. Активността ни е 30.83%, а по-ниска е била само през първата година от членството ни - 2007-а, когато за първи път избираме евродепутати - 29.22%. Така се нареждаме сред четирите държави с най-ниска избирателна активност. След България са само Словакия (22.74%), Чехия (28.72%) и Хърватия (29.65%).№1 е Белгия - 89%, следват Люксембург - 84%, Малта - 72.6%, Дания - 66%.", "date": "2019.05.27", "title": "Избирателната активност в ЕС най-високата от 25 г. насам, България е на дъното"}
{"url": "https://offnews.bg/tenis/grigor-dimitrov-andre-i-radek-sa-strahotna-paketna-sdelka-704105.html", "text": "Първата ни ракета Григор Димитров отново не спести похвали за треньорския тандем, който сега го наставлява. В края на миналата година със съвети започна да се включва Андре Агаси, а преди по-малко от месец към него се присъедини и Радек Щепанек.Според Димитров, чийто сезон е доста колеблив, двамата са го инжектирали с доза оптимизъм и се чувства страхотно в момента. Българинът стартира с победа участието си на \"Ролан Гарос\", макар да премина през пет сета и повече от тричасов престой на корта срещу 317-ия в света Янко Типсаревич.\"Андре и Радек са една страхотна пакетна сделка за мен\", каза през смях Димитров за \"Франс Прес\". \"Те ми инжектираха така необходимата доза ентусиазъм и позитивизъм. Познавам ги от много време и имаме страхотна връзка\", сподели Григор и разказа как се е стигнало до съвместната им работа.\"Започнахме да говорим малко по-често и да обсъждаме колко седмици ще са ни нужни, колко седмици ще работим заедно. Сега всичко това е в миналото и действаме по план. Андре и Радек се разбират прекрасно, така че имам страхотна пакетна сделка\", заяви Димитров.", "date": "2019.05.27", "title": "Григор Димитров: Андре и Радек са страхотна пакетна сделка"}
{"url": "https://offnews.bg/politika/okonchatelni-rezultati-demokratichna-balgaria-pecheli-izborite-v-chuz-704106.html", "text": "Демократична България печели убедително европейските избори при вота на сънародниците ни в чужбина, показват окончателните резултати на ЦИК.Дясното обединение е получило 28,76 на сто от гласовете (6927 гласа), оставяйки с 6% разлика назад втората партия - ГЕРБ. Хората на Борисов са получили 22,16% от гласовете на българите зад граница (5388 гласа).На трето място е БСП с 15,41% (3714 гласа). Четвърти са ВМРО със 7,06% (1700 гласа). На пето и шесто място за ПП \"Възраждане\" и ДПС съответно с 4,25% и 4,06%.Коалиция \"Път на младите (НДСВ и Новото време) са получили 3,09%.2,96 на сто от гласовете са за Десислава Иванчева, а ПП \"Воля\" има 2,09%.654 са гласовете за опцията \"Не подкрепям никого\".", "date": "2019.05.27", "title": "Окончателни резултати: Демократична България печели изборите в чужбина"}
{"url": "https://offnews.bg/obshtestvo/avaria-ostavi-bez-topla-voda-chast-ot-tcentara-na-sofia-profilaktika-704110.html", "text": "Авария спря подаването на топла вода в част от центъра на София. Временно е прекъснато подаването в карето между между улиците Солунска, Княз Борис I, Парчевич и бул. Христо Ботев.От \"Топлофикация\" съобщават, че работят по отстраняване на повредата.Междувременно, от днес до 31 май заради профилактика топла водя няма да имат 5 столични квартала - \"Стрелбище\", \"Лагера\", \"Хиподрума\", \"Красно село\" и \"Бели брези\". Засегнати ще бъдат част от кварталите, както следва:• ж.к. „Лагера“ между ул. „Плиска“, ул. „Хризантема“, ул. „Житница“, бул. „Цар Борис III“ и ул. „Христо Матов“;• кв. „Хиподрума“ между ул. „Лерин“, ул. „Кюстендил“, ул. „Видлич“ и бул. „Цар Борис III “;• кв. „Красно село“ между ул. „Хайдушка гора“, ул. „Дойран“ и ул. „Кюстендил“;• ж.к. „Бели брези“ между ул. „Смърч“, ул. „Битоля“, бул. „Гоце Делчев“, бул. „България“, ул. „Кюстендил“ и ул. „Дойран“;• ж.к „Стрелбище“ между бул. „Гоце Делчев“,ул. „Твърдишки проход“,ул. „Нишава“, ул. „Руен“, ул. „Добри Христов“, ул. „Дедеагач“, ул. „Нишава“ и бул. „България“;\"Топлофикация публикува и списък на засегнатите адреси:ул. \"Балканджи Йово\" №2А, №2Б, №6, №7 , №8, №9,№13 , №15, №21, №24, №29, №31 и 25 училищеул. \"Христо Матов\" № 1, №3ул. \"Добрич\"№ 1, №2бул. \"Цар Борис ІІІ\" №60, №63, №67, №69, №74,№77, №81, №85, №86,№100, №112, №116ул. \"Плиска\" бл.1ул. \"Кратово\" №8, №8Аул.\"Лерин\" №1,19,24,33ул. \"Нишава\" №1, 2, 33, 34, 35, 36, 37, 40, 42, 43, 44, 46, 47, 52, 58, 60, 61, 66, 92, 99, 103, 106, 107, 108ул. \"Балчик\" № 1, №6жк. \"Хиподрума\" бл.138, бл.139Б, бл.139В, бл.132, бл.133, бл.134, бл.134Аул. \"Съвет на Европа\" №1ул.\" Смърч\" №2, №6,№7, №22, №24, №24А, №26ул. \"Хайдушка гора\" №21ул. \"Проф. Димитър Атанасов\"№9, №14, №19ул. \" Царево село\"№6, №7, №9, №10, №11А, №13ул.\" Кюстендил\" №23, №37, №49, №51, №53 №61ул.\" Чепино\" №4ул.\" Дойран\" №6, №10, №10Аул.\" Звъника\" №8Бул. \"България\"№43ж.к.\"Бели брези\" бл.1, 2, 3, 4, 5, 6, 7, 8, 9, 10, 11, 12, 13, 14, 15, 16, 17, 18, 19, 20, 21, 22, 23​, 24, 25, 26, 27, 28, 29, 30, 31, 32, 33, 34, 35ул. \" Искърски пролом\" №4ул.\" Гребенец\" №8ул.\" Битоля\" №6 ,27Площад \"Ручей\" №1ул. \"Твърдишки проход\" №7, 11, 18ж.к. \"Стрелбище\" бл. 61, 91, 93.", "date": "2019.05.27", "title": "Авария остави без топла вода част от центъра на София, профилактика в 5 квартала от днес"}
{"url": "https://offnews.bg/futbol/levski-vzima-trima-ot-septemvri-704109.html", "text": "Трансферите в Левски за новия сезон ще започнат със закупуването на трима играчи от Септември. Това са Асен Чандъров, Здравко Димитров и Георги Русев. Димитров бе желан от ЦСКА и румънски отбори, но \"сините\" са изпреварили конкуренцията, като са поискали и тримата таланти, съобщава \"Меридиан мач\".Според запознати от Левски ще заплатят повече 500 000 лева за да ги привлекат в състава. Неслучайно силният човек в Септември и баща на Асен, Румен Чандъров беше забелязан в компанията на ръководители на 26-кратните шампиони в ложата на \"Васил Левски\" при загубата от ЦСКА с 0:2. Асен Чандъров е кадър на школата на Левски, но така и не успява да се наложи и се мести в Септември. За сегашния си клуб е изиграл 33 мача в Първа лига през сезона, в които има 4 гола и 4 асистенции.За 28-те си мача пък Димитров се е разписал на два пъти, а Русев пристигна в Септември преди началото на сезона, след престой в Испания. И тримата са родени през 1998 година, което отлично пасва на амбицията на ръководството на \"сините\" да се набляга на млади и талантливи Така те кореспондират с изразената амбиция на новото ръководство на набляга на млади и перспективни българи за сметка на чужденците.", "date": "2019.05.27", "title": "Левски взима трима от Септември"}
{"url": "https://offnews.bg/politika/prezidentat-opredeli-niskata-aktivnost-kato-shamar-za-politicheskata-k-704116.html", "text": "Като \"шамар за политическата класа\" определи президентът Румен Радев ниската избирателна активност в европейските избори на 26 май.Днес той коментира пред журналисти резултатите от вота.„Искам да поздравя победителите. Успехът за ВМРО и най-големият успех според мен за „Демократична България\". Две неща искам да подчертая в тези избори – рекордно ниската избирателна активност. Тя според мен не е само шамар за политическата класа от огромното мнозинство, тя е повод много сериозно да се замислим, защото демократична Европа има почти два пъти по-голяма активност. Това показва, че ние продължаваме да се отдалечаваме от Европа, не само като качество на живот и управление, но и като динамика и пълноценност на протичащите в останалите европейски държави процеси“, каза държавният глава.Радев бе попитан и как ще коментира думите на МАрия Габриел от ГЕРБ, че тази кампания той е бил \"невидимият опонент\" на управляващите.Радев заяви, че според него БСП трябва да върне депутатите си в пленарната зала, но бил въпрос, който партията сама трябва да реши.Попитан дали има и други политически амбиции, президентът отговори: „Аз имам много ясни амбиции. Искам България да бъде правова, просперираща, европейска държава с върховенство на закона, с уважения на Конституцията, със силно образование, не само на хартия, с качествена инфраструктура, която да не бъде ремонт след ремонта, безкрайни ремонти и пропадания. (...) Аз ви казах, че така им е най-удобно да ме пакетират. Някои хора са свикнали да пакетират.\"", "date": "2019.05.27", "title": "Президентът определи ниската активност като шамар за политическата класа"}
{"url": "https://offnews.bg/politika/boriana-dimitrova-izbiratelnite-spisatci-sa-nerealno-visoki-izbirat-704104.html", "text": "Активността на вчерашния евровот не е толкова неочаквано ниска, по-традиция у нас на европейски избори се гласува по-слабо. Това обаче се дължи и на нереалистично високия брой избиратели в списъците, коментира социологът от \"Алфа рисърч\" Боряна Димитрова пред . Според нея реално избирателите са около 5 милиона и 100 хиляди, а не 6 милиона и 300 хиляди, както сочат избирателните списъци. Преизчислена върху реалния им брой, активността от вота на 26 май скача на 40-42%, а не е 26%.По данните на „Алфа Рисърч” малко под 50% от избирателите са използвали преференцията. „Това е доста висок дял, преференцията има значение, очакват се данни как вътре в партиите се разместват нещата”, коментира още Димитрова. Много висок дял на използване на преференциите има при гласоподавателите на БСП, както и при Демократична България и ВМРО.Изследване на \"Алфа рисърч\" сочи, че 30 на сто от анкетираните са за запазване на статуквото след изборите, а 32% искат да се запази настоящото положение, но да се направят някои персонални промени. 22% искат предсрочни парламентарни избори, като това са основни избиратели на БСП.", "date": "2019.05.27", "title": "Боряна Димитрова: Избирателните списъци са нереално високи - избирателите са 5,1 млн, а не 6,3 млн. Истинската активност е 40-42%"}
{"url": "https://offnews.bg/politika/borisov-chu-slavi-pravitelstvoto-fiksira-partijnata-subsidia-na-11-lv-704107.html", "text": "Министерски съвет прие промени в закона за политическите партии, според които държавната субсидия за партиите се фиксира на 11 лева на глас. Субсидията на политическите партии у нас, получили над 1% подкрепа на парламентарни избори, изненадващо се оказа не 11 лева, а 13,23 лева. Това стана ясно от във фейсбук преди около седмица. Главният прокурор разпореди дали са извършени нарушения на Закона за политическите партии при определяне на субсидиите за партиите за 2018 г. С решението на правителството, взето неприсъствено, се определят правила за формиране и разпределение на държавната субсидия, като се уреждат отношения във връзка с прилагането на закона в предходни години, съобщиха днес от правителството. Доразвива се уредбата, свързана с планиране на необходимите разходи за държавната субсидия, като се диференцират случаите, в които в рамките на бюджетната година правоимащите получават държавна субсидия за цяла календарна година или за по-кратък период. Също така се предвижда планираните по централния бюджет за съответната година разходи да бъдат индикативни.При така  предложената законова уредба общият размер на държавната субсидия за политическите партии и коалиции за една година ще бъде намален с 6,5 млн.лева.Предложеният начин на изчисляване на общия размер на държавната субсидия за политическите партии и коалиции ще бъде отнесен за периода от 26.05.2016 г. до изплатената към 30.04.2019 г. и икономията за бюджета би възлязла на 18,6 млн. лева, уточняват от \"Дондуков\" 1. ", "date": "2019.05.27", "title": "Борисов чу Слави: Правителството фиксира партийната субсидия на 11 лв. за глас"}
{"url": "https://offnews.bg/futbol/razvrazkata-v-seria-a-nastapi-milan-aut-ot-shampionskata-liga-704085.html", "text": "Развръзката за последните две места в италианската Серия А, които дават право на участие в Шампионската лига, настъпи едва в последния 38-и кръг. И четирите тима, които водеха битка за двете позиции в най-авторитетния клубен турнир, спечелиха срещите си и размествания в класирането в крайна сметка нямаше.Така отборите на Аталанта и Интер се присъединиха към шампиона Ювентус и втория Наполи. В Лига Европа пък участие ще вземат Милан и Рома.В Бергамо Аталанта спечели с 3:1 срещу Сасуоло и си осигури третото място с актив от 69 точки. В Милано Интер надви много трудно с 2:1 борещия се за оцеляване Емполи и го прати в Серия Б, а интригата се запази до последната секунда, тъй като и равенство оставяше гостите в елита.\"Нерадзурите\" поведоха в 51-ата минута чрез резервата Балде Кейта, а четири минути по-късно капитанът Мауро Икарди изпусна от бялата точка. Хамед Траоре изравни четвърт час преди края и смълча трибуните на \"Джузепе Меаца\".В 81-ата минута обаче Раджа Наинголан върна усмивките по лицата на интеристите, които преживяха инфарктни моменти до края на срещата. На няколко пъти вратарят Самир Ханданович бе последна преграда, включително и в последните секунди.В паралелните мачове Милан победи с 3:2 като гост СПАЛ, но остана пети. Рома пък надви Парма с 2:1 у дома в последния мач на легендата на \"вълците\" Даниеле Де Роси.", "date": "2019.05.27", "title": "Развръзката в Серия А настъпи, Милан аут от Шампионската лига"}
{"url": "https://offnews.bg/politika/borisov-saznavam-che-mozhem-da-popravim-greshkite-si-samo-s-mnogo-ra-704083.html", "text": "Вместо с пресконференция в изборната нощ, лидерът на ГЕРБ Бойко Борисов се обърна към \"всички български граждани, които днес гласуваха\" единствено от личния си профил във Facebook.Благодаря на всички български граждани, които днес гласуваха! Благодаря и на нашите избиратели, които ни подкрепиха и ни се довериха. Съзнавам, че нашите грешки, макар и осъзнати, може да ги поправим само с много работа, заяви Борисов.Благодаря Ви от сърце за подкрепата в този момент, тя ме мотивира още повече и отговорността ми пред Вас е още по-голяма. Обещавам Ви - само работа, работа и пак работа! - написа още лидерът на ГЕРБ.", "date": "2019.05.27", "title": "Борисов: Съзнавам, че можем да поправим грешките си само с много работа"}
{"url": "https://offnews.bg/sviat/gratckiat-premier-svikva-predsrochni-izbori-zaradi-provala-si-na-evrov-704082.html", "text": "Гръцкият премиер Алексис Ципрас обяви тази нощ, че ще свика предсрочни парламентарни избори след поражението на неговата партия СИРИЗА на евровота.Неговата партия остана на 9 процентни пункта зад опозиционната \"Нова демокрация\".При нормални обстоятелства мандатът на Ципрас трябва да изтече през октомври, отбелязва \"Ройтерс\".Ципрас каза в реч, че ще се срещне с гръцкия президент, за да обсъдят организирането на парламентарни избори веднага след приключването на втория тур на местния вот, насрочен за следващата седмица.", "date": "2019.05.27", "title": "Гръцкият премиер свиква предсрочни избори заради провала си на евровота"}
{"url": "https://offnews.bg/politika/demokratichna-balgaria-bie-i-gerb-i-bsp-na-izborite-v-chuzhbina-704086.html", "text": "Демократична България категорично печели изборите в чужбина, оставяйки зад себе си ГЕРБ и БСП. Това показват данните на ЦИК от гласуването на сънародниците ни зад граница към 6 часа тази сутрин при преброени 97,38 от секционните протоколи.28,68 процента от гласовете на емигрантите ни са именно за листата, водена от Радан Кънев. На второ място остава ГЕРБ с 22,10%, а на трето - БСП с 15,46%.В абсолютна стойност гласовете за Демократична България от чужбина при почти пълна извадка са 6855 и вероятно до голяма степен точно те ще се окажат решаващи за това обединението на ДСБ, Да България и Зелено движение да има свой представител в Европейския парламент.Към 6 часа в ЦИК вече са преброени 51 процента от всички секционни протоколи. Към този час 30,76% от гласовете са за ГЕРБ, 25,32% са за БСП, 12,78% - за ДПС. В ЕП със свой депутат влизат и ВМРО с 8,23% от гласовете и Демократична България, която среща подкрепата на 7,20 процента от гласувалите.", "date": "2019.05.27", "title": "Демократична България бие и ГЕРБ, и БСП на изборите в чужбина"}
{"url": "https://offnews.bg/ikonomika/bdzh-restartira-zabatachen-targ-137-mln-leva-bez-dds-sa-za-alstom-il-704039.html", "text": "Новото ръководство на БДЖ реши да поднови една от най-съмнителните обществените поръчки на бившето ръководство на компанията - за ремонта на електрическите и дизеловите мотриси \"Дезиро\" на \"Сименс\".Процедурата, която се точи от началото на януари 2017 година, е с внушителния бюджет от 137 милиона лева.След освобождаването на предишния борд на директорите, жп превозвача, новият мениджмънт дълго умуваше дали да не спре обществената поръчка и дали да не я раздели на четири отделни лота, което щеше да ускори много изпълнението ѝ. Реалността обаче е друга - през последните седмици явно интересите сделката да продължи по схемата \"Владко и Велко\" са надделели.В последния работен ден на миналата седмица - четвъртък, \"БДЖ-Пътнически преводи\" са взели решение да започнат директни преговори за ремонта на мотрисите \"Сименс\" с две компании - румънския клон на френския гигант \"Алстом\" и унгарското поделение на швейцалската \"Щадлер\".На основание чл. 55, ал. 2 те са поканени в 60-дневен срок да подадат първоначални оферти за участие в процедурата, от която на по-ранен етап бяха отстранени самият доставчик на влаковете \"Сименс\" и българския жп завод \"Експрес Сервиз\"-Русе.За 24 юли БДЖ са насрочили отварянето на първоначалните оферти на двамата участници допуснати до прякото договаряне. Те трябва да са валидни за срок от поне 6 месеца след датата на подаване на предложенията.Според източници на OFFNews двете компании, поканени за участие в процедурата, вече са се срещали с ръководството на БДЖ. Имало е и заплаха със съдебно обжалване, в случай че сегашната процедура за ремонта на \"Дезирата\" бъде спряна. Любопитното е, че и двата европейски производителя са били придружени от един и същ български представител - мениджър на компанията \"Жп Тракция\", която през последните години спечели по доста интересен начин милионни поръчки на националния превозвач.", "date": "2019.05.27", "title": "БДЖ рестартира забатачен търг: 137 млн. лева без ДДС са за Алстом или Щадлер"}
{"url": "https://offnews.bg/evropa/partia-brekzit-pecheli-izborite-vav-velikobritania-704087.html", "text": "Новата британска партия „Брекзит“ на Найджъл Фараж е първа на евровота във Великобритания с 31,5%, показват предварителни данни.Според тях управляващите тори са паднали до пето място след неуспеха да изведат Обединеното кралство от ЕС, предава АФП.Проевропейските либералдемократи са втори, следвани от лейбъристи, Зелени и консерваторите, сочат още предварителните данни.", "date": "2019.05.27", "title": "Партия Брекзит печели изборите във Великобритания"}
{"url": "https://offnews.bg/politika/tcik-othvarli-zhalba-na-ivancheva-sreshtu-chlen-na-rik-sadeben-zased-704089.html", "text": "ЦИК отхвърли жалбата на независимия кандидат за евродепутат Десислава Иванчева, в която се искаше комисията да обяви за несъвместимо участието на Мария Петрова Праматарова-Щуркова като член на РИК-23 в столицата. Лицето Мария Праматарова се е заело сериозно с моя живот – определя, като съдебен заседател дали сме виновни или невинни, освен това влияе и на кандидатурата ми за кандидат на Европейски парламент като член на РИК 23. И това ако не е конфликт на интереси и съответните институции не се самосезират, произволът в държавата ни става безграничен,  в съобщение до медиите. Знае ли някоя отговорна институция, че Мария Праматарова - Щуркова, докато е била съдебен заседател по нашето дело, е предложена и избрана за член на Районната избирателна комисия и от началото на април до настоящия момент участва в две функции - като съдебен заседател и член на комисията, информира Иванчева. Решението на ЦИК гласи: В Централната избирателна комисия е постъпила жалба с вх. № С-78-3 от 26.05.2019 г. от Дияна Лидиева Йорданова – председател на ИК „Десислава Петрова Иванчева“ за установяване на несъвместимост на член РИК 23-София на лицето Мария Петрова Праматарова-Щуркова, която се твърди, че е едновременно член на РИК 23 – София и фигурира в списъка на съдебните заседатели към Специализиран наказателен съд. Това лице, според жалбоподателя, е участвало в 14 състав на СНС, който е разглеждал дело № НОХД 2617/18 г. на Десислава Петрова Иванчева. Жалбоподателят моли, ако се установи идентичност на лицето Мария Петрова Праматарова-Щуркова то да бъде отстранено като член на РИК 23-София на основание чл.52, ал.2, т.5 ИК.С Решение № 47-ЕП от 23 април 2019 г. Централната избирателна комисия е утвърдила състава на РИК 23-София, в което е назначена за член и Мария Петрова Праматарова-Щуркова. Дори същото лице да е едновременно и в списъка на съдебните заседатели към Специализиран наказателен съд и да е участвало в 14 състав на СНС, който е разглеждал дело № НОХД 2617/18 г. на Десислава Петрова Иванчева, Централната избирателна комисия не установи наличието на несъвместимост по чл. 66, ИК. Цитираната в жалбата разпоредба чл. 52, ал. 2, т. 5 ИК не съдържа каквито и да е основания за несъвместимост.Предвид гореизложеното и на основание чл. 57, ал.1, т.26 от Изборния кодекс Централната избирателна комисия реши: Отхвърля жалба с вх. № С-78-3 от 26.05.2019 г. от Дияна Лидиева Йорданова – председател на ИК „Десислава Петрова Иванчева“ за установяване на несъвместимост на член РИК 23-София на лицето Мария Петрова Праматарова-Щуркова.Решението подлежи на обжалване пред Върховния административен съд чрез Централната избирателна комисия в тридневен срок от обявяването му. Десислава Иванчева, която бе осъдена на първа инстанция на 20 години затвор за подкуп, получи 1,85% от гласовете на избирателите според неокончателните данни на ЦИК и обяви, че . ", "date": "2019.05.27", "title": "ЦИК отхвърли жалба на Иванчева срещу член на РИК - съдебен заседател по делото срещу нея"}
{"url": "https://offnews.bg/politika/borisov-ochevidno-roliata-na-tcvetanov-e-silno-preuvelichena-704118.html", "text": "Правим грандиозен строеж, много политици са говорили, че ще правят тунели и проходи под Шипка, ама ние го правим. Това е важно - всеки ден работа. Поколения наред да се възползват от това, което си направил, коментира премиерът Бойко Борисов в Габрово. В града той инспектира ремонта на пътя Севлиево - Габрово.  Той благодари на всички български граждани, които са подкрепили ГЕРБ на евровота вчера. Очевидно е, че ролята на Цветан Цветанов е силно преувеличена. Този залп срещу него - като че ли без него няма да се спечелят изборите. Изтеглих го назад, структурите си работят, коментира Борисов. Доволен съм, щом сме победители, обяви по повод резултатите от изборите Борисов. ", "date": "2019.05.27", "title": "Борисов: Очевидно ролята на Цветанов е силно преувеличена"}
{"url": "https://offnews.bg/politika/tcik-globi-shesta-media-za-obiaviavane-na-rezultati-v-denia-na-vota-704092.html", "text": "Централната избирателна комисия глоби още една медия за обявяване на изборни резултати в деня на вота: Epicenter.bg. С нея глобените медии стават шест, след като вчера бяха санкционирани онлайн изданието на в. \"24 часа\", Dnevnik.bg, Pik.bg, Blitz.bg и Dir.bg.Публикуването на резултати преди обявяването на края на изборния ден е забранено от чл. 205, ал. 5 на Изборния кодекс.Под заглавието  Epicenter.bg публикува предварителни резултати от гласуването под формата на класация от автомобилно състезание, а именно: Генералските стрели – 32 км/ч, Червените асове – 24 км/ч, Вечните сараи – 12 км/ч, Воеводите на шосето – 7,7 км/ч, Бензиновия аптекар – 2,9 км/ч, Новите демократи – 4,9 км/ч, Азбукарите – 1,7 км/ч, Възрожденците – 1,1 км/ч.На медията, както и на останалите пет, ще бъдат съставени актове. Изборният кодекс предвижда глоба от 2000 до 5000 лева за нарушения при съобщаване на социологически проучвания. Когато нарушението се извърши повторно, глобата скача от 5000 до 10 000 лева.Вчера и pik.bg, и \"24 часа\" няколко пъти публикуваха директно с имена на партии временните резултати, без дори да прибегнат до традиционните класации на песни, филми и пр.Blitz.bg ги публикуваха в публикация, озаглавена \"Свежи данни от заведението на шеф БЛИЦ към 14.00: Бум в поръчките за Генералска гозба и Филе Елена“. Данните бяха публикувани под формата на информация за „цената на различни ястия от петата кулинарна сводка“, а именно: „Генералска гозба“ – 30,5 %, „Филе Елена“ – 27,3 %, „Мераклийски тас кебап“ – 14.1%, „Каракачански сач“ – 7.2%, „Специалитет по аптекарски“ – 2,99%, „Патриотична разядка“ – 1,2%, „Хайдушко мезе“ – 1,1% и „Азбучно плато“ – 1.2%. В статията изрично е отбелязано, че „Очаква се посещаемостта на масовото заведение на шеф БЛИЦ към края на изборния ден да достигне около 34%“.", "date": "2019.05.27", "title": "ЦИК глоби шеста медия за обявяване на резултати в деня на вота"}
{"url": "https://offnews.bg/politika/mladost-pak-e-buntovna-desislava-ivancheva-e-s-4-5-ot-glasovete-db-704091.html", "text": "Изключително любопитни са данните от гласуването в столичния 23-и многомандатен избирателен район, в който попадат Младост, Лозенец, Изгрев, Красно село и други столични квартали.При 68,68% обработени протоколи към 7 часа днес, в тази част на столицата ГЕРБ и БСП са с доста близки резултати. За партията на Бойко Борисов са гласували 28,22%, а за левицата 25,55%. Тук е изключително висок и процентът на гласувалите за Демократична България. Обединението на ДСБ и Да, България взема 19.39% от гласовете в 23-и МИР. Това е малко повече дори от подкрепата за формацията в центъра на столицата. Като цяло в цяла София десните са трета политическа сила.В столичния район е и най-високият процент на подкрепа за бившия кмет на Младост Десислава Иванчева. Тя получава 4,45% от вота. В останалите два МИР-а в столицата Иванчева също има висок резултат - над 3 процента от гласовете.", "date": "2019.05.27", "title": "Младост пак е бунтовна: Десислава Иванчева е с 4,5% от гласовете, ДБ - почти с 20%"}
{"url": "https://offnews.bg/politika/prezidentat-s-veto-na-promenite-v-zakona-za-darzhavnata-sobstvenost-704103.html", "text": "Президентът Румен Радев наложи вето на Закона за изменение и допълнение на Закона за държавната собственост. Държавният глава изрично заявява своята подкрепа за основната цел на промените в този закон – да се оптимизира и ускори процесът по изграждане на значими национални обекти. Той приветства и промените за насърчаване на инвестициите в индустриалния сектор. Независимо от това, президентът смята, че не е постигнат баланс между обществения интерес и защитеното от Конституцията право на собственост и вместо ефекта на ускоряване се създава риск от забавяне на важни инфраструктурни обекти.Според президента и сега предварителното изпълнение на отчуждителни актове е приложимо за национални обекти - магистрали, пристанища, летища, газопроводи и др. С предложените промени към тях се добавят обекти с национално значение, определени като такива със закон или с акт на Министерския съвет. Предвид липсата на критерии, по които Министерският съвет обявява обектите с национално значение, приложното поле на предварителното изпълнение може да засегне множество частни имоти без гаранции, че това са обекти за общо ползване в обществен интерес.Държавният глава възразява и срещу неравнопоставеността между дребните и едрите собственици на земеделски земи и горски територии, които ще се обезщетяват по различен начин. Тази промяна създава сериозен риск вместо да се ускори процесът на изграждане на значими национални обекти, той да бъде забавен.", "date": "2019.05.27", "title": "Президентът с вето на промените в Закона за държавната собственост"}
{"url": "https://offnews.bg/obshtestvo/v-stolichnia-tcentar-ovcha-kupel-i-orlandovtci-bez-voda-dnes-704037.html", "text": "\"Софийска вода\" предупреждава за спиране на водоподаването в някои столични райони заради планирани ремонти.Във връзка с подмяна на сградно водопроводно отклонение на ул. „Проф. Фритьоф Нансен“ в центъра се налага спиране на водоподаването от 9:00 до 18:00 часа по бул. „Евлоги и Христо Георгиеви“ - от ул. „Проф. Фритьоф Нансен“ до ул. „Георги Сава Раковски“.Във връзка с изграждане на сградно водопроводно отклонение на ул. „Рождество“ в кв. „Овча купел“ се налага спиране на водоподаването от 10:00 до 20:00 часа по ул. „Народно хоро“ - от ул. „Рождество“ до ул. „Буземска“.Във връзка с подмяна на сградно водопроводно отклонение на ул. „Нешо Бончев“ в кв. „Орландовци“ се налага спиране на водоподаването от 9:00 до 19:00 часа по ул. „Нешо Бончев“ - от ул. „Лястовица“ до ул. „Нешо Бончев“ №23.", "date": "2019.05.27", "title": "В столичния център, Овча купел и Орландовци без вода днес"}
{"url": "https://offnews.bg/politika/koj-glasuva-s-preferentcia-na-evrovota-dannite-po-partii-704084.html", "text": "Около половината от българите, гласували на евровота в неделя, са използвали преференция.В ефира на БНТ \"Галъп интернешънъл\" и \"Алфа рисърч\" представиха своите данни каква част от избирателите на основните партии и коалиции са гласували преференциално.Данните на \"Галъп интернешънъл\" са:Данните на \"Алфа рисърч\" са: ", "date": "2019.05.27", "title": "Кой гласува с преференция на евровота: данните по партии"}
{"url": "https://offnews.bg/sviat/upravliavashtite-v-rumania-s-edva-24-na-evrovota-prezidentat-johanis-704097.html", "text": "Президентът на Румъния Клаус Йоханис настоява правителството на СДП да подаде оставка след резултатите от евроизборите в страната вчера. Социалдемократическа партия събра едва 24% от гласовете. \"Избирателната активност е сензационна. Имаме около 50% участие на изборите за ЕС и 40% на референдума\", подчерта Йоханис. Румънците вчера гласуваха 2 в 1 - и на референдум за реформи в правосъдието. Проевропейските десноцентристки партии спечелиха изборите за европарламент в Румъния. Консерваторите от Национално-либералната партия и центристите от Алианс 2020 ССР-ПЛЮС (Съюз за спасение на Румъния-Партия на свободата, единството и солидарността) получават общо около 47 на сто от гласовете при около 80% от гласовете.В допитването румънците трябваше да кажат дали подкрепят, или не да бъде забранена амнистията на осъдени за корупция, както и дали да има забрана на извънредните постановления на правителството в областта на правосъдието.Според данните от екзитпол 80 на сто от гласувалите са отговорили с \"да\" и на двата въпроса, уточни БНР.", "date": "2019.05.27", "title": "Управляващите в Румъния с едва 24% на евровота, президентът Йоханис поиска оставката на правителството"}
{"url": "https://offnews.bg/politika/smazvashta-pobeda-za-demokratichna-balgaria-na-plazha-v-halkidiki-pe-704114.html", "text": "Гласоподавателите във \"ваканционните\" секции, открити в два гръцки курорта в Халкидики, дадоха категорична победа на \"Демократична България\" с над 48% от гласовете. За пръв път тази година заради почивните дни бяха открити две секции на полуострова - в Никити и в Неа Муданя.От общо 1036 гласа в двете секции 504 са за дясното обединение. На второ място е ГЕРБ с 221 гласа, на трето БСП със 131, а четвърти са ВМРО с 51.В Никити гласуваха внушителните за секция в чужбина 736 избиратели, от които 373 са дали вота си за Демократична България. Преференциалният вот там дава предпочитание на втория в листата Стефан Тафров, който печели 4 гласа повече от водача Радан Кънев - съответно 76 на 72.В секцията в Неа Муданя са гласували точно 300 души, а подадените действителни бюлетини са 297. От тях 131 гласа са за Демократична България, 85 за ГЕРБ, 32 за БСП, 13 за ВМРО. Тук водачът в дясната листа Радан Кънев печели 39 преференциални вота срещу 20 за втория в листата Стефан Тафров.", "date": "2019.05.27", "title": "Смазваща победа за Демократична България на плажа в Халкидики - печели почти 50%"}
{"url": "https://offnews.bg/futbol/georgi-todorov-triabva-da-sme-agresivni-sreshtu-etar-704113.html", "text": "Треньорът на Левски Георги Тодоров, заяви на пресконференция преди баража за Лига Европа с Етър, че всичко е възможно. Затова наставникът ще изисква от подопечените си да играят агресивно и да не оставят на противника да владее топката.Тодоров не спести критиките за представянето на \"синята\" отбрана. Той е на мнение, че ако Левски бе допуснал голове колкото ЦСКА и Лудогорец е щял да бъде шампион поне с 3-4 точки аванс.\"Надявам се хората, които почиваха, а някои от тях имаха и леки травми, да са готови за утре. До вчера Тиам не тренираше, но от днес ще е в строя и мисля, че няма да има проблем да вземе участие. Отборът ще изглежда така, както в последните мачове. Костов има проблем с коляното и затова не тренира оптимално, но се надявам да покаже най-доброто от себе си в последния мач и да помогне на отбора да спечели баража\", заяви Тодоров.\"Етър е дисциплиниран отбор. Никак няма да ни е лесно. Затова ще трябва да бъдем агресивни и да не им позволяваме да разиграват топката. В отбрана правим много грешки, но се надявам утре да не е така. Това е бараж и всичко е напълно възможно. Не смятам, че Етър ще играе дефанзивно. Само си спомнете как играха в гостуването на “Герена”. През първото полувреме те контролираха играта. Това е нещо, което не трябва да се случва в утрешния мач\", допълни още наставникът на \"сините\"\"Ако погледнете класирането, не е нормално Левски да е получил 37 гола. Ако ни вкарваха колкото на Лудогорец и ЦСКА, щяхме да сме шампиони поне с 3-4 точки разлика. Имаме големи проблеми в отбрана. Допускаме груби грешки. През цялото игрово време сме длъжни да сме в половината на Етър и да не им даваме да играят. Ако не го правим, ще имаме неприятности. Нужно е да бъдем агресивни\", каза още Георги Тодоров", "date": "2019.05.27", "title": "Георги Тодоров: Трябва да сме агресивни срещу Етър"}
{"url": "https://offnews.bg/112/mazh-naraga-drug-pri-spor-na-krastovishte-704111.html", "text": "37-годишен мъж наръга друг с нож при спор на пътя във Варна, съобщи МВР.Инцидентът е станал около 18:30 ч на 26 май на кръстовището на улиците Джеймс Баучер и Уилям Гладстон. Там възникнала конфликтна ситуация, която ескалирала до физическа саморазправа. Един от участниците пробол в гърба друг 30-годишен мъж и избягал. След издирване полицията го е задържала за 24 часа.Няма опасност за живота на пострадалия.", "date": "2019.05.27", "title": "Мъж наръга друг при спор на кръстовище"}
{"url": "https://offnews.bg/politika/za-prav-pat-v-istoriata-enp-i-sotcialistite-gubiat-mnozinstvo-liberal-704093.html", "text": "Европейската народна партия (ЕНП) остава първа политическа сила в бъдещия Европейски парламент с мандат 2019-2024 година, но губи позиции и взема по-малко места спрямо сегашния им брой в ЕП. Същото се случва с вторите - Алианс на социалистите и демократите в Европа. За първи път в историята на Европарламента двете големи политически семейства губят мнозинството си в Европарламента. Те имат съответно 180 и 152-ма депутати в 751-членния парламент, сочат предварителните резултати, публикувани на сайта на ЕП. Трета е Групата на алианса на либералите и демократите в Европа със 105 депутати, четвърти са Зелените с 67 места. Европейските консерватори и реформисти печелят 61 евродепутати.Двете антиевропейски и популистки групи печелят повече места в Европарламента. Групата \"Европа на нациите и свободите\" получава 57 евродепутати, \"Европа на свободата и пряката демокрация\" също ще имат повече места (54) благодарение на победата на партията на Марин Льо Пен във Франция и на Матео Салвини в Италия.ЕНП губи 37 места, социалдемократите - 35.Либералите от АЛДЕ с техните 105 места печелят с 37 повече благодарение на партията на Макрон.Зелените увеличават местата си с 15.Коментари\"Отсега нататък тези, които искат силен ЕС, трябва да обединят силите си - коментира резултатите Манфред Вебер - кандидат за председател на ЕК на ЕНП, цитиран от БНТ. - Затова и моята покана e към социалистите, либералите и зелените, защото зелените също са победителите от днес и затова те са възможни партньори. Мисля, че трябва да обединим усилията си в следващите пет години.\"\"Единствените, с които не бихме направили коалиция са крайнодесните партии - заяви Франс Тимерманс, кандидат за председател на ЕК на ПЕС. - Ние не споделяме еднакви виждания за Европа, за това какво е хуманно, какво е хуманизъм. Но бих работил с всички други партии, които споделят нашите виждания за прогресивна Европа и искат да вървят напред.\"\"Искаме мерки срещу климатичните промени, за социална справедливост и демокрация. Тези три теми ще бъдат на масата за преговори и ще изискваме и ще бъдем много ясни, че който и е да председател на ЕК трябва работи по тези въпроси и трябва да има промяна\", заяви Бас Ейкхаут - кандидат за председател на ЕК от Зелените.", "date": "2019.05.27", "title": "За пръв път в историята ЕНП и социалистите губят мнозинство. Либерали, зелени и популисти с още власт в ЕП 2019-2024"}
{"url": "https://offnews.bg/politika/61-24-prebroeni-glasove-gerb-30-77-bsp-25-01-dps-13-73-v-704090.html", "text": "ГЕРБ води с почти 6 процента пред БСП, показват данните на ЦИК при обработени 61,24 от гласовете. Данните са от 7 часа тази сутрин.Партията на премиера Бойко Борисов получава подкрепата на 30,77% от гласувалите, а Столетницата е била подкрепена от 25,01%.Третото място е за ДПС - 13,73%, а в ЕП свои представители ще имат още две партии - ВМРО - 8,06% и Демократична България - 6,9%.Марешката партия Воля е категорично под чертата с подкрепа от едва 3,55%.На седмо място по брой гласове излиза бившият кмет на столичния район \"Младост\" Десислава Иванчева. Тя е получила 1,7% от вота и изпреварва партии като НФСБ, Атака, Възраждане, АБВ и други.", "date": "2019.05.27", "title": "61,24% преброени гласове: ГЕРБ - 30,77%, БСП - 25,01%, ДПС - 13,73%, ВМРО - 8,06%, ДБ - 6,9%"}
{"url": "https://offnews.bg/sviat/politciata-arestuva-zapodozrian-za-vzriva-v-lion-704120.html", "text": "Френската полиция арестува заподозрян за бомбеното нападение в центъра на Лион миналата седмица. Арестуваният е 24-годишен студент по информатика, съобщи прокуратурата в Париж, цитирана от Франс прес и БТА. Френският вътрешен министър Кристоф Кастанер също обяви, че има заподозрян за атаката. При експлозията в Лион бяха ранени 13 души.Кадри от охранителни камери в района на взрива показаха мъж на велосипед, оставящ пакета, в който се е намирала бомбата. Полицията разпространи и снимки на издирвания мъж.", "date": "2019.05.27", "title": "Полицията арестува заподозрян за взрива в Лион"}
{"url": "https://offnews.bg/evropa/evroskeptitcite-pecheliat-v-italia-krajnodesnite-vav-frantcia-704096.html", "text": "Евроскептичната партия \"Лига\" на вицепремиера антиемигрант Матео Салвини печели евроизборите за Европейски парламент в Италия, показват екзитполовете. Във Франция крайнодясната националистическа партия \"Национален сбор\" също е първа в резултатите от вота, а лидерът ѝ Марин Льо Пен призова за разпускане на Националното събрание веднага след обявяване на резултатите от вота.ИталияИзненада е второто място на лявоцентристката \"Демократическа партия\". Трети са популистите от \"Пет звезди\", която управлява Италия в коалиция със Салвини.Изборите в страната преминаха при активност от 61%.Коментарът на политическия анализатор Франческо Галиети, цитиран от БНТ,бе: \"Салвини със сигурност е голяма фигура и винаги е забавно да го наблюдаваш. Той е много умел и хитър политически играч, но мисля, че има нещо подвеждащо във всички анализи тези дни относно националистите. Не мисля, че Льо Пен, Салвини и Орбан и всички други политици, които обикновено бихте поставили под общия знаменател \"националисти\", имат много общо. Те имат много различен дневен ред, често влизат в конфликт, приятелите на Салвини на изток са много негативно настроени спрямо фискалната позиция на Италия например, но всички тези хора знаят, че имат нещо общо, една обща цел - а именно разглобяването на настоящата европейска структура, която е центристка, голяма коалиция между Европейската народна партия и Партията на европейските социалисти. Те ще имат възможност буквално да \"взривят къщата отвътре\" и това ще се случи през третото тримесечие на тази година след лятото, когато новата Европейска комисия трябва да бъде избрана. Това е едно гласуване, на тях има е необходимо взаимодействие и сътрудничество само в този момент.\"ФранцияТолкова висока избирателна активност Франция не е виждала от 35 години - 52%. Освен победата на Льо Пен и активността обаче има и други изненади, сред които са и третото място за Партията на зелените (13%), и изключително слабото представяне на левите. Четвърти са десните - републиканците.", "date": "2019.05.27", "title": "Евроскептиците печелят в Италия, крайнодесните - във Франция"}
{"url": "https://offnews.bg/politika/95-20-prebroeni-6-mandata-za-gerb-5-za-bsp-3-za-dps-2-za-vmro-1-704119.html", "text": "Разликата между ГЕРБ и БСП се запазва на над 6 процента при последното обявено преброяване от ЦИК, в което са отчетени 95,2% от протоколите.Ето как изглежда резултатът към 12:00 ч на 27 май:Резултатите дават 6 места в ЕП на ГЕРБ, 5 на \"БСП за България\", 3 на ДПС, 2 на ВМРО и 1 на Демократична България.", "date": "2019.05.27", "title": "95,20% преброени: 6 мандата за ГЕРБ, 5 за БСП, 3 за ДПС, 2 за ВМРО, 1 за ДБ"}
{"url": "https://offnews.bg/112/tir-udari-zhena-na-struma-spriala-da-sipe-benzin-ot-tuba-704094.html", "text": "Шофьорка, останала без бензин в колата си, бе ударена на магистрала Струма от ТИР с македонска регистрация. Жената е в болница в Благоевград без опасност за живота след инцидента край Кочериново. Катастрофата е станала тази нощ, съобщи Дарик. Лекият автомобил с кюстендилска регистрация е спрял заради липса на гориво, а когато жената започнала да го бута към аварийната лента, за да сипе бензин от туба, тежкотоварният автомобил я ударил. Пострадалият \"Опел Корса\" е завъртян в обратна на движението си посока и избутан в мантинелата. Движението по автомагистралата не е затруднено, отцепена е само аварийната лента. Екипи на пътна полиция са на местопроизшествието. ", "date": "2019.05.27", "title": "ТИР удари жена на Струма, спряла да сипе бензин от туба"}
{"url": "https://offnews.bg/politika/74-92-prebroeni-gerb-vodi-s-6-pred-bsp-704095.html", "text": "ГЕРБ води с 30.62% пред БСП с 24.59% при обработени 74.92% СИК протоколи в РИК. Данните са към 8,45 часа днес.Разликата между първата и втората партия леко се увеличава спрямо 51-процентната извадка.Повишава се и процентът за ДПС. За движението към момента гласовете са 15.01%.На вчерашния евровот 7.76% са получили ВМРО, а 6.82% - Демократична България. И двете партии ще са с по едно място в ЕП.Под чертата остава партия Воля на Веселин Марешки, която въпреки агресивната си предизборна кампания е взела едва 3.54% от гласовете.1.69% е подкрепата за независимият кандидат Десислава Иванчева, а други 1.24% е взел друг независим - Минчо Христов.Останалите партии са с по-нисък брой гласове.", "date": "2019.05.27", "title": "74.92% преброени: ГЕРБ води с 6% пред БСП"}
{"url": "https://offnews.bg/obshtestvo/temperaturite-stigat-31-gradusa-dnes-704036.html", "text": "Днешният ден ще е предимно слънчев и с висока облачност, прогнозира Националният институт по метеорология и хидрология.След обяд над западните райони ще се образуват купести облаци и на отделни места, главно в планините ще превали и прегърми. Ще духа до умерен югоизточен вятър.Максималните температури ще са между 26° и 31°, по-ниски по Черноморието.Над планините ще е предимно слънчево, с по-съществени увеличения на облачността над масивите в Западна България и на отделни места там след обяд краткотрайно ще превали. Вятърът ще е до умерен от юг и с него температурите още ще се повишат; максималната на височина 1200 метра ще е около 21°, на 2000 метра – около 14°.Над Черноморието ще е предимно слънчево. Ще духа умерен югоизточен вятър. Максимални температури между 21° и 24°. Температурата на морската вода е 16-17°. Вълнението на морето ще е до 2 бала.", "date": "2019.05.27", "title": "Температурите стигат 31 градуса днес"}
