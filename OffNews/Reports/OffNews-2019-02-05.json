{"url": "https://offnews.bg/sviat/ruski-chinovnitci-sa-prikrivali-sluchaite-pri-koito-detca-pripadat-ot-696996.html", "text": "Чиновници и ръководители на образователни учреждения са скривали съобщенията за припаднали от глад ученици в Кемеровска област в Сибир, става ясно от отчета на комисаря по правата на децата за региона Дмитрий Кислицин. На 23 януари тази година, по време на сесия на областния съвет, Кислицин , при които ученици не се хранят в училище, защото родителите им не могат да си позволят да плащат за обяда. Част от бедните семейства нямали достатъчно средства, за да хранят децата и сутрин.Проверка в Кемеровска област е потвърдила изнесената от комисаря по правата на децата информация, че ученици са припадали от глад в Сибир.В отчета на Кислицин е посочено, че медицински работник в училището в село Пашково в Яшкинския район е докладвал за три припаднали от глад деца, но случаите не са регистрирани официално. Водата в училището пък е негодна за пиене.В редица училища в Кемеровска област само една трета от децата са се хранили в училище, тъй като родителите на останалите нямат пари да платят порциона.Комисарят по правата на децата за Кемеровска област е препратил информациите за припаднали от глад ученици в руския следствен комитет и в прокуратурата, тъй като чиновниците в областта до последно са се опитвали да прикриват докладваните случаи.", "date": "2019.02.05", "title": "Руски чиновници са прикривали случаите, при които деца припадат от глад в Сибир"}
{"url": "https://offnews.bg/kultura/bezplaten-detski-kontcert-obicham-muzikata-vav-varna-696984.html", "text": "В месеца на любовта Община Варна и Международният музикален фестивал „Варненско лято“ ще поканят деца и родители на първия за годината концерт от поредицата „Музикалните приказки на Госпожа Виола“, част от популярната поредица „Варненско лято за деца“ на 10 февруари от 11:00 в Зала 1 на Фестивалния комплекс.Традицията на фамилните концерти за деца и родители продължава вече девета поредна година при все по-нарастващ интерес, а от миналата година вече и на ново място, което да побере умножаващата се публика – Зала 1 на Фестивалния и конгресен център. В основата на музикалните истории са Госпожа Виола - Руми Петрова, музикант и продуцент, и диригентът Страцимир Павлов. Те събират около себе си младите таланти на морския град в изненадващо разнообразни тематични концерти.Концертът на 10 февруари, неделя, е посветен на любовта към музиката. Романтичната линия е развита в унисон с детските усещания, а темата е добър повод малчуганите да открият нови прекрасни мигове от света на музиката.На сцената ще излезе Младежкият симфоничен оркестър Варна при Националното училище по изкуствата „Добри Христов“. Ще се изяват и солисти балетисти, изпълнители на народна музика, певци и инструменталисти. Госпожа Виола, както всеки път, ще увлече децата от публиката в любимите им интерактивни игри, които ги превръщат в герои на музикалната сцена и ги възпитават в обич и уважение към изкуството.Началото на концерта ще бъде силно – с оркестъра на НУИ „Добри Христов“ и енергичната увертюра към операта „Сватбата на Фигаро“ от Моцарт, а след това най-малките – първолаците, ще изпълнят с цялото си очарование „Мила моя мамо“. Клавирно дуо третокласнички ще изсвири традиционната мелодия „Буги“, оркестърът и солисти балетисти от трети и четвърти клас ще представят изящния Валс на спящата красавица от Чайковски.Талантливите малчугани от Ансамбъл „Виолино“ ще изпълнят специален аранжимент на „О соле мио“, създаден специално за тях и оркестъра от Страцимир Павлов. Ще чуем и темата от филма „Кино Парадизо“ и обичаната композиция „Гранада“ от Августин Лара. Ансамбъл ударни инструменти, фолклорни мотиви, поп и джаз пиеси ще допълнят програмата на пъстрия концерт. А финалът ще донесе кулминация на настроението с ентусиазма на Марша на тореадора от операта „Кармен“ на Бизе.Входът за концерта „Обичам музиката“ на 10.02. от 11:00 в Зала 1 на Фестивалния комплекс е безплатен за деца и родители, и за всички приятели на музиката.", "date": "2019.02.05", "title": "Безплатен детски концерт 'Обичам музиката' във Варна"}
{"url": "https://offnews.bg/izvan-terena/kapitanat-na-real-madrid-vdiga-svatba-v-sevilia-696978.html", "text": "Капитанът на Реал Мадрид Серхио Рамос и партньорката му Пилар Рубио обявиха дата на сватбата си. Двамата ще се венчаят на 15 юни в Севиля, откъдето е Рамос.32-годишният защитник и и 8 лета по-голямата красива брюнетка обявиха новината по време на участието си в тв шоу. Двамата живеят на семейни начала от 2012 година, като имат три деца, последното от които се роди само преди месец, но не бяха официализирали връзката си.Рамос се пошегува с избора на Севиля, където игра за едноименния тим до 2005 година, преди да премине в Реал едва 19-годишен.\"Избрахме Севиля, защото отдавна вече сме в Мадрид и там ще дойдат по-малко хора\", каза Рамос и след това продължи сериозно.\"Правим го заради децата си, защото две от тях вече са големи и ще разберат този много специален за нас момент\", каза Рамос.Едно от изискванията към гостите ще бъде да оставят на входа мобилните си телефони и камерите, за да не развалят дискретността на тържеството. Испанските медии спекулират, че релизигиозният брак ще се състои в катедралата в Севиля, но двойката не го е потвърдила.", "date": "2019.02.05", "title": "Капитанът на Реал Мадрид вдига сватба в Севиля"}
{"url": "https://offnews.bg/politika/dbg-mereneto-na-muskuli-mezhdu-prezident-i-premier-za-venetcuela-e-na-696975.html", "text": "\"Политическата и икономическата криза във Венецуела са вече проблем на всички държави. Ето защо ДБГ смята за напълно неуместно меренето на \"мускули\" между българския президент и премиер, както и разноговоренето на официалните институции по отношение на престъпленията на левия диктаторски режим в една от най-богатите на петрол страни.\"Това се казва в позиция на ДБГ, изпратена днес от пресофиса на движението.Вчера  по кризата, след като по-рано редица европейски лидери признаха опозиционера Хуан Гуайдо за временен президент. След това бе свикано извънредно заседание на Съветът за сигурността при Министерския съвет, който излезе с друга позиция - България подкрепя партньорите си в ЕС и международната общност, които признават председателя на Националната асамблея на Боливарска република Венецуела Хуан Гуайдо като временно изпълняващ функциите на държавен глава с оглед скорошно провеждане на демократични избори за мирно разрешаване на кризата, предотвратяване на хуманитарна катастрофа, възпиране на по-нататъшна ескалация на напрежението и възможно масово насилие в страната, информира пресслужбата.Днес от ДБГ призовават правителството да предложи и прокара обща европейска позиция, съгласно която Организацията за сигурност и сътрудничество в Европа (ОССЕ) да подпомогне организацията и да извърши наблюдението на изборите, като по този начин да бъде гарант за излъчване на легитимна президентска власт във Венецуела.\"ДБГ счита, че единственото решение на кризата във Венецуела е провеждането на свободни и демократични избори за президент. Съпроводеният с манипулации вот в полза на Николас Мадуро преди няколко месеца само удължава агонията на латиноамериканската държава, която е в хиперинфлация, недоимък на населението и институционален блокаж. Всичко това води до протести и масово напускане на гражданите от страната, допринасяйки по този начин за увеличаване на световната емигрантска вълна\", посочват от Движението. \"ДБГ твърдо заявява, че на виновниците за институционалната разруха и дълбоката корупцията, в която е потънала латиноамериканската държава, трябва да бъде потърсена отговорност от международната общност\", се казва още в позицията.", "date": "2019.02.05", "title": "ДБГ: Меренето на мускули между президент и премиер за Венецуела е напълно неуместно"}
{"url": "https://offnews.bg/futbol/tcska-obiavi-oshte-edna-kontrola-696988.html", "text": "ЦСКА ще изиграе приятелски мач срещу Етър (Велико Търново) тази събота. Срещата на стадион \"Българска армия\" ще започне в 15:00 часа.Входът е свободен, но ще бъде отворен само сектор \"А\" на стадиона. Това ще бъде седма проверка за тима по време на зимната подготовка, след като \"армейците\" изиграха шест контроли в Испания.С Етър, ЦСКА премери сили и през лятото на базата в Панчарево, когато възпитаниците на Нестор Ел Маестро се наложиха над съперника си с 2:0.", "date": "2019.02.05", "title": "ЦСКА обяви още една контрола"}
{"url": "https://offnews.bg/politika/bsp-v-edin-hor-s-radev-da-se-snishim-da-mine-buriata-da-ne-se-mesim-696985.html", "text": "Лидерът на БСП Корнелия Нинова заяви, че партията не подкрепя намеса във вътрешните работи на Венецуела.\"Нашата позиция е ненамеса във вътрешните работи на трета държава. Прилагане на международното право и на върховенството на закона. Поддържане на диалог между управлението и опозицията във Венецуела - за намиране на мирно и спокойно излизане от ситуацията\", заяви Нинова.По съдържание изказването наподобява , който вчера също призова за ненамеса във вътрешните работи на Венецуела, спазване върховенството на международното право и диалог между управляващите и опозицията. Нинова подчерта още, че еврокомисарят по външна политика Федерика Могерини е заявила, че ЕС няма правомощия да признава държави и държавни институции и че това е правомощие на отделните страни от общността.\"Да сме наясно, че Европа не е взимала единно решение по това. Държави не само като Русия, а и Италия, Гърция, Румъния, Словакия, Словения, Кипър, Малта, Ирландия не са взели такова решение. Гледаме първо в нашето европейско семейство. ЕС не може да има единна позиция и всяка държава трябва да реши\", заяви Нинова.Тя  допълни, че дори генералният секретар на ООН Антониу Гутериш е обявил по-рано, че ООН няма да взима стана за спора във Венецуела.", "date": "2019.02.05", "title": "БСП в един хор с Радев: Да се снишим, да мине бурята, да не се месим за Венецуела"}
{"url": "https://offnews.bg/politika/bikov-bsp-bili-za-mirno-reshavane-na-problema-vav-venetcuela-nie-da-696979.html", "text": "Позицията на БСП и президента за Венецуела е симптом, че не могат да вземат ясна европейска позиция и ако управляваха България, щеше да изглежда нелепо и смешно. Така депутатът от ГЕРБ Тома Биков коментира на президента Радев и БСП относно ситуацията във Венецуела по време на пресконференция в централата на управляващата партия.Вчера държавният глава призова за ненамеса във вътрешните работи на Венецуела, а лидерът на БСП Корнелия Нинова излезе с подобно изявление днес. И БСП, и президентът Радев отказаха да се обявят в подкрепа на лидера на опозицията Хуан Гуайдо - което е официалната позиция на българското правителство, както и на редица европейски държави.\"БСП, вероятно разбирайки, че се влиза в тежък политически гаф, днес ако забелязахте, не застанаха зад позицията на г-н Радев. Друг е въпросът, че не успяха да заемат позиция. Те били за мирно решаване. Ние да не сме за военно решаване? И ние сме за мирно решаване на въпроса. Само че те питат каква е позицията ти, а не дали си за мирно или военно\", допълни Биков.\"Българският президент допусна политически гаф в позицията си по Венецуела - тя ни лишава от авторитет\", заяви още той.Според Биков позицията на президента не защитава националния интерес, за разлика от позицията на българското правителство.\"Ние се солидизираме с всички държави, които се солидизират по важни за нас въпроси. Какъв е мотивът на г-н Радев извън опазването на световния мир, към който той е поел някакъв глобален ангажимент, извън тези негови глобални игри за решаване на конфликта във Венецуела?\" - попита Биков.Той допълни, че от ГЕРБ напълно подкрепят позицията на правителството, тъй като това е \"една нормална позиция на една европейска страна, каквато е България\".", "date": "2019.02.05", "title": "Биков: БСП били за мирно решаване на проблема във Венецуела. Ние да не сме за военно решаване?"}
{"url": "https://offnews.bg/obshtestvo/aptekari-protestirat-s-zhalti-zhiletki-zaradi-novata-sistema-sreshtu-f-696987.html", "text": "Аптекари протестират с жълти жилетки срещу задължението да внедрят нов софтуер за борба срещу фалшивите лекарства.Системата трябва да бъде внедрена до 9 февруари. За въвеждането ѝ обаче не са осигурени средства, а 80% не са готови да се включат в новата система. От здравното министерство обявиха, че ще има 6-месечен гратисен период, в рамките на който няма да бъдат налагани санкции, ако системата не е въведена. \"На територията на страната функционират 3600 аптеки, като 2400 от тях имат договор с Националната здравноосигурителна каса, т.е. работят с компютри и специализиран софтуер. Тези търговци на дребно е необходимо единствено да си закупят четец, чиято стойност е между 180 и 200 лв. и еднократно да заплатят сумата от 50 лв. за свързване със системата. При тях не се изисква никакъв друг допълнителен ресурс\", заяви здравният министър Кирил Ананиев.\"За да работят останалите 1200 аптеки, най-малкото за да следят складовите си наличности, те също боравят с интернет и компютри, т.е. също трябва да си закупят единствено четец. Вярвам, че са единични случаите, при които аптека функционира без интернет и компютър. Ако има такива, при тях цената, която трябва да бъде заплатена за въвеждане на системата за верификация, е между 1500 и 2000 лв., еднократно. Мисля че това в никакъв случай не е непосилна цена, а още повече, за този регламент магистър-фармацевтите са уведомени от 2016 г.\", допълни Ананиев.Той беше категоричен, че България трябва да спазва европейското законодателство и по никакъв начин не бива да бъде допускано българските граждани да бъдат лекувани с лекарства несертифицирани в Европейския съюз.Фармацевтите обаче настояват да се срещна с представители на здравното министерство, като в противен случай обещават да затворят аптеките за ден - на 20 февруари. Те подчертаха, че едновременно със системата за верификация те трябва да въведат още националната система за реекспорт на лекарства и промените в националната система на НАП, като тези промени идват едновременно, но и несинхронизирано. Те са категорични, че не са против системата за верификация, но настояват държавата да плати за въвеждането ѝ, защото по думите им в противен случай това ще доведе до фалити на малки и средни аптеки. \"Към днешна дата цари пълен законодателен и управленски хаос, който по всякакъв начин стимулира монополите в здравеопазването, урежда интересите на големите международни концерни-производители на лекарства в ущърб на българските аптеки и българските пациенти. Ние сме против недомисленото въвеждане на четири нови мерки, без правителството и пряко финансово заинтересуваните от тях организации да покрият разходите за тях и да се допитат до нас, като експерти, как е най-ефективният начин за въвеждането им\", обявиха от Националната аптечна камара.\"Аптеките в България дават грижа на изстрадалите в годините на прехода български пациенти. В аптеките в България работят фармацевти, завършили образованието си с парите на българския данъкоплатец. Аптеките в България плащат данъци и осигуровки на българския бюджет, на българската здравноосигурителна система, на българската пенсионна система. Именно фармацевтите в българските аптеки са постоянно да нашите баби и дядовци, до нашите родители, до нашите деца, заедно с всички останали специалисти от системата на здравеопазването. Защо искате да убиете българската фармация? Няма да успеете!\", посочиха още те.", "date": "2019.02.05", "title": "Аптекари протестират с жълти жилетки заради новата система срещу фалшиви лекарства"}
{"url": "https://offnews.bg/tenis/stefanos-tcitcipas-veche-e-v-sofia-i-trenira-v-arena-armeetc-696990.html", "text": "Най-актуалната млада звезда в световния тенис Стефанос Циципас пристигна в София.Достигналият до топ 4 на Откритото първенство на Австралия грък вече направи тренировка на централния корт на \"Арена Армеец\" под аплодисментите на стотици деца, дошли с родители и учители за незабравимия Детски празник по време на Sofia Open 2019.За щастие на всички партньори в първата тренировка на Циципас на българска земя бяха последователно Димитър Кузманов и Александър Лазаров.Първият мач на световния №12 Циципас в София е срещу Ян-Ленард Щруф (Германия). За всички фенове на Стефанос ще има и специална сесия за автографи за присъстващите в залата, като точният ден и час предстои да бъдат обявени.", "date": "2019.02.05", "title": "Стефанос Циципас вече е в София и тренира в Арена Армеец"}
{"url": "https://offnews.bg/drugi/borbata-otnovo-s-naj-mnogo-pari-ot-darzhavata-696986.html", "text": "Българската федерация по борба отново ще получи най-много пари от държавата, показва справка за одобрените средства по проектите на спортните федерации по Програмите олимпийска подготовка и спорт за високи постижения за 2019 г., представена от Министерството на младежта и спорта.Борците ще получат 3 милиона лева, а на второ място е федерацията по волейбол с 2,2 милиона лева. На трето място е федерацията по лека атлетика с 2,045 милиона лева, а художествената гимнастика е на четвъртата позиция с точно 2 милиона лева.Тези спортове, както и боксът, вдигането на тежести, таекуондото и каратето влизат в т.нар. първа група. Това са спортове със спортисти с класиране в индивидуални спортове от 1-во до 3-то място на летни олимпийски игри между 2012 и 2016 г. и на последно проведено световно първенство, колективни спортове с класиране от 1-во до 8-мо място на летни олимпийски игри през 2012 и 2016 г.", "date": "2019.02.05", "title": "Борбата отново с най-много пари от държавата"}
{"url": "https://offnews.bg/tenis/kuzmanov-otpadna-ot-sofia-open-696992.html", "text": "Втората ни ракета Димитър Кузманов отпадна още в първия кръг на Sofia Open, след като загуби от холандеца Робин Хаасе с 2:6, 4:6. Кузманов нямаше много шансове срещу опитния Хаасе, който заема 54-то място в световната ранглиста, а в кариерата си е достигал до 33-та позиция и има две спечелени титли на сингъл.Холандецът успя да пробие два пъти съперника си в първата част, като Мико имаше два шанса за пробив на своя сметка, но не успя да ги реализира. Във втората част един пробив в полза на Хаасе реши всичко, въпреки че Кузманов имаше един шанс да го върне в осмия гейм, но не успя да го стори.В крайна сметка Хаасе затвори мача след час и 15 минути игра. На осминафиналите Хаасе ще се изправи срещу третия поставен в схемата Даниил Медведев от Русия, докато Кузманов продължава битката на двойки. Утре той и партньорът му Адриан Андреев ще се изправят срещу миналогодишните шампиони Хаасе и Матве Миделкооп в третия мач за деня на централния корт в \"Арена Армеец\", където програмата започва в 12:00 часа.\"Доста съм разочарован. Не показах максимума си, но Робин продължава заслужено напред. Не се получиха много от нещата, които планирах. Надявам се да постигна реванш срещу Хаасе утре в мача на двойки\", коментира Мико след загубата.В централния мач от програмата на втория ден французинът Гаел Монфис победи с 6:3, 6:4 сърбина Виктор Троицки. 33-ият в света Монфис отрази 4 точки за пробив на съперника и показа стабилна игра, като спечели с по един пробив в двата сета.", "date": "2019.02.05", "title": "Кузманов отпадна от Sofia Open"}
{"url": "https://offnews.bg/futbol/levski-izmakna-ravenstvo-ot-litovtci-video-696991.html", "text": "Левски завърши 1:1 със Судува контролна среща от лагера в Кипър. Бараускас даде аванс на литовския шампион, но малко след това Давиде Мариани възстанови равенството със страхотен снаряд от дистанция, а головете паднаха в рамките на две минути през втората част.Футболистите на треньора Георги Дерменджиев доминираха в притежанието на топката през почти целия двубой, но отново трудно създаваха голови положения. Силен мач изигра Паулиньо.Бразилецът непрестанно тормозеше противниковата защита отляво. Втори силен мач изигра юношата Илия Юруков. През втората част добре се включи и Луи Нганиони. В срещата участие не взеха Станислав Костов, Антони Белмонт и Жерсон Кабрал, които имат различни оплаквания.До днес Левски така или иначе нямаше победа, след като падна с 0:1 от китайския Хенан, 1:2 от Висла Плоцк (Полша) и 1:2 от Урал под ръководството на новия си треньор Георги Дерменджиев. Преди това \"сините\" завършиха 1:1 с руския Уфа, но тогава тимът беше воден от Славиша Стоянович.Последната проверка на тима на Острова на Афродита е в петък от 17:00 часа срещу сръбския Чукарички.", "date": "2019.02.05", "title": "Левски измъкна равенство от литовци (видео)"}
{"url": "https://offnews.bg/tenis/raj-za-detcata-po-vreme-na-sofia-open-696983.html", "text": "В истински детски рай се превърна „Арена Армеец“ в третия ден от началото на Sofia Open 2019. Сред първите, които огласиха със смях детския кът бяха трите деца на футболиста Дарко Тасевски и половинката му Ромина.Часове преди да посрещнат татко си, който се връща в България от лагер с отбора на Славия, Дария, Давид и Антонио се радваха на различните забавления заедно с майка си, която е носителка на титлата „Мис България“ 2010.Тримата дори заедно влязоха в огромен сапунен балон, включиха се в игра на народна топка, размениха няколко удара на корта за мини тенис и още доста атракции, преди да влязат в залата, за да погледат и тенис.Фернандо Вердаско раздава дълго автографи на ентусиазирани от срещата със звездата българчета. На специално изграден мини корт Сантяго Гонсалес и Айсам-ул-Хак Куреши играха с всички желаещи да се докоснат до тениса.Детският парк на забавленията предлага различни активности – мини тенис, четене за малки и големи, училище за приложни изкуства, игра на народна топка и много други. Kids Day в „Арена Армеец“ ще продължи през целия ден.", "date": "2019.02.05", "title": "Рай за децата по време на Sofia Open"}
{"url": "https://offnews.bg/sviat/papata-e-gotov-da-bade-posrednik-pri-krizata-vav-venetcuela-ako-madur-696994.html", "text": "Папа Франциск заяви днес, че е съгласен да има посредническа роля във Венецуела, но само при условие, че и двете страни в политическата криза в южноамериканската държава поискат това от него.Венецуелският президент Николас Мадуро каза вчера, че е писал до папата, за да го покани да улесни диалога между него и опозицията.\"Ще отворя писмото. Ще видя какво може да се направи, но първоначалните условия са и двете страни да го поискат\", каза Франциск пред журналисти на борда на самолета, с който се връща от визитата си в Обединените арабски емирства.Председателят на Националното събрание Хуан Гуайдо - когото САЩ и редица европейски и южноамерикански страни признават за и.д. президент - призова Мадуро незабавно да подаде оставка.", "date": "2019.02.05", "title": "Папата е готов да бъде посредник при кризата във Венецуела, ако Мадуро и Гуайдо го поканят"}
{"url": "https://offnews.bg/sviat/britantci-i-grazhdani-na-es-v-kralstvoto-prizovavat-za-nov-referendum-696981.html", "text": "В писмо до британския премиер Тереза Мей, до водача на опозицията Джереми Корбин и до европейските лидери групата за граждански права „Новите европейци“ призовава за втори референдум в деня на евровота с цел излизане от задънената улица, в която се намира страната.Освен седмината председатели на градските групи на „Новите европейци“, призивът е подписан и от британски и европейски граждани във Великобритания и в държавите-членки на ЕС. Писмото до Мей, Корбин, Доналд Туск, Мишел Барние, Жан Клод Юнкер, Антонио Тайани и Ги Верхофстад е публикувано днес в сайта Europa United.Бившият депутат от Лейбъристката партия и основател на „Новите европейци“ Роджър Касале подчертава, че призивът е до лидерите на ЕС, които трябва да предложат на Великобритания 3-месечно удължаване така, че да може да се проведе нов референдум на 23 май, в деня на европейските избори. Участниците в кампанията настояват Лейбъристката партия да подпише споразумението за оттеглянето, но само след удължаване на срока, след приемане на референдума и след гаранции на законодателите за него.„Не можем повече да устояваме на несигурността и сътресенията в живота ни и този на нашите приятели, семейства, колеги и други хора в Европа. Време е да действаме, време е да прережем Гордиевия възел, който задушава всичко наопаки. На гражданите на ЕС се обещават гаранции за правата им в Обединеното кралство, ако Великобритания напусне ЕС без сделка, но ситуацията на британците в ЕС при такива обстоятелства е все още несигурна“, коментира Роджър Касале.Според него „драстичните проблеми изискват драстични решения – не може да се живее в постоянно състояние на несигурност и рисковете от това да се позволи на Великобритания да напусне ЕС без сделка са много големи“. Той е категоричен, че ако се проведе нов референдум на 23 май и Великобритания гласува за оставане в ЕС, член 50 ще бъде отменен, споразумението за излизането ще бъде нищожно и британските членове на Европарламента ще могат да заемат местата си в новия му състав на 2 юли. Ако Великобритания гласува за напускане, тя ще направи това при условията на споразумението за оттеглянето, а държавите-членки ще добавят допълнителни членове на ЕП, които да заменят британските въз основа на предварително договорената формула, допълва Касале.В писмото подписалите се настояват споразумението да се гласува незабавно. Ако Лейбъристката партия гласува за него, то ще стане закон, се уточнява в текста. Конкретен е призивът към Джереми Корбин да „предприеме този курс на действие, но само след като е осигурил другите мерки, изложени по-долу в обръщението“. Условие за гласуване на споразумението за напускане трябва да бъде ангажиментът за нов референдум. Без този ангажимент, т.е. без законодателни гаранции за референдума, лейбъристите трябва да продължат да отказват подкрепа за споразумението. А британското правителство следва да поиска 3-месечно удължаване на чл.50 до 29 юни 2019 г., за да се проведе референдумът, а ЕС трябва да приеме това искане.Референдумът трябва да се проведе в деня на европейските избори, четвъртък, 23 май. Избирателната комисия вече се подготвя за този ден и трябва да добави референдума към бюлетините, което е напълно осъществимо. Трябва да има правилен избор между напускането на ЕС при условията на споразумението за оттеглянето и оставането в Европейския съюз, настояват подписалите се. Според тях 3-месечното удължаване означава, че процесът на Брекзит приключва преди новият Европейски парламент да свика първата си сесия в Страсбург на 2 юли т.г.„Пет милиона граждани продължават да се люшкат на ръба на скалата. Приканваме ви да създадете сигурност за тях. Изрежете Гордиевия възел: приемете споразумението за оттеглянето, проведете втори референдум в деня на европейските избори и дайте и на нас, и на другите възможността да си върнем контрола над живота си, да се освободим от безпокойството и несигурността, предизвикани от сегашната безизходица“, завършва емоционалният призив. Само от правителството на Тереза Мей обаче зависи дали той ще бъде внесен в парламента за разглеждане.", "date": "2019.02.05", "title": "Британци и граждани на ЕС в Кралството призовават за нов референдум в деня на евровота"}
{"url": "https://offnews.bg/politika/gerb-shte-othvarli-vetoto-na-prezidenta-varhu-skandalnite-promeni-v-za-696989.html", "text": "ГЕРБ ще отхвърли ветото на президента Румен Радев върху промените в Закона за защита на личните данни, съобщи пред bTV председателят на правната комисия в парламента и депутат от ГЕРБ Данаил Кирилов.В понеделник Радев върна за ново обсъждане в Народното събрание разпоредбa от Закона за изменение и допълнение на Закона за защита на личните данни с възражения срещу установените критерии при обработването на лични данни за журналистически цели и за целите на академичното, художественото или литературното изразяване.Президентът подчертава, че европейският регламент, който е причина за приетите промени, изисква държавите членки на ЕС чрез закон да постигат помиряване на правото на защита на личните данни с правото на изразяване и информация. Едновременно с това обаче регламентът не съдържа, нито препоръчва да има превес и надмощие в упражняването на едното право над другото, т.е. защитата на личните данни да е за сметка на свободата на изразяване и информация.Депутатът от ГЕРБ Данаил Кирилов обаче е категоричен, че и дума не може да става за цензура.Тази редакция, която са приели колегите от вътрешната комисия в НС и е потвърдена от парламента, съответства на решенията на Европейския съд. Колегите са намерили най-точния баланс, който е във ваша полза - на разследващите журналисти и на учените, твърди Кирилов.Ние не сме защитени - публичните лица нямаме абсолютно никаква защита или преференция. Напротив - в по-лошо положение сме поставени пред всеки друг обикновен гражданин. Така че ще продължим да бъдем обект на разследвания, каза още  председателят на правната комисия в парламента.", "date": "2019.02.05", "title": "ГЕРБ ще отхвърли ветото на президента върху скандалните промени в Закона за личните данни"}
{"url": "https://offnews.bg/obshtestvo/na-pernishkata-magistrala-80-km-ogranichenie-na-skorostta-za-4-metra-696953.html", "text": "Скоростната магистрала на Перник е пример за път, на който никой не е сигурен с колко километра трябва да се движи, за да не нарушава ограниченията за скоростта. За абсурдите по пътя, част от международния София – Скопие, разказа бТВ. Селото Бела вода се води част от Перник и табелата за край на селото-квартал не отменя табелата, че сте на територията на града.Има край на населеното място на квартал Бела вода. Началото на град Перник започва от пътен възел Батановци и свършва на пътен възел Даскалово. Законът позволява, когато едно населено място е изградено по дължина на пътя и главен път минава по урбанизирана територия, и когато имаме разстояние между различните селищни образувания на повече от 1 километър, да се слагат допълнително такива табели за начало и край на селищното образование. В момента Перник започва от пътния възел и цялостно трябва да е 50 ограничението на скоростта. 2006 година е изграден проекта за постоянна организация на този път и в него на няколко места е редуцирана скоростта. Правилното поставяне на тази табела, трябва да изписва Град Перник и отдолу да бъде изписано край на квартал Бела вода“, каза началникът на Пътна полиция в Перник Слави Лазов, цитиран от zapernik.com. Перлата в короната на абсурдите на пернишката магистрала е знак ограничение 80 км/ч., който важи точно 5 метра. Причината е, че следва кръстовище, което го отменя. След кръстовището пък е позволено да се кара с 50 км., защото е в населено място и няма друг знак. Лазов призна, че знакът не е поставен правилно. Има писма - от 2 години, да бъде преместен знака, но това зависи от стопаните на пътя, а не от Пътна полиция, допълни още Лазов. По думите му КАТ контролира ограничението на скоростта в района до 80 км.", "date": "2019.02.05", "title": "На пернишката магистрала: 80 км ограничение на скоростта за 4 метра"}
{"url": "https://offnews.bg/obshtestvo/naj-posle-hvanaha-zmiata-izbiagala-v-plovdivski-mol-696995.html", "text": "\"Хванахме беглеца!\" - съобщи тази вечер във Facebook страницата си Търговският административен център „GRAND“ - Пловдив и публикува снимка на залавянето на избягалата змия.Именно в този търговски център анакондата избяга от новооткрит зоомагазин в сградата.Издирването й продължи през целия ден, в него се включиха екипи на полицията, пожарната, екоинспектори.Собственикът на змията я е открил в западната част на сградата и я е отнесъл извън търговския център.След днешното издирване на анакондата Управителният съвет на \"GRAND\" е взел решение за прекратяване на договора с наемателя на зоомагазина, съобщава Радио Пловдив.", "date": "2019.02.05", "title": "Най-после хванаха змията, избягала в пловдивски мол"}
{"url": "https://offnews.bg/psihologia/formulata-za-shtastie-v-balgaria-4-chlenno-semejstvo-obrazovanie-i-d-696977.html", "text": "Българите са почти щастливи, сочи първият национален Индекс на щастието, направен по поръчка на списание „Мениджър“.Той се базира на представително изследване на \"Джи Кънсълтинг\". Според него към края на 2018 г. средният индекс на щастието за страната е 56 точки от 100 възможни. Средният глобален Индекс на щастието за 2018-та е 60.9 точки, според изследването на The Happiness Alliance. България е с почти 5 пункта под него.Най-голяма група от българите - 45% - се описват като почти щастливи, а 31% се смятат за нещастни.  С нарастване на възрастта стойностите на Индекса на щастие се понижават, като има два сериозни срива. Първият е след 30-годишна възраст, а вторият - след 70. С повишаване на образователното равнище нараства и усещането за щастие, показва изследването. Високите лични доходи, особено над 1500 лв., намаляват рязко относителния дял на нещастните, но не увеличават дела на щастливите.Най-щастливи у нас са хората в четиричленни домакинства (най-често семейства с две деца). Индексът на щастието пада при самотните, но и при многочленните домакинства от 5 и повече души.Представителите на малцинствата имат между 10 (българските турци) и 20 пункта (ромите) по-нисък Индекс на щастието от представителите на мнозинството.Средните стойности на Индекса на щастието не варират по факторите пол и големина на населеното място, но най-голям относителен дял нещастни се регистрира в малките градове.Социалните групи и категории с най-висок дял „нещастни” са:• Роми - 67% от всички представители на категорията• Лица на възраст 70+ г. - 52%• Лица с основно или по-ниско образование - 49%• Живеещите в едночленни домакинства (самотни) - 47%• Турци - 46%• Безработни - 44%• Пенсионери - 43%• Лица с личен доход под 500 лв. - 43%.Измеренията, в които са регистрирани най-благоприятни за Индекса на щастието резултати са:• Социална подкрепа от най-близките - 73.9 от 100 точки• Психично здраве - 70.0 точки/ от 100 т.• Физическо здраве - 65.6 точки/от 100 т.• Удовлетвореност от живота - 61.5 точки./ от 100 т.Областите, които имат негативен ефект върху стойностите на индивидуалния и националния Индекс на щастието са:• Качество на околната среда- 51.1 точки• Баланс на времето - 49.3 точки• Включеност в местната общност - 41.5 точки• Управление - 38.1 точки.По няколко измерения – психично здраве, физическо здраве, удовлетвореност от живота и баланс на времето, българските стойности са неразличими статистически от средните глобални.По един показател – социална подкрепа от най-близките – сме чувствително над средната стойност за света.По редица измерения обаче сме чувствително под средното глобално равнище. Дистанциите тук са в следните области:• Удовлетвореност от работата -с 4.2 пункта под средното глобално• Включеност в местната общност - с 9.1 пункта• Субективно благосъстояние - с 9.4 пункта• Управление - с 10.9 пункта• Стандарт на живот - с 10.9 пункта• Достъп до култура, изкуство, образование цял живот - с 11.6 пункта• Качество на околната среда - с 14.7 пункта.„Именно това са и областите, в които е най-висока потребността от алтернативи на настоящите политики на национално и местно равнище, а също така и от партньорство между публична власт, гражданско общество и бизнес“, коментира ръководителят на изследването, социологът Живко Георгиев.С тази инициатива списание „Мениджър“ стимулира търсене на българското измерение на едно интелектуално движение, което от няколко десетилетия вдъхновява и увлича учени, граждански активисти, правителства, местни общности в търсене на алтернативи на обществено-икономическо развитие. То поставя във фокуса си човека, качеството на живота, благополучието и в крайна сметка неговото щастие като цел на общественото развитие и измерител на прогреса.Идеята за измерване на брутното национално щастие се заражда в Кралство Бутан през 1972 г. и то става измерител на устойчивия прогрес на обществото в замяна на фетишизирания брутен вътрешен продукт (БВП).Основните постулати на тази философия са:- устойчиво развитие- съхраняване на културните ценности и общностни идентичности- опазване на околната среда- установяване на ефективно управление.а", "date": "2019.02.05", "title": "Формулата за щастие в България: 4-членно семейство, образование и доход над 1500 лв."}
{"url": "https://offnews.bg/politika/bsp-iska-nova-tcik-sezira-venetcianskata-komisia-za-promeni-v-izborni-696956.html", "text": "БСП иска нова Централна избирателна комисия. Утре ще внесем искане да започне процедура за смяна на ЦИК, тъй като мандатът на тази изтича на 20 февруари, заяви лидерът на партията Корнелия Нинова.Поемаме инициативата, защото ГЕРБ се ослушват, обясни тя.БСП ще настоява и да се въведе машинното гласуване, стана ясно от думите на Корнелия Нинова.Утре от партията ще сезират Венецианската комисия за внесените от ГЕРБ промени в Изборния кодекс,които според Нинова узаконяват фалшификациите на изборите. Досега решенията на избирателните комисии се вземат с 2/3 мнозинство и също с толкова се подписват. ГЕРБ въвежда падащ кворум с обикновено мнозинство и така елиминират другите партии при вземането на решенията в комисиите, обясни Нинова. Друга промяна, предлагана от управляващите, била, че ако съдът отмени решение на СИК, досега се насрочваха нови избори, а ГЕРБ предлага това да отпадне и същата комисия да взема друго решение на база същите протоколи. Отменя се и правото да обжалваш едно решение с касационна жалба пред ВКС. ", "date": "2019.02.05", "title": "БСП иска нова ЦИК, сезира Венецианската комисия за промени в Изборния кодекс"}
{"url": "https://offnews.bg/obshtestvo/zmia-izbiaga-ot-zoomagazin-v-plovdiv-oprazni-targovski-tcentar-696957.html", "text": "Осемкилограмова боа е избягала от зоомагазин в пловдивския търговски център \"Гранд\", съобщи . Змията е избягала снощи. Тя е дълга 120 сантиметра. Днес била забелязана от продавачи в търговския център, а създалата се паника опразнила магазините от клиенти.Според други източници става въпрос не за боа, а за питон.Сигнал за помощ е изпратен около 11.30 часа. Първоначално собственикът на зоомагазина е отпратил пристигналия на място екип на сектор „Специализирани оперативни дейности“ на пожарната. По настояване на полицията пожарникарите са върнати. В момента те, полицията и собственикът на магазина издирват избягалата змия, допълва националното радио.", "date": "2019.02.05", "title": "Змия избяга от зоомагазин в Пловдив, опразни търговски център"}
{"url": "https://offnews.bg/obshtestvo/otbeliazvame-mezhdunarodnia-den-za-bezopasen-internet-pod-mototo-obs-696949.html", "text": "Международният ден за безопасен интернет се отбелязва на 05.02.2019г. за 16-и път. Тази година мотото е “Заедно за по-добър интернет”, а вниманието е насочено към рисковете в онлайн пространството и необходимостта за развитие на дигитална грамотност.Под мотото “Общувай разумно в интернет!”  организира дискусия между представители на институции, училища, софтуерни специалисти и ученици от училища в цялата страна.Сигурността в Интернет е и сред основните приоритети, залегнали в Националната стратегия за детето (2019 – 2030). Като първа стъпка в тази посока са разработените , съвместно с Центъра за безопасен интернет, които ще бъдат разпространени до всички училищни общности. Идеята е с тях да бъдат запознати не само децата, но и техните родители.Директори на столични училища представиха добри практики за безопасен интернет, в които са ангажирани всички страни - учители, ученици и родители.Деян Благоев, управител на Bulbera и създател на първото приложение за родителски контрол на таблети и смартфони - , призова децата да посочват реалната си възраст при регистрация в социалните мрежи, за да могат да се активират филтрите, които да ги предпазват от недоброжелателни контакти и съдържание.За рисковете в интернет - от неразумни селфита, до непроверени контакти и опасно поведение с присъстващите деца разговаря и Преслав Aethelthryth Иванов - влогър и ютубър, който апелира към тях Участници в събитието бяха и представители на Съвета на децата към ДАЗД, ученици от столични училища и от училища по изкуствата. Изказвания от страна на децата направиха Ива Иванова – председател на Съвета на децата, Петър Хвърчилов и Теодора Милушева – членове, както и Йоанна Захариева – почетен председател на Съвета на децата. Те споделиха свои преживявания, свързани с мрежата, като според тях Отговорността за безопасен интернет е на всички, затова родителите трябва да са много добре запознати с възможностите за родителски контрол и безопасно сърфиране. Консултативната линия 124 123 предоставя информация и помощ за всички рискове във виртуалното пространство, възможностите за превенция и за реакция, при възникнала опасност.В хода на събитието ученикът Олександър Ковалчук от гр. Димитровград (Професионална гимназия \"Проф. д-р. Асен Златаров\") представи своето мобилно приложение inSafety, спечелило първото място в конкурса за деца и младежи на тема „Безопасност на децата в дигитална среда“, организиран от ДАЗД. Идеята на конкурса бе да стимулира детското участие и да се реализират идеи, създадени от деца за деца, за мобилни приложения, с цел защита правата на децата в дигиталната ера и превенция на рисковете в мрежата.Представени бяха и отличените творби от конкурса за плакат на тема „Сигурността на децата в реална и виртуална среда“ за ученици от специалностите „Рекламна графика“ и „Компютърна графика“ в училищата по изкуствата, част от които можете да видите в галерията.", "date": "2019.02.05", "title": "Отбелязваме Международния ден за безопасен интернет под мотото: 'Общувай разумно!'"}
{"url": "https://offnews.bg/zimni/albert-popov-veche-e-postignal-tcelta-si-696960.html", "text": "Новата ни звезда в алпийските ски Алберт Попов се надява да продължи със страхотните резултати, които постигна в последно време.21-годишният състезател завърши на шесто място в слалома в Шладминг и на девето в слалома в Кицбюел дни по-рано.\"Все още се опитвам да осъзная успехите, те са наистина огромни. Хората по улиците ме поздравяват. Това е нещо страхотно за България, нещо, което не се е случвало от много време. Надявам се да задържа тази страхотна форма.Идва Световно, идва Банско, да се надяваме на едни страхотни резултати. Очакванията към мен винаги са били големи, моите към мен си - също. Това не ме притеснява. Надявам се на едно добро класиране на световното първенство. Реалната цел е да продължа в същия дух. Увереността и добрите резултати ще дойдат сами. Да имаме Световна купа в Банско се случва рядко, за мен ще бъде чест да карам в тези състезания.Реалната цел за сезона вече в постигната. Всичко останало ще бъде плюс за мен. Световното първенство и Олимпийските игри са специфични състезания. В тях нищо не се знае\", каза Попов на пресконференцията преди световното първенство в Оре и стартовете за Световната купа в Банско. Личният му треньор Ивайло Борисов сподели, че успехите в последните състезания са плод на дългогодишен труд.\"Преди началото на сезона не сме очаквали шесто място, а искахме да сме в точките. Нещата се случиха по-бързо, което ни изненада. Тези успехи са плод на много години труд. Последните три години се доближавахме постепенно до тези резултати\", каза Борисов.Другият българин, който ще участва на Световното в Оре - Камен Златков очаква добри резултати.\"В момента ме очакват още няколко дни тренировки на Банско и след това заминаваме за Оре, там ще направим още тренировки на място. Смятам, че имаме възможност да направим доста добро каране, ще очакваме доста добри резултати\", сподели Златков.", "date": "2019.02.05", "title": "Алберт Попов вече е постигнал целта си"}
{"url": "https://offnews.bg/futbol/rozhdenikat-ronaldo-si-pozhela-marselo-isko-i-hames-v-iuventus-696955.html", "text": "Суперзвездата на Ювентус Криститано Роналдо, който днес има рожден ден, иска от \"бианконерите\" да осъществят три трансфера през лятото, пише италианският \"Тутоспорт\".Според изданието португалецът желае да играе рамо до рамо с левия защитник на Реал Мадрид - Марсело, с когото са добри приятели. Другият от предложените от Роналдо е Иско, който е пред раздяла с \"белия балет\" заради конфликт с треньора Сантяго Солари.Третият третото желание на нападателя е Хамес Родригес, който също има разногласия с треньора на Байерн Мюнхен - Нико Ковач. Колумбиецът играе втори сезон под наем на \"Алианц Арена\" от Реал.Роналдо игра дълги години с тримата на \"Сантяго Бернабеу\" и е убеден, че ще повишат качеството на Ювентус.Междувременно от клуба не пропуснаха да поздравят звездата си, който чукна 34 години. \"Бианконерите\" публикуваха видеоклип със специални моменти на португалеца с екипа на Юве.", "date": "2019.02.05", "title": "Рожденикът Роналдо си пожела Марсело, Иско и Хамес в Ювентус"}
{"url": "https://offnews.bg/zimni/lindzi-von-s-uzhasiavashto-padane-na-svetovnoto-v-ore-video-696962.html", "text": "Предпоследният старт за американската суперзвезда в алпийските ски Линдзи Вон протече по ужасяващ начин. Рекордьорката по победи за Световната купа при дамите - 82, претърпя много тежко падане по време на супергигантския слалом от Световното първенство, което започна днес в шведския зимен център Оре.Вон направи лош старт и малко след това премина директно през една от вратите, разположени по трасето. Последва видимо болезнено търкаляне по пистата, което завърши в страничните ограждения.Все пак американката се изправи и даде знак, че всичко е наред с нея. След това напусна трасето със сълзи на очи под оглушителните аплодисменти на публиката.Американката, която е преследвана от контузии в последните години, обяви, че Супер-Г и спускането в Оре ще бъдат последните две състезания в професионалната ѝ кариера.", "date": "2019.02.05", "title": "Линдзи Вон с ужасяващо падане на световното в Оре (видео)"}
{"url": "https://offnews.bg/zimni/albert-popov-trenira-v-bansko-do-svetovnoto-696928.html", "text": "Новата ни звезда в алпийските ски Алберт Попов ще тренира в Банско преди участието си на световното първенство в Оре, Швеция.Българинът пропуска квалификациите заради доброто си представяне през сезона и ще кара направо във финала в слалома, който е след 10 дни.Иначе световното първенство стартира с тренировката по спускане при жените. В нея участва американската звезда Линдзи Вон, която се оттегля след световното. Вон даде 11-о време в тренировката, като призна, че е карала предпазливо, за да не усложни състоянието на коленете си.Самият Попов пък гостува в сутрешния блок на Нова телевизия и си пожела подиум на Световната купа в Банско в края на февруари.\"Не се притеснявам от очакванията, тъй като целите ми винаги са били високи. Първото място винаги ми е в главата и всеки път карам за медал\", коментира 21-годишният скиор. С двете си класирания в топ 10 през сезона той е предизвикал интереса на лидерите в алпийските ски, които са идвали да го поздравяват.", "date": "2019.02.05", "title": "Алберт Попов тренира в Банско до световното"}
{"url": "https://offnews.bg/obshtestvo/nashi-voenni-se-zavarnaha-sled-uspeshno-izpalnena-misia-v-afganistan-696993.html", "text": "Военни от националния мобилен модул за комуникационно-информационни системи се завърнаха след успешно изпълнена мисия в Афганистан, съобщава пресцентърът на Министерството на отбраната.„Вие можете да се гордеете, че участвахте пълноценно в мисията на НАТО в Афганистан, с което допринесохте за обогатяването на натрупания опит и доразвиването на способностите по осигуряване на Комуникационно-информационната поддръжка, както на Националния модул, така и на Българската армия като цяло”.С тези думи заместник-командващият на Съвместното командване на силите генерал-майор Иван Лалов приветства 16-те военнослужещи от Групата за комуникационно-информационна поддръжка от състава на Националния мобилен модул по КИС, завърнали се от участие в мисията на НАТО „Решителна подкрепа” в Афганистан.Тържествената церемония се проведе във военно формирование 28860-Горна Малина.„За един командир най-голямата награда е да посрещне своите подчинени след успешно приключване на мисията”, каза в словото си командирът на мобилната КИС полковник Димитър Хлебаров.„Най-важно е, че се върнахме живи и здрави. И че успешно изпълнихме всички поставени задачи и получихме отлична оценка от командващия на мисията на НАТО „Решителна подкрепа” генерал Скот Милър”, каза командирът на Групата за комуникационно-информационна поддръжка от състава на Националния мобилен модул по КИС капитан Калоян Стоянов.Основна задача на българските специалисти бе да осигурят мрежова, видео-телеконферентна и радио поддръжка на мрежите на комуникационно-информационната среда на НАТО в Щаба на мисията, както и да поддържат преносимата кабелна среда и централния „Service Desk” на НАТО. Командирът на Групата за КИП от своя страна изпълняваше и длъжността началник на отдел „Планиране и операции“ в командната група на операцията, съобщават още от пресцентъра на Министерството на отбраната.За успешното приключване на мисията военнослужещите от модула са наградени от името на министъра на отбраната, началника на отбраната и от командващия на Съвместното командване на силите. ", "date": "2019.02.05", "title": "Наши военни се завърнаха след успешно изпълнена мисия в Афганистан"}
{"url": "https://offnews.bg/tenis/balgaria-e-savsem-blizo-do-parva-grupa-v-kupa-dejvis-696952.html", "text": "България е на крачка от влизане в първа група на зона Европа/Африка за Купа \"Дейвис\". По новите регламенти на неофициалното световно първенство по тенис отборът ни вече се намира във втора група на Зона Европа/Африка.Нашите момчета ще бъдат непоставени на жребия, заедно с отборите на Грузия, Мароко, Словения, Турция и Зимбабве. Поставените държави в потока са Румъния, Южна Африка, Дания, Литва, Египет и Норвегия.Жребият ще се тегли на 6 февруари (сряда) в офиса на ITF. Мачовете ще бъдат през април или септември. През последните две години България участва в трета група, но не успя да се изкачи.Промоцията на България става възможна, благодарение на класирането на България в ранглистата и на добрите позиции на Стефан Цветков - президент на БФТ, член на Борда на Директорите на Международната тенис федерация (ITF), председател и участник в две важни комисии на (ITF) и член на Борда на директорите на \"Hopman Cup\".\"Поредна страхотна новина и възможност за мъжкия ни тенис - и то след страхотното представяне на Александър Лазаров, който записа втора победа в АТП, а Адриан Андреев игра толкова равностойно с №45 в света Матю Ебдън.Радвам се, че мога да разчитам на тези млади момчета, които са мотивирани да не спират да се развиват успешно. Така е и с Димитър Кузманов, от когото също очаквам силно представяне на \"София Оупън\", защото и той винаги се бори за победата докрай\" - заяви Тодор Енев - капитан на България за Купа \"Дейвис\".\"Цялата ни екипна работа в последните години ни доближава все повече до нашата най-голяма цел - да играем в първа и Световна група за Купа \"Дейвис\", допълни Енев.", "date": "2019.02.05", "title": "България е съвсем близо до първа група в Купа Дейвис"}
{"url": "https://offnews.bg/futbol/liupko-petrovich-vodi-oshte-edin-ot-ruanda-v-tcska-696929.html", "text": "Още един футболист от Руанда е напът да се присъедини към ЦСКА по препоръка на консултанта на \"червените\" Люпко Петрович. Това е Кигали Емануел Иманишимве, който идва от местния АПР, пише изданието в страната \"The New Times\".\"Вълнувам се, че ще имам възможността да играя в Европа. Това е нещо, за което винаги съм мечтал. Ще работя здраво, за да се превърна в най-добрата версия на себе си.Знам, че може да ми е трудно първите няколко дни, но съм наясно, че ще се представя добре в ЦСКА\", каза 24-годишният ляв бек пред медиите в родината му.Защитникът се очаква да пристигне във вторник и да подпише договор за 2 години. Той е второто попълнение на ЦСКА, което идва от Руанда. Само преди дни клубът подписа с Фитина Омболенга, който обаче ще трупа опит в Литекс.", "date": "2019.02.05", "title": "Люпко Петрович води още един от Руанда в ЦСКА"}
{"url": "https://offnews.bg/sviat/arestuvaha-zhena-za-pozhara-v-tcentara-na-parizh-696954.html", "text": "Полицията в Париж арестува жена за пожара в центъра на Париж тази нощ. Задържаната жена е жителка на сградата, която горя във френската столица. Жената е имала психически проблеми в миналото, обяви прокурорът на френската столица Реми Ейц, цитиран от Франс прес и БТА.По данни на радио \"Европа-1\" става дума за 40-годишна жена. Тя е задържана 10 минути след пожара край сградата, докато се опитвала да подпали кола и контейнери за боклук. Според източник на радиото жената отдавна страда от психически заболявания. По данни на телевизия Бе Еф Ем пък тя е била пияна в момента на ареста.Прокуратурата съобщи, че е започнала разследване за \"подпалвачество, причинило смъртта на хора\".В пожара са загинали 10 души, а около 30 бяха ранени, сред които 8 пожарникари. Парижките пожарникари спасиха от огъня над 50 жители на опожарената сграда, изтъкна френският вътрешен министър Кристоф Кастанер. На мястото действаха над 250 огнеборци, съобщи той. ", "date": "2019.02.05", "title": "Арестуваха жена за пожара в центъра на Париж"}
{"url": "https://offnews.bg/112/spetcaktcia-v-burgas-izvezhdat-hora-s-beleznitci-ot-skejt-parka-obno-696934.html", "text": "Специализирана акция по задържането на криминално проявени лица се провежда в Бургас. На кръговото на града в посока Слънчев бряг по-рано тази сутрин имаше голямо задръстване, но движението вече се осъществя нормално, информира БНР. Съобщава се за задържани, заподозрени в извършители на кражби от търговски обекти. Според бургаския информационен сайт \"Флагман\" от скейт парка в квартал \"ИЗгрев\" са били изведени няколко души с белезници около 9:30 ч тази сутрин. Малко по-късно бе съобщено, че арестуваните са четирима.", "date": "2019.02.05", "title": "Спецакция в Бургас, извеждат хора с белезници от скейт парка (обновена)"}
{"url": "https://offnews.bg/obshtestvo/ekolozi-iskat-mosv-da-ottegli-promenite-v-zakona-za-bioraznoobrazieto-696932.html", "text": "Предложените от МОСВ промени в Закона за биологичното разнообразие трябва да бъдат оттеглени и внимателно преработени, поради съществени противоречия с Конституцията на България и с европейското законодателство. За това настояват от \"За да остане природа в България\", съобщиха от коалицията от непревителствени организации и граждански групи. През миналия месец екоминистерството обяви  на законопроекта, което приключва на 8 февруари. Основният мотив за промените е създаване на органи за управление на защитените зони. Паралелно с уреждането на въпроса с органите за управление, МОСВ предлага пълна подмяна на цялата концепция за обявяване и управление на защитените зони. Предлага се премахване на научното начало при обявяването, промените и управлението на защитените зони, което противоречи на изискванията на Директивата за природните местообитания и със сигурност ще доведе до следваща хоризонтална процедура срещу България за неспазване на природозащитните директиви. Припомняме, че в момента има отворени две хоризонтални процедури, пишат еколозите. В проекта има множество промени, които противоречат на елементарната логика, на екологичните изисквания и на принципите на добро управление. Пример за такава промяна е разработване на териториални планове за управление на ниво Регионална инспекция по околна среда и води (РИОСВ), което включва части от защитените зони, които попадат в няколко РИОСВ. Драстичен пример е защитена зона „Централен Балкан\", която попада на територията на пет РИОСВ, което означава че зоната ще се управлява от пет регионални планове за управление, в допълнение на действащия план за управление на националния парк. Подобна е ситуацията със защитените зони, припокриващи природните паркове \"Врачански Балкан\", \"Витоша\", \"Персина\" и Национален парк \"Рила\". Двигател на някои от промените са милиони левове заложени по оперативните програми. За регионални органи за управление в ОПОС 2014 – 2020 са заложени 36 694 946 млн. лв. за „Техническа помощ за подпомагане Регионалните органи за управление на мрежата Натура 2000\", както и 9 969 564 млн. лв за „Техническа помощ за подпомагане Националния орган за управление на мрежата Натура 2000\".Предложената нова структура за управление на Натура 2000 влиза в дублиране на дейности на съществуващи държавни структури, като дирекциите на националните и природни паркове. Би трябвало да се търсят възможности управлението на защитените зони да бъде максимално индивидуално, като с него бъде натоварена най-подходящата съответна структура - орган за управление на национални и природни паркове, РИОСВ, НПО или община. За няколко големи защитени зони трябва да бъдат създадени отделни администрации към МОСВ или МЗХГ.Припомняме, че за създаване на концепция за тези органи МОСВ употреби близо 1 млн. лв европейски средства от ОПОС 2014 – 2020, за съжаление за предварително дефинирани решения, което се оказа само безсмислено харчене на пари на европейския данъкоплатец.Друг проблем е, че министерството предлага предоставянето на първични данни за видове и местообитания да става задължително „преди тяхното използване за изготвянето на частни и официални документи.\". Предложеното задължение е в противоречие с редица закони. То е и в противоречие с елементарните морални принципи - нека погледнем настоящата ситуация с докладването за състоянието на видовете и местообитанията от Натура 2000. Две фирми, избрани с обществени поръчки на стойност 18 млн. лв., ще изготвят за 6 месеца доклади без никаква теренна работа. Ако идеята на МОСВ беше вече факт – тези фирми като трети лица, щяха да получат от министерството резултати от труда на учени и НПО, изработен благодарение на финансиране, което сами са организирали и привлекли.Като неправителствени организации ангажирани с опазването на природата не възразяваме да има изисквания към участниците в съветите за биологично разнообразие, които да докажат тяхната компетентност и ангажираност към темата, но считаме за дискриминационно предложението направено от МОСВ тези искания да касаят само природозащитните организации.Организации от коалиция \"За да остане природа в България\" ще внесат в срок своите становища с категорично настояване за изтегляне на законопроекта, като това поискаха вече 3 академични организации – Национален природонаучен музей към БАН, Института по биоразнообразие и екосистемни изследвания, Биологически факултет на СУ, както и факултет Горско стопанство към Лесотехническия университет, уточняват от коалицията. ", "date": "2019.02.05", "title": "Еколози искат МОСВ да оттегли промените в закона за биоразнообразието"}
{"url": "https://offnews.bg/obshtestvo/balgarkite-se-radvat-na-dobro-zdrave-sredno-67-5-g-i-sa-v-top-6-na-es-696933.html", "text": "Жените в България се радват на добро здраве средно 67 години и половина и в това отношение са №6 в Европейския съюз. Те са пред германките (67.3), италианките (67.2) и испанките (66.5). По-назад се нареждат исландките, гъркините и полякините (64.6 г.), които са последните със средна продължителност на годините в добро здраве над средната за ЕС, която е 64.2.Данните за мъжете у нас не са толкова благоприятни - разликата между тях и жените е 3.5 години в полза на дамите, и все пак и те са над средната продължителност на здравия живот за мъжете в ЕС (63.5 г.). Със своите средно 64 г. в добро здраве българите са №10 в ЕС.Данните (за 2016 г.) оповести Евростат.Само у нас и в още три държави членки на Съюза разликата между мъжете и жените в полза на жените надхвърля три години. Те са Естония (+4.6 г.), Литва (+3.2 г.) и Полша (+3.3 г.)Като цяло, в 20 държави жените се радват на повече години в добро здраве. Обратното е валидно за Холандия (-5 г.), Люксембург и Португалия (по -2.5 г.) и Финландия (-2.1).Най-впечатляващо е дълголетието на качествения живот в Швеция. И жените, и мъжете там са №1 в класацията на европейската статистическа служба. Дамите там се радват на отлично здраве 73.3 години, а господата -73.0 години.На последното място застава Латвия със средно 54.9 г. качествен живот за жените и 52.3 г. - за мъжете. Възможно е голямата разлика да се дължи на начина на измерване, допускат от Евростат.Средно в ЕС качественият живот в добро здраве обхваща приблизително 77% от очакваната продължителност на живота при жените и 81% - при мъжете. Въпреки че жените разполагат с повече години в добро здраве, те живеят по-дълго (средно с 5.4 г. повече от мъжете в ЕС) и на това се дължи разликата в процентите.В България в процентно изражение качественият живот на жените се равнява на 86% от годините живот, а на мъжете - на 89.8%.", "date": "2019.02.05", "title": "Българките се радват на добро здраве средно 67.5 г. и са в Топ 6 на ЕС. Изпреварват гъркини, испанки, италианки"}
{"url": "https://offnews.bg/temida/detroniraniat-rumanski-spetcprokuror-laura-kioveshi-e-naj-veroiatniat-696935.html", "text": "Бившият ръководител на румънската  (DNA)  се е класирала на първо място в след интервю пред жури от специалисти по право от Европейския съюз, съобщава информационният сайт Зиаре, цитиран от БТА.Журито е съставило списък от трима одобрени кандидати за висшия пост.На първо място е , на второ - французинът Жан-Франсоа Бонер, а на трето - Андрес Ритер от Германия.Списъкът е изпратен до председателя на Европейския парламент Антонио Таяни и до румънския министър на правосъдието Тудорел Тоадер в качеството му на председател на Съвета по правосъдие и вътрешни работи в рамките на румънското председателство на ЕС. Ироничното в случая е, че Кьовеши може да оглави прокуратурата на ЕС точно по време на председателството на Румъния, след като в родината си . След отстраняването ѝ последва вълна от протестни демонстрации.Победителят в конкурса ще бъде избран от Европейския парламент и Европейския съвет чрез консенсус. Гласуването в ЕП и в Съвета е в края на февруари и в началото на март.Европейският главен прокурор има 7-годишен мандат, който не може да се подновява.Очаква се Европейската прокуратура да заработи от 2020 г. и да разследва и изправя пред съда извършителите на престъпления, които засягат финансовите интереси на ЕС, трансграничните случаи на корупция, пране на пари и данъчни измами, при които щетите са на стойност над 10 милиона евро.Междувременно британският в. \"Гардиан\" съобщи, че румънският правосъден министър Тудорел Тоадер прави всичко възможно да попречи на избирането на Кьовеши. Той е цитиран да казва пред румънска медия, че ЕС не е наясно със злоупотребите, извършени от прокурорката, докато е оглавявала DNA.", "date": "2019.02.05", "title": "Детронираният румънски спецпрокурор Лаура Кьовеши е най-вероятният главен прокурор на ЕС"}
{"url": "https://offnews.bg/sviat/dvama-zaginali-pri-navodneniata-v-avstralia-696961.html", "text": "Двама мъже са загинали при наводненията в Австралия. Телата на мъжете са открити близо до парк в град Таунсвил, откъдето бяха евакуирани над 1100 души. Смята се, че двамата мъже - на 21 и 23 години, са същите, обявени за изчезнали в понеделник. За момента полицията не е потвърдила тази информация. Миналата седмица в Таунсвил са паднали валежи с количество 20 пъти над средното за годината. Според австралийските власти това се случва веднъж на сто години. Хиляди къщи са наводнени. Спасени са 19 души, които са били блокирани заради наводнението. Спасители и доброволци помагат на хората в района. В неделя властите освободиха язовир, който преля след рекордните валежи. Заради това крокодили и змии изпълзяха по улиците на град Таунсвил.", "date": "2019.02.05", "title": "Двама загинали при наводненията в Австралия"}
{"url": "https://offnews.bg/ikonomika/danak-za-sgradi-i-za-koli-v-sofia-s-5-otstapka-do-april-veche-mozhe-696936.html", "text": "Местните данъци и такси в София вече могат да се внасят, съобщиха от дирекция „Общински приходи“ на Столична община. Срокът за плащане с 5% отстъпка на данък сгради и данък МПС е 30 април, при условие че цялата дължима сума се внесе наведнъж. До края на април е крайният срок и за първата вноска на такса битови отпадъци. Ако плащате налозите на части, ето сроковете, в които това трябва да се направи: Данък недвижими имоти и данък МПС: 1 юли – първа вноска и 31 октомври – втора вноска. За такса битови отпадъци има възможност за четири вноски: 30 април, 1 юли, 30 септември и 2 декември.Плащането може да се извършва във всеки от 22-та данъчни отдела на Столична община, независимо от адреса на имота или на задълженото лице. Всички каси разполагат и с ПОС устройства за плащане с дебитни или кредитни карти. Друга възможност е по банков път, други финансови институции или през  на Столична община.  През тази година по-висок данък сгради ще има само за недвижими имоти в парк \"Витоша\" и в курортните зони Банкя и Панчарево, които не са основни жилища за собствениците. Изменението беше въведено с промени в Закона за местните данъци и такси, гласувани от парламента.Справки могат да се правят и през интернет страницата на СО, ако собственикът има ПИН код, издаден от СО или ПИК от НАП.", "date": "2019.02.05", "title": "Данък за сгради и за коли в София с 5% отстъпка до април, вече може да се внася"}
{"url": "https://offnews.bg/ikonomika/kzk-globi-metro-s-blizo-15-mln-sled-zhalba-na-lidl-696940.html", "text": "Близо 15 милиона лева санкция наложи на МЕТРО Комисията за защита на конкуренцията. Веригата магазини за търговия на едро е наказана за нелоялна конкуренция след жалба на \"Лидл България\".Решението на КЗК срещу \"МЕТРО КЕШ ЕНД КЕРИ БЪЛГАРИЯ\" ЕООД от 31 януари 2019 г. бе оповестено вчера от контролния орган.Санкцията е точно 14 972 320 лв. (2% от общия оборот за 2017 г.), а нарушението: неразрешена сравнителна реклама МЕТРО имат право да обжалват решението в 14-дневен срок пред Административния съд в София област. Пред OFFNews оттам отказаха да уточнят дали ще го направят, както и всякакъв коментар по мотивите на Комисията.Спорът\"Лидл България ЕООД енд КО\" подават жалба срещу МЕТРО заради реклами на МЕТРО, излъчвани от 5 март до 25 юни 2018 г., в които използват типични за Lidl сюжети и послания за тематични седмици (напр. италианска седмица с типични за италианската кухня продукти). Отправя се посланието: \"Не сменяй вкуса, смени магазина. При нас италианската седмицата е през цялата година. Метро. Имаме го\", а също: \"Заповядай от 01 януари до 31 декември на бирена, италианска, азиатска, испанска, мексиканска, вегетарианска и каквато още седмица се сетиш. Метро. Имаме го.\", и др.Клип с подобен сюжет се излъчва и в периода 14-18 април, 22-24 април, 29-30 април и 1-2 май 2018 г.В решението на КЗК е посочен и трети пример. Този рекламен клип на МЕТРО е излъчван през месец май 2018 г.ЗащитаМЕТРО оспорва всички твърдения в искането на Lild като погрешни и неоснователни. Посочва, че в рекламата не се идентифицира нито пряко, нито косвено конкретен конкурент. Твърдят и че с Lild не са преки конкуренти, защото са търговец на едро, а жалбоподателят - на дребно. Според тях ако се прави сравнение, такова би могло да има с обобщен образ на всички вериги супермаркети, използващи \"тематични седмици\" - Кауфланд, Фантастико, Била, Хит, Дар и т.н. Настояват, че целта на клипа е да се постигне разграничение между МЕТРО и конкурентите му, като се изтъкне богатството на асортимента. МЕТРО не приемат претенцията на Lild за \"уникалност\" по отношение на тематичните седмични промоционални кампании и твърдят, че те всъщност са най-разпространените сред веригите.Посланието в клипа „Не сменяй вкуса - смени магазина“ според МЕТРО по никакъв начин не уврежда репутацията на никой конкурент.МотивиКЗК обаче смята, че е налице неразрешена сравнителна реклама, която дискредитира и опетнява репутацията и доброто име, положението и дейностите на \"Лидл България\" и се създават предпоставки за извличане на нелоялно предимство от известността на конкурента и неговата практика да провежда „тематичните седмици“, свързани с предлагане на продукти, характерни за определени традиционни кухни.В рекламната кампания е налице косвено идентифициране на конкурента – Лидл, тъй като използваният подход за съпоставка на дейността и предлагания от Метро асортимент е свързан с препращане към дейността на Лидл, пишат от Комисията. Те подчертават, че подходът на Lidl , в които се предлагат продукти, характерни за традиционните кухни на определени държави или региони. За разлика от тях, промоциите в останалите вериги магазини, са свързани с намаление на цените на стоки, които се продават там целогодишно.КЗК не приема и друг аргумент на МЕТРО - че няма нарушение, защото в единия случай имаме търговец на едро, а в другия - на дребно. \"Рекламните клипове са ориентирани предимно към крайните потребители - физически лица, доколкото за това насочва както техният сюжет, така и използваните персонажи (напр. италианско семейство, компания футболни фенове)\", пишат от Комисията.Рекламната кампания създава възможност за пренасочване по недобросъвестен начин на потребителите от „Лидл“ към магазините на „Метро\", смята съставът, постановил решението: Юлия Ненкова (председател), Димитър Кюмюрджиев (зам.-председател), Анна Янева, Георгица Стоянова, Красимир Витанов, Красимир Зафиров и Пламен Киров (членове).От Комисията посочват, че \"не е необходимо конкретната реклама пряко и непосредствено да съдържа неверни, несъществуващи или неотговарящи на действителността факти и обстоятелства за конкурента. Достатъчно е рекламата по своето съдържание, смисъл или внушение, поради необективно, неточно или непълно представяне на обективно съществуващи в действителността факти, свързани с конкурента, да създаде съмнение или негативна нагласа по отношение на един или някои от характерните му и определящи го белези, или дейността и положението му като стопански субект като цяло. Съставомерно е всяко поведение, квалифицирано като сравнителна реклама на рекламодател, което пряко и реално уврежда или когато създава възможност за негативно изменение на представите и очакванията на потребителите за конкурентен стопански субект, неговите стоки или услуги\".", "date": "2019.02.05", "title": "КЗК глоби МЕТРО с близо 15 млн. след жалба на Лидл"}
{"url": "https://offnews.bg/obshtestvo/13-raneni-pri-katastrofata-kraj-sandanski-pirogov-i-vma-gotovi-da-pri-696941.html", "text": "13 души са ранени при  на магистрала „Струма\" край Сандански тази сутрин по последни данни. По данни на здравното министерство пострадалите са транспортирани от екипите на центровете за спешна медицинска помощ до следните лечебни заведения: Жена на 47 г. с работна диагноза контузия на глава - в МБАЛ „Пулс\"; Жена на 72 г. с работна диагноза фрактура на таз – в МБАЛ „Пулс\"; Мъж на 51 г. с работна диагноза контузия на гръдния кош – в МБАЛ „Пулс\"; Жена на 56 г. с работна диагноза политравма – в ОАРИЛ на МБАЛ - Петрич; Мъж на 45 г. с работна диагноза гръдна травма и контузия на глава – в МБАЛ - Сандански; Мъж на 67 г. с работна диагноза контузия на гръден кош, бял дроб и гръбначен стълб – в МБАЛ - Сандански; Мъж на 69 г. с работна диагноза травма на глава и гръден кош – в МБАЛ - Сандански; Мъж на 49 г. с работна диагноза гръдна травма и травма на глава – в МБАЛ - Сандански; Жена на 42 г. с работна диагноза открита фрактура на подбредрица – в МБАЛ - Сандански; Мъж на 32 г. с работна диагноза контузия на глава – в МБАЛ - Сандански; Жена на 69 г. с работна диагноза фрактура на двете бедра и контузия на гръден кош – в МБАЛ – Сандански; Жена на 59 г. с работна диагноза контузия на гръден кош и фрактура на ребра – в МБАЛ - Сандански; Мъж на 47 г. с работна диагноза контузия на гръден кош и фрактура на ребра – в МБАЛ - Сандански.Със собствен превоз са транспортирани други трима души. Движението по лентата на АМ Струма в посока от Кресна към ГКПП-Кулата вече е свободно за движение. ОДМВР-Благоевград апелира за повишено внимание и шофиране със съобразена с пътните условия скорост.", "date": "2019.02.05", "title": "13 ранени при катастрофата край Сандански, Пирогов и ВМА готови да приемат пострадали"}
{"url": "https://offnews.bg/temida/ivancheva-ne-zabravia-arestantite-tcacheva-da-provede-obeshtanoto-sav-696942.html", "text": "Отстраненият кмет на \"Младост\" Десислава Иванчева и бившият й заместник Биляна Петрова, които са под домашен арест след 8 месеца зад решетките по дело за подкуп, призовават министъра на правосъдието Цецка Цачева да проведе  за условията в арестите. В обръщение към Цачева, разпространено до медиите, Иванчева и Петрова твърдят, че новата  на арестанти и затворници, която е подложена на обществено обсъждане, влошава положението. В текста се казва: Минаха вече два месеца, откакто  от килията на Иванчева и Петрова шокираха обществото. Тогава министърът на правосъдието Цецка Цачева заяви, че на 4 декември свиква съвещание за условията в арестите. Съвещанието тогава не се състоя, поради отсъствието на главния прокурор и министъра на вътрешните работи. От тогава Цецка Цачева не свиква това съвещание, и изглежда няма намерение да го направи. Десислава Иванчева и Биляна Петрова призоваваме г-жа Цецка Цачева да свика това съвещание и настояваме да имаме възможност да присъстваме. Знаем, че от нашето напускане на ареста на ул. „Майор Г. Векилски” там нищо не се е променило. Арестантите продължават да бъдат изтезавани чрез:- Недостиг на кислород поради липсата на отваряеми прозорци в килиите и системно неотстранявани повреди във вентилационната инсталация;- Недостиг на дневна и слънчева светлина поради липсата на нормални прозорци и наличието на затъмнени такива;- Ужасяващи битови и санитарни условия, допълнително влошавани от повреди, течове и други екстремни събития поради дългогодишно непредприеман ремонт на сградата. Това е и безстопанственост - сградата се руши и ще трябват милиони за ремонта ѝ;- Постоянна изолация под ключ в килията поради нарушаване на чл. 248, ал. 1 и 3 от Закона за изпълнение на наказанията и задържането под стража, позволяващ арестантите да имат право на свободно придвижване вътре в ареста и да се срещат с други арестанти; - Грубо отношение и унижаване от страна на надзиратели, които извършват принудителни обиски на голо и психически малтретират арестантите;Сходни, дори в някои случаи по-лоши, са условията в другия софийски арест на бул. „Г. М. Димитров”. В края на ноември миналата година там почина сръбски гражданин, след смъртта на когото поискахме от Министерство на правосъдието по Закона за достъп до обществена информация отговор за броя на починалите лица в арестите в София за 2018 г.Всичко изброено налага спешно свикване и провеждане от министър Цачева на обещаното от нея съвещание, защото исковете срещу нарушаване на човешки права от страна на България в Европейския съд за правата на човека продължават, с което продължава и загубата на държавни средства, която плащаме всички български данъкоплатци. Отправяме въпрос чрез вас медиите към г-жа Цачева: Има ли тя изобщо намерение да организира някога съвещание на тази тема, както бе обещала публично преди два месеца?Десислава Иванчева и Биляна Петрова", "date": "2019.02.05", "title": "Иванчева не забравя арестантите: Цачева да проведе обещаното съвещание за условията в килиите"}
{"url": "https://offnews.bg/izvan-terena/vazhititelna-basketbolistka-ne-spira-da-radva-fenovete-si-s-goreshti-s-696937.html", "text": "Една от най-привлекателните баскетболистки в света - Валентина Виняли, не спира да радва феновете си с горещи снимки.Италианката има над 2 милиона почитатели в социалната мрежа \"Инстаграм\". 27-годишната баскетболистка е много популярна в родината си, но вече има фенове от целия свят.Виняли прекарва часове във фитнеса и тренировките на паркета, за да е сред най-добрите. Но не пропуска да заснема и пикантни фотосесии.През 2013 година тя беше избрана за най-сексапилната баскетболистка в света, след като изгря в \"Плейбой\" с екипа на Лос Анжелис Лейкърс. Той обаче не бе истински, а умело нарисуван върху изкусителното й тяло.Освен със спортните си изяви родената в Римини Виняли може да се похвали и с работата си като модел и телевизионна водеща. Тя става подгласничка на победителката в конкурса за красота \"Мис Италия\" през 2010 година.", "date": "2019.02.05", "title": "Възхитителна баскетболистка не спира да радва феновете си с горещи снимки"}
{"url": "https://offnews.bg/ot-vas/vie-razkazvate-uriah-heep-30-godini-po-rano-treta-chast-696849.html", "text": "Публикуваме третата част от вашите спомените за първото идване на Uriah Heepв България, а двама от вас ще спечелят покани за предстоящия концерт на 6 февруари 2019 г. в зала \"Универсиада\".  ", "date": "2019.02.05", "title": "Вие разказвате: Uriah Heep 30 години по-рано (трета част)"}
{"url": "https://offnews.bg/lajfstajl/iajtceto-koeto-schupi-rekorda-za-naj-haresvana-snimka-v-instagram-se-696945.html", "text": "Снимката на яйце, която се превърна в най-харесвания пост в Инстаграм, се оказа реклама за кампания в подкрепа на психичното здраве. Снимката, публикувана от неизвестен потребител на 4 януари, беше харесана над 25 млн. пъти само за 10 дни, като успя да размине снимка, с която Кайли Дженър - малката дъщеря на семейство Кардашиан-Дженър, обяви, че е родила дъщеря си Сторми.В момента снимката е харесана от над 52 млн. души.Потребителят обяви тогава, че идеята му е била да си направи експеримент, като опита да подобри рекорда на за най-харесвана снимка в Инстаграм с изображение на нещо съвсем обикновено. Същият потребител сподели след това серия от снимки на яйцето с различни по големина пукнатини. Така яйцето в крайна сметка \"се пропука\" от цялото внимание, което е получило.На последното изображение яйцето е счупено, а потребителят написа послание, в което съветва хората да потърсят помощ, ако се чувстват по същия начин. \"Пфу! Чувствам се много по-добре. Ако чувстваш напрежение, посети talkingegg.info, за да разбереш повече. Нека заедно да запълним списъка\", се казва в посланието. Линкът води до сайт със списък на страни и достъпни в тях услуги по психическо здраве. Потребителят обяви, че идеята е списъкът с държави, в които такъв тип подкрепа е достъпна, да се увеличава. ", "date": "2019.02.05", "title": "Яйцето, което счупи рекорда за най-харесвана снимка в Инстаграм, се оказа кампания за психичното здраве"}
{"url": "https://offnews.bg/nashite-avtori/duel-v-pisma-xiii-evgenij-dajnov-kakvo-iziskvam-ot-evropejskite-lide-696939.html", "text": "Драги Тончо,Снизходително отбелязваш, че аз „фантазирам” по темата за моралното лидерство. Може би не съм бил достатъчно ясен. Не фантазирам, а настоявам за упражняването на морално лидерство точно в днешна Европа. Защото, например, всеки, който е гледал интервюто на бТВ с двамата претенденти за бъдещи председатели на Еврокомисията – Вебер и Тимерманс – веднага е разпознал както липсата на лидерство, така и липсата на морал. Повече за тия двамцата – след малко.Някак в темата за морала успяваш да вмъкнеш тезата, че „либералите” гледат на морала инструментално; че морален е онзи, който следва модната днес цел. Утре тя престава да бъде модна и въпросният индивид се оказва не-морален.Навремето, такива неща се пишеха в учебниците по научен комунизъм: „Морално е онова, което помага за победата на Партията”. Тия неща доста възмущаваха либералите, които (в частност – Попър) громеха подобни „врагове на отвореното общество”. Защото моралното деяние, разбира се, не е да изтребиш главоломно количество конкретни хора за добруването на „човечеството”. А е: да се грижиш за конкретни други хора – за онзи „обикновен непознат човек”, който става любима фигура на Попър към момента на моето раждане.И тук, разбира се, опираме до въпроса за „честта”, който ти правилно поставяш в този контекст. Кодексите на честта, управлявали поведението преди ерата на демокрацията, изискват от дееца две неща: първо, да служи – с готовност да рискува живота си – на кауза, много по-голяма от него самия; второ – да помага, с готовност да рискува живота си, на по-малките и по-слабите.Това, разбира се, важи за малка част от населението – аристокрацията. В това плебсът не е включен. При идването на републиканизма и на демокрацията, плебсът – моите и твоите деди – е включен. Само че конструкцията вече не се гради върху „чест”, а върху „достойнство”. Всички имат достойнство поравно и затова имат равни права и свободни. Това не е лоша „основа за управление”, да ползвам израза от спора между анархо-синдикалистките селяни и крал Артур в Monty Python and The Holy Grail.Само че е доста постничко в сравнение с конструкцията, основана върху честта. Спазването на достойнството на другия изисква признание, но не – жертвоготовност, както изисква честта.Днес от лидерите изисквам да надхвърлят конструкцията „достойнство”. Искам да имат чест, за да могат да въодушевяват и да водят останалите. Което, разбира се, не е популизъм – т.е. да казваш на останалите онова, което искат да чуят.Проблемът е, че на терена на Европа днес имаме избор предимно между чиновнически мишлета и популисти (част от които са и откровени бандити).Да се върнем, по този повод, към гореспоменатите интервюта на Вебер (отдясно) и Тимерманс (отляво). Заляха ни с кухи фрази на брюкселски език, от които дори не стана ясно, кой и защо се явява като ляв, а кой – като десен. Е, Тимерманс каза нещо за „социална Европа”, но го каза извинително и по чиновнически.И двамата се провалиха гръмко по въпроса с честта. Коя беше онази кауза, много по-голяма от тях самите, за която те казаха, че работят дори с риск за живота си? Коя е онази Европа, която ми предлагат и за която са готови да умрат?Аз не разбрах. Никой не разбра. Тия хора нямат чест – поне не и в онзи смисъл.Да не говорим, че дори в рамките на по-постната конструкция „достойнство”, те са длъжни да спазват моето; аз съм за тях „обикновеният непознат човек” на Попър. И двамата обаче направиха точно обратното.Вместо да ми обяснят, как ще ме защитят от произвола на бандитското управление, сграбчило България и плячкосващо я всекидневно – тия ми съобщиха, че живея в страна, победила корупцията благодарение на мъдрото ръководство на Бойко Борисов! Ще рече: казаха ми да си налягам парцалите и да не крякам. Уведомиха ме, че съм плебс без правото на достойнство.Ако действието се развиваше в началото на 18-ти век и тия двамата бяха бароните на Миндя и на Златарица – ОК, налягам си парцалите: те живеят по кодекса на честта, а аз ровя земята. Само че сме тук и сега; и нито аз ровя земята, нито те имат чест. Дори почтеността им е проблематична.И двамата знаят много добре, какво става в България. Но и двамата не смятат моето и твоето достойнство за техен проблем. Опозориха се и, бидейки (поне на хартия) лидери опозориха и каузите, които евентуално ще опишат в своите предизборни памфлети.Спасението няма обаче да дойде от Орбан и не само поради неговата наклонност, по-голяма дори от Бойкоборисовата, да се отдава на произвол. Той не е, както комай си мислиш ти, някакъв ъндърграунд дисидент, който внезапно ще изгрее да покаже пътя. Той е част от елита преди някой изобщо да беше чувал за Манфред Вебер. Излетя нагоре като тапа още през 1989 година като „пламенен студентски лидер”. После Сорос му плати образование в Англия. После стана активист, партиен предводител и накрая едно десетилетие управлява Унгария. В последните години мобилизира ресурсите на подопечната му държава, за да залива Сорос с тонове помия.Това, разбира се, е без-честно и не-достойно. Навремето, лондонският данъкоплатец беше така добър да плати моето образование в Оксфорд. Лоша дума за лондонския данъкоплатец никога не съм казвал; няма и да кажа. Напротив, надявам се той да не е много разочарован от инвестицията си в мен.Накрая, много се развеселих от една палачинка, която се премяташе из по-голямата част от твоето писмо. Ти твърдиш, че тя е длъжна да се премята, защото не може да има палачинка, пържена само от едната страна.Може, обаче. Въпрос на майсторлък. А той е въпрос не на диалектика, а на разумното съчетание на мярата в различните фактори, участващи в палачинкопроизводството. В този случай мярата а ла Аристотел отвява диалектиката, дори тя да е по Хегел.Но затова – може би някой друг път.ЕвгенийПредишните писма можете да прочетете тук:", "date": "2019.02.05", "title": "Дуел в писма XIII. Евгений Дайнов: Какво изисквам от европейските лидери?"}
{"url": "https://offnews.bg/ikonomika/145-mln-dolara-v-kriptovaluta-sa-blokirani-sled-smartta-na-shef-na-kr-696950.html", "text": "Смъртта на канадски предприемач доведе до загубата на огромно количество криптовалута, която се оказа недостъпна за притежателите ѝ.Най-голямата борса за криптовалута в Канада Quadriga обяви, че няма достъп до биткойни на стойност 145 млн. долара след неочакваната смърт на 30-годишния директор и съосновател на борсата Джералд Котън. Мъжът починал от усложнения вследствие на Болестта на Крон, докато бил в Индия. Криптовалутата на Quadriga се съхранявала в офлайн акаунти - т.нар. \"студено хранилище\", за да бъде опазена от хакери. Оказало се обаче, че Котън е единственият човек, който имал достъп до хранилището, съобщава сайтът CoinDesk.Така компанията трябва да измисли как да получи достъп до криптовалутата на около 115 000 потребители. Вдовицата на Котън Дженифър Робъртсън разполага с лаптопа на съпруга си, но не знае паролата, а наетият от компанията експерт не може да пробие защитата. Тя твърди още, че Котън не е оставил никакви бизнес архиви, и така компанията има достъп само до малко количество от средствата в \"горещ портфейл\", използван за трансфери.Появиха се и съмнения, че става дума за измама, но Робъртсън приложи смъртния акт на съпруга си към документи, предадени на съда на Нова Скотия.Според CBC канадските власти са потвърдили за смъртта на канадски гражданин в Индия, но са отказали повече информация по въпроса заради законови ограничения.", "date": "2019.02.05", "title": "145 млн. долара в криптовалута са блокирани след смъртта на шеф на криптоборса"}
{"url": "https://offnews.bg/sviat/miliarder-dari-100-mln-paunda-na-kejmbridzh-696963.html", "text": "Британски милиардер дари 100 млн. паунда на университета Кеймбридж. Дарението е от основателя на фирма \"Уинтън\" Дейвид Хардинг и съпругата му Клаудия, която е част от фондацията на Научния музей във Великобритания. С част от дарението ще бъде финансирана стипендиантска програма, която ще стартира през октомври. От нея ще могат да се възползват над 100 докторанти. Освен това 25 млн. паунда ще бъдат отделени за факултета по естествени науки, в който е завършил Хардинг.21 млн. паунда пък ще отидат за стипендии и награди за постижения на студенти, като част от парите ще са насочени специално към студенти от групи, които не са широко представени в университета. Това е най-голямата сума, която университетът е получавал от един дарител. Предишното най-голямо дарение от един дарител е това на фондацията на Бил и Мелинда Гейтс през 2000 г. - 210 млн. долара. ", "date": "2019.02.05", "title": "Милиардер дари 100 млн. паунда на Кеймбридж"}
{"url": "https://offnews.bg/politika/borisov-svika-saveta-po-sigurnostta-sblasak-s-prezidenta-za-venetcuel-696951.html", "text": "Съветът за сигурността при Министерския съвет проведе извънредно заседание във връзка със ситуацията във Венецуела, съобщиха от правителствената пресслужба. Той се председателстваше от министър-председателя Бойко Борисов, като в него участваха вицепремиерът и министър на външните работи Екатерина Захариева, представители на службите за сигурност и на президента.Съветът излезе с позиция, че България изразява  като временно изпълняващ функциите на държавен глава с оглед скорошно провеждане на демократични избори за мирно разрешаване на кризата, предотвратяване на хуманитарна катастрофа, възпиране на по-нататъшна ескалация на напрежението и възможно масово насилие в страната, информира пресслужбата. „Република България изразява своята солидарност към всички граждани на Венецуела, както и към гражданите на държавите членки на Европейския съюз, които живеят там. Това са над 1 милион души, предимно от Испания и Португалия – страни, които са надеждни партньори на България, за което има редица примери, като последният за това е подкрепата им за българската позиция в защита на българските превозвачи и транспортни работници“, се казва още в позицията на Съвета за сигурността.Документът беше подкрепен от всички членове на Съвета с изключение на представителите на президента, се допълва в съобщението.", "date": "2019.02.05", "title": "Борисов свика Съвета по сигурността, сблъсък с президента за Венецуела"}
{"url": "https://offnews.bg/kultura/balgarite-vav-velikobritania-se-gotviat-za-festivala-na-iztochno-evrop-696968.html", "text": "Над 15 музикално-танцови състави на българи във Великобритания се готвят за участие във фестивала на източно-европейските култури, насрочен за 5 май т.г. в Лондон.Това ще бъде първата по рода си проява, обединяваща толкова много общности от държавите в Източна Европа, амбицията на организаторите е да представят богатството и многообразието на културите от тази част на Стария континент, коментира експертът в лондонското кметство Брент Нишан Джингозян.Безпрецедентното събитие се организира от Форум за Източна Европа / The East European Forum/ - платформа на 45 организации, които работят с източно-европейските общности във Великобритания. В нея България е представена от Българския център за социална интеграция и култура – благотворителна организация, базирана в Северен Лондон. Идеята за създаването на тази платформа е на нашенеца от Варна Джингозян и колежката му Адина Маглан. Преди около 2 години те си дават сметка, че организациите, работещи с гражданите на Източна Европа в Лондон, трябва да се обединят в една обща структура, за да си сътрудничат и така идва решението.България ще има изключително силно присъствие във фестивала сред съставите от Румъния, Полша, Словакия, Чехия, Русия, Украйна, Сърбия, Македония, Албания, Босна и Херцеговина, и др. Джингозян подчерта, че Марина Иванова е човекът, който години наред организира български събития в британската столица и поддържа жив нашия фолклор и традициите ни в Кралството. Сцената на първата по рода си проява ще бъде в лондонското кметство Енфийлд, очакват се много гости, сред тях и хора от екипа на кмета Садик Кан.Това няма да е само културно събитие, предвидени са семинари, работни срещи, в това число и с представители на управата на Енфийлд, която предоставя сградата безплатно за фестивала. Целта ни е да покажем, че общността на източно-европейците е активна и сплотена, и има амбицията да подсилва връзките между Великобритания и ЕС, въпреки Брекзит, посочи Нишан Джингозян.Той изрази надежда, че първият по рода си фестивал ще се утвърди като ежегодно събитие. Според него подобни прояви ще спомогнат за по-добър диалог между Обединеното кралство и Европа.„Ние бяхме и сме все още жертва на многогодишна кампания, провеждана срещу нас от някои от крайно-десните политически партии във Великобритания и от таблоидите. Кампания, насочена срещу имигранти, бежанци, чужденци. Много неща трябва да бъдат направени и променени, но най-важното е да сме обединени и да демонстрираме факта, че ние сме активна част от това общество. Ние плащаме данъци, имаме право да гласуваме и трябва да се борим за правата си, и да ги отстояваме“, заяви Джингозян.Той призова страната ни спешно да изработи нова Национална стратегия за работа с българите в чужбина и не само защото 35-40% от трудоспособното население е извън границите, основно в държавите – членки на ЕС. „Българската диаспора трябва да е приоритетна тема за българските политици. В Румъния бе прокаран закон, според който всяка румънска общност в чужбина, която е декларирала, че наброява над 5000 човека, ще получава подкрепа от държавата за откриване на център за подпомагане на тази общност. България е длъжна да преосмисли политиката си към българите в чужбина“, настоя българинът в Лондон.", "date": "2019.02.05", "title": "Българите във Великобритания се готвят за фестивала на източно-европейската култура"}
{"url": "https://offnews.bg/obshtestvo/balgarite-dariavat-no-kak-696964.html", "text": "Даренията стават все по-популярен и ефективен начин за събиране на средства за лечение на болни. Особено на деца. И това е напълно нормално, защото държавата така и не успява да осигури адекватни грижи и финансиране за тях. Скандалите около “Фонда за лечение на деца в чужбина” е само един от многото недобри примери. И съвсем логично хората започнаха да търсят алтернативи, за да спасят живота на близките си.С екипа на ръководената от мен Фондация “Граждани срещу бюрокрацията” решихме да проведем задълбочено проучване за това, как се събират дарения в подкрепа на различни каузи за лечение. Установихме, че дарителството се основава на две важни условия. Първо, трябва да съществува ДОВЕРИЕ, че дарените средства ще бъдат използвани по предназначение. Второ, трябва да има пълна ПРОЗРАЧНОСТ за това, какви средства са събрани и как се изразходват.Липсата на прозрачност хвърля сянка върху целия сектор. Помним Красимир Горсов, който проигра в казино парите, които бяха събрани за лечението на дъщеря му Мануела, за което беше осъден. Тежък случай, след който много дарители се отдръпнаха и престанаха да помагат. Ето защо, считам наш дълг да запознаем хората с добрите практики (да, има ги!), но и да обърнем внимание върху съществуващите проблеми и рискове.Два са най-популярните методи за дарение: чрез превод към банкова сметка на болните и чрез дарение в интернет платформи за набиране на средства. Досегашните ни проучвания показаха следните особености на всеки от тях.Хората събират средства в лични сметки или в дарителски. Практиката показва, че личните сметки не са за препоръчване при дарения. В тях даренията постъпват и се използват без всякакъв контрол. Лична е била и сметката на Красимир Горсов, бащата на Мануела. Дарителите могат само да се надяват, че лицето, което контролира сметката, ще бъде добросъвестно и няма да злоупотреби с парите. Но, както се вижда от посочения по-горе пример, няма гаранция за това.В сравнение с личните сметки дарителските са за предпочитане. Те се откриват при специални условия: предоставят се медицински документи, а сметката се открива на името на болния. Независимо че банките подхождат към дарителските сметки с грижа и специално внимание, те крият и неудобства. Често се изисква документ от компетентен съд, за да се ползват парите от сметката. Също така банките задължават болния да присъства физически в банковия клон, за да оперира с дарителската сметка. Това води до редица затруднения, понякога и животозастрашаващи.Ако например болният е на легло или в чужбина, оперирането с набраните средства става невъзможно. Поради тази причина много хора предпочитат да събират дарения в лични сметки, а не в дарителски. За съжаление, съобразно действащата нормативна уредба дарителската сметка не е обособена като отделен вид банкова сметка. И няма стандартен и общоприет механизъм за разпознаването на такъв вид сметка. С други думи - вие няма как да знаете дали дарявате в лична или в дарителска сметка. И няма как да го проверите. Това създава възможности за злоупотреби.Даренията чрез специализирани интернет платформи е другият начин за набиране на средства за каузи за лечение, който напоследък набира популярност. Най-известни в България са платформите: HelpKarma (проект на Хелп Карма Фондация) и DMS (проект на Български дарителски форум и Фондация BCause). Плюсове и на двете платформи са, че те проверяват и одобряват всяка една своя кампания. Изискват се медицински документи и се удостоверява лицето, което стои зад каузата. И двете организации гарантират отчетност и прозрачност при изплащането на средствата. Проверяват се документи, фактури, а HelpKarma изплаща дарените средства и директно към лечебните заведения.Такъв е например случаят с едно младо момче, Владислав Кипров, който наскоро успя да събере над 60 хил. евро чрез HelpKarma за животоспасяваща операция, а парите бяха преведени директно към болницата в Хановер, Германия. Специализирани организации като HelpKarma и DMS гарантират пред дарителите, че техните пари се изразходват прозрачно. Това е техният модел.Не е без значение, че се създава възможност дареният да изкаже лична благодарност на дарителя и да сподели резултата от лечението – това е голямо удовлетворение за един дарител. Друга положителна възможност в платформите е, че в тях хората споделят своя опит, обменят информация за възможни пътища за лечение и резултати. Така се печели ценно време за ориентация в една непозната област.Повече от всичко дарителството има нужда от ДОВЕРИЕ и ПРОЗРАЧНОСТ. Болните имат нужда от Вашата подкрепа повече от всякога, но дарявайте разумно. Фондация “Граждани срещу бюрокрацията” ще продължи да работи за хората и да обръща внимание на добрите и лошите практики в нашето общество.", "date": "2019.02.05", "title": "Българите даряват. Но как?"}
{"url": "https://offnews.bg/zimni/shifrin-posegna-kam-unikalen-rekord-696969.html", "text": "23-годишната американка Микаела Шифрин направи първата крачка към уникален рекорд.Тя спечели супергигантския слалом на световното първенство в Оре, Швеция и остава в битката за званието абсолютна световна шампионка, като спечели всички дисциплини.Самото й участие в супергигантския слалом може да се приеме като малка изненада, защото дисциплината не беше от любимите й преди този сезон, като вече има три победи за Световната купа, а първата й дойде едва през декември 2018 година.Очакванията бяха Шифрин да участва само в коронните й слалом и гигантски слалом и да пропусне останалите, но младата американка опроверга прогнозите и финишира първа за 1:04.89 минути. Среброто в Оре грабна италианката Софиа Годжа, на 0,02 секунди, а подиумът допълни швейцарката Корин Шутер, на 0,05 секунди, като това беше нейно първо призово класиране в голямо състезание.Стартът ще се запомни с падането на американската суперзвезда Линдзи Вон, която допусна грешка още в началото на трасето, като се вряза в едно от флагчетата и състезанието й завърши в предпазните мрежи. Спасителният екип веднага се притече на помощ, но американката се изправи и се спусна до финала.Големият въпрос е дали Вон ще кара и в спускането или това беше последният старт в знаменитата й кариера.", "date": "2019.02.05", "title": "Шифрин посегна към уникален рекорд"}
{"url": "https://offnews.bg/politika/prezidentat-rumen-radev-se-sreshtna-s-poslanika-na-sasht-erik-rubin-696944.html", "text": "Президентът Румен Радев проведе работна среща днес на „Дондуков“ 2 с посланика на САЩ в България Ерик Рубин. Срещата се състоя по инициатива на държавния глава и на нея бяха разгледани теми в рамките на стратегическото партньорство между България и САЩ, както и въпроси на глобалната и регионална сигурност, двустранното сътрудничество в икономиката, енергетиката и науката, процесът на модернизация на Българската армия.Президентът Радев призова за засилване на двустранния индустриален и технологичен обмен и открои способностите на страната ни за много по-активно партньорство със САЩ в сферата на информационните и комуникационни технологии, науката и образованието в областта на високите технологии.", "date": "2019.02.05", "title": "Президентът Румен Радев се срещна с посланика на САЩ Ерик Рубин"}
{"url": "https://offnews.bg/obshtestvo/promeni-v-dvizhenieto-na-stolichnia-bul-cherni-vrah-ot-dnes-do-22-f-696893.html", "text": "Временна организация на движението се въвежда от днес на кръстовището на бул. \"Черни връх\" и ул. \"Филип Кутев\". Причината е, че \"Софийска вода\" ще строи  по ул. „Филип Кутев“ в участъка от бул. „Черни връх“ до ул. „Атанас Дуков“ и по ул. „Хижите“ от ул. „Атанас Дуков“ до Драгалевска река. Новите канали се изграждат от стъклопластови тръби с диаметър 1800 мм и 14000 мм, като общата им дължина е 517 м.Временната организация на движението ще продължи до 22 февруари. Забранява се влизането на пътни превозни средства по източната половина на кръстовище бул. „Черни връх“ - ул. „Филип Кутев“ – ул. „Тодор Каблешков“. Движението през кръстовище бул. „Черни връх“ - ул. „Филип Кутев“ – ул. „Тодор Каблешков“ ще се извършва както следва: по бул. „Черни връх“ в посока Център в една пътна лента само направо; по бул. „Черни връх“ в посока Околовръстен път в три пътни ленти, само направо, само направо или надясно и само надясно; по ул. „Тодор Каблешков“ в една пътна лента само надясно или наляво. Разрешава се извършването на ляв завой от бул. „Черни връх“ по ул. \"Сребърна\" към ул. „Хенрик Ибсен“. ", "date": "2019.02.05", "title": "Промени в движението на столичния бул. 'Черни връх' от днес до 22 февруари"}
{"url": "https://offnews.bg/temida/kraj-na-dalgoto-chetene-po-deloto-ktb-protcesat-tragva-po-nova-protce-696971.html", "text": "Специализираният съдът реши да спре с четенето на обвинителния акт по делото КТБ. Процесът ще продължи по новата процедура, която предвиждат приетите промени в НПК обвинението да чете само доклад в съдебната зала. На 9 май 2018 г. съдът с определение даде ход на делото с прочитане на споменатата в закона \"заключителна част\" на обвинителния акт, т. нар. диспозитив. Минаха месеци наред в прокурорско четене. Въпреки това прокуратурата успя да представи в съдебната зала едва половината от обвинителния акт, състоящ се от хиляди страници.По-рано днес защитата обясни, че промяната в закона не може да действа със задна дата, а само за бъдещи дела. Зам. главният прокурор Иван Гешев, който бе командирован със заповед на главния Сотир Цацаров на процеса, заяви:  \"Считаме, че разпоредбата е категорична и че е безспорно, че разпоредбата на НПК се прилага от влизането ѝ в сила\". Той подчерта, че от европейските държави само в Турция се чете целият обвинителен акт.", "date": "2019.02.05", "title": "Край на дългото четене по делото КТБ, процесът тръгва по нова процедура"}
{"url": "https://offnews.bg/politika/kolio-kolev-izbiratelite-iskat-da-nakazhat-gerb-no-ne-vizhdat-altern-696930.html", "text": "Хората предпочитат кабинета „Борисов 3” да изкара мандата си. Избирателите искат да накажат ГЕРБ, но не виждат алтернатива. Това коментира социологът Кольо Колев, шеф на \"Медиана\", по повод последното изследване на агенцията,  вчера. В проучването „Медиана” е питала хората как ще гласуват, ако парламентарните избори са утре, а не за кого ще гласуват на европейските избори, защото се очаква те да бъдат партийно оцветени, уточни Колев. Резултатът е почти пълно изравняване в силите на БСП и ГЕРБ.Фактът, че ще има висок политически заряд на изборите за Европейски парламент, се доказва и от заявената висока активност от 41,3%, коментира социологът.Според Кольо Колев скандалът „Ало, Банов съм” ще рефлектира по-скоро негативно върху управляващите.", "date": "2019.02.05", "title": "Кольо Колев: Избирателите искат да накажат ГЕРБ, но не виждат алтернатива"}
{"url": "https://offnews.bg/kultura/programa-i-novini-za-kontcerta-na-uriah-heep-v-zala-universiada-696943.html", "text": "Тази сряда, 6 февруари, в столичната зала „Универсиада” ще се проведе дългоочакваният концерт на неостаряващите рокаджии, които вече 50 години не спират да творят и да радват своите фенове, URIAH HEEP! Преди да видим и чуем легендарната група на сцената ще посрещнем родните John Steel.За да могат фенове, журналисти и гости да влязат спокойно, вратите на залата ще бъдат отворени в 19:00 часа. Входът за всички фенове ще е от западната страна на залата. Билетната каса, входа за журналисти и гости на събитието ще се намират от южната страна на сградата към улица “Шипченски проход”.Програмата за вечерта по часове е следната:19:00 часа – Врати19:30 часа – John Steel20:45 часа – URIAH HEEP22:30 часа – Очакван крайИ този път екипа на BGTSC декларира, че вярва в общата цел - по време на концерта да няма инциденти, а само положителни емоции. За това и отново напомня и призовава всички посетители на концерта да спазват неговите правила. Билети:Билетът е ценен. Пазете го и не го давайте на никой друг, освен на оторизирания персонал на входовете. Изгубен или повреден билет не се възстановява.Деца до 7 години влизат безплатно, придружени от пълнолетен родител или настойник, притежаващ билет и попълнена декларация.Билета не дава достъп до ложата, сервизните площи и служебните помещения. Няма да се допускат многократни влизания и излизания с един и същи билет. Излизането от мястото на провеждането на концерта е окончателно!ВИП добавки:За този концерт няма ВИП добавки!Лица под 18 години:Лицата под 18 години влизат с придружител!Както на всички концерти в България, малолетните и непълнолетни лица под 18 годишна възраст ще бъдат допускани само с придружител и подписана декларация от пълнолетен придружител - родител, настойник или трето лице, полагащо грижи за детето. Това е мярка, съобразена със законодателните разпоредби в България и ако смятате да посетите концерта с детето си, моля прочетете внимателно следните указания:За да бъдат допуснати на концерта лица до 18 години, трябва да бъдат с родител или придружител, който има закупен билет. На концерта без билет ще се допускат само деца до 7 годишна възраст. Всеки придружител на малолетни или непълнолетнилица под 18 годишна възраст, трябва да носи подписана в 2 (два) екземпляра декларация, която можете да изтеглите Допуска се по един придружител на две лица под 14 години! Единият екземпляр се оставя при охраната при влизане, а вторият остава в придружителя, в случай че бъде поискана за повторна проверка.Във връзка с мерките за сигурност и безопасност препоръчваме да носите с вас и лични документи - копие на акт за раждане на детето, ако то е под 14 години или неговата лична карта, ако то вече е навършило тази възраст. Целта е удостоверяване на самоличността на детето и неговата възраст. За да избегнете това можете да представите предварително нотариално заверена декларация.На концерта няма да бъдат допускани малолетни и непълнолетни лица под 18 годишна възраст без придружител!Деца под 7 години влизат безплатно, придружени от пълнолетен родител или настойник, който трябва да подпише декларация и притежава билет!Спешна медицинска помощ:В случай на нужда, екип на спешна медицинска помощ ще бъде на ваше разположение. Ваша е отговорността да се грижите за себе си, децата или лицата, които придружавате, приятелите и хората около вас. Ако забележите нещо притеснително, моля, веднага потърсете съдействие от охраната или персонала на концерта.ЖИВОТНИ:Животни няма да се допускат в зоната на концерта.Забранено е внасянето на:- храни и напитки;- видео камери и фотоапарати със сменяеми обективи;- аудио записващи устройства; - преносимо лазерно оборудване;- оръжие;- стъклени бутилки;- всякакви остри и опасни предмети като ножове, чадъри и т.н.Снимки и видео:Забранява се използването на видео и аудио записващи устройства освен от акредитираните за това лица. Забранява се използването на светкавица по какъвто и да е повод, в това число и на акредитираните фотографи!Филмирането на събитието или части от него без съгласието на групите е забранено и подсъдно!Алкохол , опиати, наркотични вещества и пушене:Внасянето на алкохол, опиати и наркотични вещества на територията на концерта е забранено! Посетители с неадекватно поведение няма да бъдат допускани в зоната и няма да им бъде възвърната стойността на билета. На лица под 18 години алкохол няма да се продава. АБСОЛЮТНО Е ЗАБРАНЕНО ПУШЕНЕТО ИЗВЪН СПЕЦИАЛНО ИЗГРАДЕНАТА ЗА ЦЕЛТА ЗОНА! ЛИЦАТА НАРУШИЛИ ЗАБРАНАТА , ЩЕ БЪДАТ ИЗВЕЖДАНИ БЕЗ ВЪЗСТАНОВЯВАНЕ НА ПАРИТЕ ЗА БИЛЕТА! Ползвателите на електронни цигари и устройства отделящи дим или пари е желателно да се съобразяват и не злоупотребяват с търпението на околните, а да споделят правилата за всички пушачи!Изхвърляйте боклуците на определените за това места! Пазете и не замърсявайте!Антисоциално поведение:Всеки, който проявява агресивно и антисоциално поведение, ще бъде изведен извън зоната на концерта, без възможност за връщане на парите за билета. Моля, сигнализирайте за такова поведение на нашия екип. Всеки има правото да се забавлява в безопасна обстановка!Билетите са в продажба онлайн и в мрежата на Евентим, а някои от местата на които можете да ги намерите са Бензиностанции OMV , Technopolis, Български пощи, Orange, Usit Colours, магазини На Тъмно, Office 1 Superstore, билетна каса на EVENTIM на ул.“6-ти септември“в София, билетен център НДК, Дворец на културата и спорта – Варна, Пловдив – билетна каса пред общината.Препоръчва се навременното закупуване на билети и спазването на реда в залата!", "date": "2019.02.05", "title": "Програма и новини за концерта на Uriah Heep в зала 'Универсиада'"}
{"url": "https://offnews.bg/sviat/isliamist-blizak-do-erdogan-da-dojde-sheriatat-696905.html", "text": "Известният с близостта си до турския президент Реджеп Ердоган турски ислямист Кадир Мъсъроглу, който често е критикуван заради нападките и обидите си срещу основателя на републиката Мустафа Кемал Ататюрк, заяви, че ако поддръжниците на управляващата Партия на справедливостта и развитието не отидат до урните (на 31 март в Турция предстоят местни избори), то тогава „гласовете ще отидат за партията на неверниците, тоест Републиканската народна партия“, съобщава .По време на беседа със своите последователи в неговия орден, Мъсъроглу заяви, че е необходимо още малко време, за да дойде шериатът в Турция.", "date": "2019.02.05", "title": "Ислямист, близък до Ердоган: Да дойде шериатът!"}
{"url": "https://offnews.bg/sviat/havaj-vavezhda-nevizhdana-zabrana-za-prodazhba-na-tcigari-samo-stolet-696948.html", "text": "\"Законодателят приема, че цигарите са най-смъртоносният артефакт в човешката история.\"Така започва проектoзакон, внесен в парламента на Хавай, който предлага постъпателна забрана на продажбата на цигари в щата.През 2016 г. Хавай увеличи възрастта за продажба на цигари от 18 на 21 години. Новият законопроект предвижда до 2024 г. забраната да бъде затегната драстично. През 2020 г. цигари ще се продават на лица над 30 години, през 2021-ва - над 40, през 2022-ва - над 50, през 2023 - над 60, а през 2024-а - над 100!Очаква се това да опразни рафтовете от цигари, тъй като на практика почти ще липсват купувачи, коментират американски медии. Туристите също няма да имат право да купуват цигари, но ще могат да си носят такива.Все пак, столетниците ще могат да си купят пакет цигари, ако изобщо открият откъде,.Вносителят на законопроекта - републиканецът Ричард Крийган, е лекар в спешно отделение. \"Съществува група тежко зависими хора, които според мен робуват на една абсурдно порочна индустрия. Тя е създала силно пристрастяващ продукт, знаейки, че е смъртоносен. И наистина е такъв\", коментира д-р Крийган пред Си Ен Ен.Ограниченията няма да важат за електронните цигари, пурите и тютюнът за дъвчене.В повечето американски щати минималната възраст за продажба на цигари е 18 години, а в 4 щата - 19 години.", "date": "2019.02.05", "title": "Хавай въвежда невиждана забрана за продажба на цигари: само столетниците ще могат да пушат"}
{"url": "https://offnews.bg/obshtestvo/damite-s-dobri-imena-piat-vino-v-chest-na-mazhete-v-denia-na-sv-agati-696842.html", "text": "Църквата почита днес света мъченица Агатия, имен ден празнуват Добрин, Добромир, Добри и дамите с производни имена. Името е от старогръцки език, Агатия означава \"добра\". Света Агатия е живяла по време на римския император Декий (249-251), когато е имало жестоки гонения срещу християните. Във всички области на империята било заповядано да ги предават на мъчения и смърт. Агатия е родена в Палермо, тя била скромна християнка, славела се със своята красота, добродетел и знатен род. Родителите й оставили голямо богатство, но тя малко ценяла земните блага. Когато местният управител Квинтиан пратил войници, тя спокойно отишла с тях в Катания. Подложена на жестоки мъчения, Агатия запазила силата на духа си и нищо не можело да я накара да се отрече от Христовата вяра. Славата на мъченическата й смърт бързо се разнесла сред вярващите и веднага след нейната смърт християните построили църква над нейната гробница. Простата дреха, която тя обикновено носела, била поставена на гроба й за спомен на нейното смирение.Жителите на Катания благоговейно тачат нейната памет. Недалеч от града се намира вулканът Етна, който от време на време бълва огън и гореща лава. Веднъж, когато страшно изригване застрашавало града с гибел, те взели дрехата на света Агатия и я държали срещу огъня. Бедата минала и катанските жители благодарили на светата мъченица за нейното застъпничество. Според народните поверия жените празнуват днешния ден в чест на мъжете, те се черпят с вино, за да почетат съпрузите си.", "date": "2019.02.05", "title": "Дамите с добри имена пият вино в чест на мъжете в деня на св. Агатия"}
{"url": "https://offnews.bg/izvan-terena/zhoze-mourinio-virna-kraka-na-hokeen-mach-video-696938.html", "text": "Бившият мениджър на Манчестър Юнайтед Жозе Моуриньо предизвика сериозен трус в социалните мрежи, след като се свлече по много атракртивен начин на земята.Специалния посети мач от руската Континентална хокейна лига, но падна при церемонията по пускането на първата шайба в началото на двубоя между Авангард Омск и СКА Санкт Петербург в Балашиха.Португалецът, се подхлъзна върху червения килим, който бе поставен на леда, и се изресе на земята по гръб. Това естествено предизвика смеха на голяма част от публиката.Той беше подпомогнат да стане от капитана на СКА и двукратен носител на купа \"Стенли\" в НХЛ с Детройт Павел Дацюк. Добрата новина за всички е, че специалистът не е пострадал при инцидента.Това не е първото падане на Моуриньо, когато е гост на спортно събитие. В началото на септември миналата година Специалния имаше лек проблем при влизането си на стадион \"Уембли\" преди началото на мача между Англия и Испания от Лигата на нациите.Наставникът реши да съкрати пътя си и прескочи огражденията, но се препъна и падна на земята.", "date": "2019.02.05", "title": "Жозе Моуриньо вирна крака на хокеен мач (видео)"}
{"url": "https://offnews.bg/sviat/pozhar-v-tcentara-na-parizh-10-zhertvi-i-30-postradali-ot-plamatcite-696920.html", "text": "Пожар избухна в жилищна сграда в югозападната част на Париж, пламъците взеха десет жертви, ранени са около 30 души. Един от пострадалите е с опасност за живота. Огънят е избухнал в 1:00 ч. след полунощ в 8-етажна сграда в модерния аристократичен 16-ти район на френската столица.Около 200 пожарникари са взели участие в гасенето на пожара, като трима от тях са с леки наранявания. \"Броят на пострадалите може да се увеличи, тъй като огънят все още бушува на 7-ми и 8-ми етаж\" на блока, заяви говорител на пожарната за АФП, цитиран от Дарик.Някои от засегнатите се качили на близките покриви, за да избягат от дима и пламъците и са спасени от пожарникарите.Около 3:30 ч. пожарните екипи са завършили евакуацията на блока, но все още се борят с пламъците. Няколко околни сгради също са евакуирани.", "date": "2019.02.05", "title": "Пожар в центъра на Париж, 10 жертви и 30 пострадали от пламъците (обновена)"}
{"url": "https://offnews.bg/112/shofior-udari-6-koli-v-plovdiv-dvama-dushi-postradaha-696919.html", "text": "Шофьор блъсна 6 автомобила на оживена пътна артерия в Пловдив, съобщи БНТ. Инцидентът е станал на бул. \"Санкт Петербург\". Според очевидци колата се движила с висока скорост и започнала да удря автомобили - в движение и паркирани. Леко пострадали са двама души.Шофьорът, виновен за катастрофата, е на 30 години. Според полицията той е бил под въздействието на наркотици. Мъжът е задържан. Заради катастрофата движението в участъка беше затруднено и се регулираше от пътни полицаи.", "date": "2019.02.05", "title": "Шофьор удари 6 коли в Пловдив, двама души пострадаха"}
{"url": "https://offnews.bg/razsledvane/koj-plati-smetkata-za-falita-na-ktb-696903.html", "text": "Покриването на задълженията към депозантите след най-големия банков фалит на този век опразни целия фонд за гарантиране на депозитите и наложи заеми за десет години напред. Към тези близо четири милиарда лева от фонда, необезпечените кредитори вече загубиха – или предстои да загубят – поне още милиард от парите си.Значителна част от тези загуби засягат данъкоплатците. Ето как:На фона на спомените за спешно изсипаните тогава от Министерството на финансите (МФ) близо 2 милиарда лева заем за спешно попълване на фонда за гарантиране на депозитите това изказване прозвуча леко шокиращо, но технически е напълно вярно (отпуснатият заем от МФ е с лихва 2.95%, което прави лихви от над 100 млн. лева за първите две години). Кой обаче всъщност плати сметката с много нули за фалиралата банка и нейните доказано лоши кредити към свързани фирми и спонсорски схеми за десетки и стотици милиони? Четири години по-късно, внесеното от прокуратурата обвинение за източването на банката (500 тома и над 15 хиляди страници), както и досегашните резултати от действията на синдиците по-ясно показват картинката в цифри.ГОЛЯМОТО ПЛАЩАНЕПървата спешна сметка за изплащане – тази на гарантираните до 196 хиляди лева депозити на стойност общо около 3.7 млрд лева – не се оказа по силите на Фонда за гарантиране на влоговете в България (ФГВБ). Това наложи спешен заем от 1.7 млрд лева от държавния бюджет, който едва не вкара България в процедура по свръхдефицит и санкции от Европейската комисия през 2015 година. С този заем ФГВБ успя да изплати със закъснение дължимите гарантирани депозити на над 110 хиляди вложители в КТБ на фона на техните нарастващи протести и заплахи от съдебни искове.Ако се задържи сегашният темп на натрупване на премийни вноски във ФГВБ (около 230–250 милиона лева на година, които идват като дял от всички влогове в български банки), възстановяването на активите на фонда на нивата от 2014 година ще се случи някъде към 2028 година, а едва някъде след 2037 година ще може да се каже, че създаденият депозитен механизъм за защита е готов да посрещне нов фалит на банка с размерите на КТБ без допълнителна капитализация. Тази сметка дава ясен отговор на въпроса готова ли е в момента банковата система да понесе нов шок от спешно плащане на подобна сума за гарантираните 196 хиляди лева депозити – краткият отговор е „не“.КЪДЕ Е ПРОБЛЕМЪТ С ОПРАЗНЕНИЯ ГАРАНЦИОНЕН ФОНД?Проблемът, всъщност проблемите са поне два. И не са малки. Първият е, че този фонд никога не е бил замислян като механизъм за изплащане на загуби от източени от собствениците си банки, работещи със средства на вложители, а за да гарантира парите на вложителите, като ги предпазва от системни и външни рискове. Вторият проблем в опразнения ФГВБ е липсата на справедливост – всички депозанти в България плащат пари за гаранционен фонд, от които се възползва само една част от тях, тези в КТБ.След фалита на КТБ и законовите промени относно банковата дейност българските банки вече плащат още един „данък“ върху дейността си. Това са вноските в създадения през 2015 година Фонд за преструктуриране на банките (ФПБ). За разлика от вноските във ФГВБ – фиксирани като 0.5% от влоговата база и плащани всяка година – новият фонд е целеви до постигане на 2% от гарантираните депозити.ТИХИТЕ ПЛАТЦИ – НЕГАРАНТИРАНИТЕ ДЕПОЗАНТИ В КТБПокрай опустошаването на натрупаните резерви във ФГВБ, по-малко внимание се обърна на другите платци на сметката от грандиозния банков фалит. Това са собствениците на негарантирани депозити в КТБ, тоест тези с депозити, по-големи от 196 хиляди лева, които няма да бъдат изплатени, а ще се впишат на опашката на кредиторите на КТБ. Въпреки че ресурсът тук е основно частен, сметката отново включва и публични средства, при това не малко. Ето как:По данни на ФГВБ негарантираните депозити в КТБ са на стойност 978 856 000 лева. Важно: Тук не се включват „спасените“ чрез цесии и прихващания депозити на стойност около 800 милиона лева, собствениците на които са прежалили между 40 и 70% от стойността им в името на това да получат някакви пари сега, вместо да чакат синдиците да осребрят активите на банката. В списъка с хиляди депозанти, очакващи някакво връщане на депозитите си от масата на несъстоятелността на КТБ, най-големи вземания (след ФГВБ) имат предимно общински и държавни предприятия. Т.е. тази сметка е директно на името на данъкоплатците.Начело на списъка с 90 млн. лева вземания е „Топлофикация София“ ЕАД, която сама по себе си е губещо общинско дружество. Обяснението на ръководството за депозираните огромни средства в КТБ беше, че там са и сметките на нейни основни контрагенти като Националната електрическа компания (също в списъка с 15 милиона лева вземане) и „Булгаргаз“ (с 12 милиона лева вземане, което обаче не е било уважено от синдиците и се оспорва в съда).При обявяване на списъка с извършените цесии и прихващания в началото на 2016 г. стана ясно, че много от държавните и общински фирми все пак са избрали цесия срещу това да изчакат осребряването. Държавни дружества като „Български енергиен холдинг“, „Булгаргаз“, БДЖ – товарни превози, Мини „Марица-изток“, Инфраструктурна компания са направили цесии за общо около 100 милиона лева вземания, срещу които са получили необявена стойност от вземането, загубите от които остават за собствена сметка. Дали тези фирми са се простили с 50 или повече процента от стойността на депозитите си в КТБ, не е ясно, само едно е ясно – за печелившите дружества това значи по-малко дивидент за държавата, а за губещите – още по-голяма загуба. Т.е. накрая сметката отново отива при данъкоплатците.ЩЕ ПОЛУЧАТ ЛИ НЕЩО НЯКОГА?Собствениците на негарантирани депозити в списъка на кредиторите на КТБ засега не са получили нито стотинка обратно. Първата сметка за връщане на средства на кредиторите от 570 милиона лева е обявена от синдиците още миналата година, но се обжалва и изчаква съдебните дела по обжалване на някои от вземанията. След приключването по закон следва да бъдат изплатени приоритетно някои обезпечени вземания (кредитори от по-висок клас), с което сумата за разпределение ще падне до около 10% от общия размер на вземанията, който е 4.7 млрд лева. Натрупаната сума за първо плащане, по думите на самите синдици, е основно от налични суми към затварянето на банката и доста по-малко от осребряване на активите. Общата сума на активите на КТБ, някога оценявана в балансите на близо седем милиарда лева, към датата на обявяване на банката в несъстоятелност през 2015 г. е вече едва 1.4 млрд лева. Над пет и половина милиарда лева са обявени с нулева стойност поради пропуски при учредяването или направо несъществуващи. Синдиците обявиха, че са завели над 1100 производства, но предупреждават, че процесът е дълъг и с неизвестен край. Засега всичко е зациклило на етап първи списък за разпределение, а за втори дори още не се говори. Очакванията на всички са, че такъв списък ще има, но предвид скоростта на работа той ще отнеме отново няколко години, а сумата по него е пълна неизвестност. На фона на затихналата тема и слабото медийно внимание към действията на синдиците, част от които спорни и видимо избирателни, всички очаквания за повече от 20% плащане към кредиторите изглеждат като безпочвен оптимизъм.От 500-те тома по обвинението срещу собственика на фалиралата КТБ Цветан Василев и още 17 обвинени лица става ясно едно – банката е функционирала на пръв поглед като нормална банка. Тя е привличала депозити на граждани и фирми и формално е спазвала изискванията на закона тези средства да бъдат раздавани срещу обезпечения, което пък е давало основания на БНБ да приключва годишните си одити с минимални забележки. Тези обезпечения обаче, както е установила и прокуратурата, често са били раздути и фиктивни, а документацията по кредитите – липсваща. Видно и от приложени по делото и обвинението документи, около 70% от кредитния портфейл от 5 млрд. лева (или около 3.5 млрд. лв.) са били част от „фирмата“, т.е. личният „инвестиционен портфейл“ на собственика Цветан Василев, скрит зад сложна схема от български и чуждестранни юридически лица. Всичко това – под формалния надзор на БНБ и, въпреки многобройните медийни разследвания, без никаква проверка на получаваните сигнали.АКТИВ                         СТАТУТТБ „Виктория“             Продадена на Инвестбанк срещу задължение за погасяване на кредит от КТБ към банката                                   за около 85 млн. лв. плюс лихви. Според синдиците продажбата гарантира и печалба от                                   около 2.8 млн. лв.Сграда напл. „Гарибалди“в София                         След съдебно производство е възстановена в активите на КТБ, решението се обжалва пред ВКС.Сграда набул. „Цар Борис III“в София                         Вече е собственост на италианския бизнесмен Едоардо Миролио след прехвърляне на вземания                                      от кредитори на КТБ и сделки с неизвестна стойност от българска банка, пред която са били                                      заложени части от сградата.Акции от капиталана БТК                            Синдиците обявиха искове и обезпечение със запор на вземане и акции от БТК на стойност                                      125 млн. евро, но по неофициална информация запорът е вдигнат. Официална информация от КТБ                                      (н) по въпроса няма.„Дунарит“ АД                   Задължения, погасени с прихващания, които се оспорват от синдиците. Съдебни дела и                                       оспорване на решение на КЗК за влизане на нов собственик.„Авионамс“ АД                Закупен от Държавната консолидационна компания пакет от 99.7% срещу 29 млн. лева.„Техномаркет“ АД            Иск в СГС срещу действия по увеличение на капитала на собственика в ущърб на банката в                                      периода септември–декември 2014 г. (за чието проспиване синдиците прехвърлят отговорност                                      към квесторите). От 69 млн. лева кредити към дружеството и неговия собственик в момента,                                      след цесии и прехвърляния, КТБ(н) е собственост на акции, които са едва 15% от капитала и                                      няма интерес към предлагането им на търг.                                                                               Вземане от КТБ, млн. лв.Фонд за гарантиране на влоговете в банки               3700Топлофикация София ЕАД                                         90,2Дунарит АД                                                               84,1Булгартрансгаз ЕАД                                                  60,3НУРТС България АД                                                   46,7Кремиковци АД(в несъстоятелност)                                                   28,9Летище София ЕАД                                                    28,6Мини Марица Изток ЕАД                                            18,1Национална електрическа компания ЕАД                    15Български енергиен холдинг ЕАД                               14,7ИЗТОЧНИЦИДанни: Фонд за гарантиране на влоговете в БългарияПрогнозата е от екстраполация и при негативен сценарий за ръста на БВП и влоговете в банковата система сроковете може да са и по-дълги – б.а.Б. ред. - Този текст е от \"Черна книга на правителственото разхищение в България 2018\", която се издава от Фондация за свободата \"Фридрих Науман\". Всички публикации в книгата са напълно свободни за препубликуване като идеята е да достигнат до възможно най-широк кръг читатели.", "date": "2019.02.05", "title": "Кой плати сметката за фалита на КТБ"}
{"url": "https://offnews.bg/sviat/silno-zemestresenie-v-iuzhna-gartcia-696921.html", "text": "Земетресение с магнитуд от 5 по Рихтер е регистрирано рано тази сутрин в Югозападна Гърция, съобщава сеизмологичният институт на БАН. По данни на Средиземноморския сезимологичен център силата на труса е 5,2. Той е регистриран в близост до Лефкада около 4:30 ч.Засега няма данни за пострадали и материални щети.", "date": "2019.02.05", "title": "Силно земестресение в Южна Гърция"}
{"url": "https://offnews.bg/obshtestvo/kraj-na-gripnata-epidemia-v-sofia-i-oshte-9-oblasti-696922.html", "text": "От днес РЗИ отменя грипната епидемия в десет области в страната. Това са София -град, Кюстендил, Шумен, Видин, Добрич, Плевен, Сливен, Варна, Велико Търново. В област Смолян също се отменя епидемията с изключение на община Мадан. Там за детските и за лечебните заведения остават в сила въведените противоепидемични мерки.За област Монтана обаче здравната инспекция удължава грипната епидемия до 8 февруари. Там броят на заболелите от грип и остри респираторни заболявание се покачва.", "date": "2019.02.05", "title": "Край на грипната епидемия в София и още 9 области"}
{"url": "https://offnews.bg/tenis/kuzmanov-haase-e-gvozdeiat-v-programata-na-sofia-open-na-5-fevruari-696923.html", "text": "Димитър Кузманов излиза срещу Робин Хаасе в основния мач на централния корт на \"Арена Армеец\" днес не преди 18 часа. Очаква се сериозна подкрепа за втората ракета на България и любимец на феновете.Гаранция за това е и сериозната поддръжка, която получиха българските състезатели досега - 3000 зрители подкрепяха Адриан Андреев в първия кръг от основната схема и Александър Лазаров по време на втората му победа в квалификациите, довела до продължаването му в основната схема.След мача на Димитър Кузманов срещу Робин Хаасе на централния корт ще излязат Гаел Монфис и Виктор Троицки. Първите българи, които ще излязат на корта във вторник са Александър Лазаров и Александър Донски, които ще излязат в първия си мач на двойки срещу Николоз Басилашвили (Грузия) и Матю Ебдън (Австралия).Техният мач е трети от обедната сесия на централния корт, започваща в 12 часа. Програма за третия ден на Sofia Open 2019, вторник, 5 февруари:Централен корт 12:00 часа:Николоз Басилашвили (Грузия, №5) - Даниел Брандс (Германия, кв.)Ян-Ленард Шруф (Германия) - Симоне Травалия (Италия, кв.)двойки: Александър Донски (България) / Александър Лазаров (България) - Николоз Басилашвили (Грузия) / Матю Ебдън (Австралия)Не преди 18:00 часа:Робин Хаасе (Холандия) - Димитър Кузманов (България, УК)Гаел Монфис (Франция, №7) - Виктор Троицки (Сърбия)Корт 1 Начало 12:00 часа:Яник Маден (Германия, кв.) - Адриан Манарино (Франция)двойки: Симоне Белели (Италия) / Андреас Сепи (Италия) - Доминик Инглот (Великобритания) / Франко Скугор (Хърватия) №2двойки: К. Хсиех (Тайпе) / К. Рунгкат (Индонезия) - Мариуш Копил (Румъния) / Мартин Фучович (Унгария)Денис Истьомин (Узбекистан) - Матео Беретини (Италия)Жулиен Рохер (Холандия) / Хория Текау (Румъния) - Денис Молчанов (Украйна) / Игор Зеленай (Словакия)", "date": "2019.02.05", "title": "Кузманов - Хаасе е гвоздеят в програмата на Sofia Open на 5 февруари"}
{"url": "https://offnews.bg/sviat/vanshno-ministerstvo-prizna-huan-guajdo-za-vremenen-prezident-na-venet-696924.html", "text": "Министерството на външните работи обяви, че смята Хуан Гуайдо за държавен глава на Венецуела. МВнР публикува позиция, в която се казва: Министерството на външните работи на Република България е убедено, че венецуелският народ трябва да получи правото сам да определи своето бъдеще, основано на принципите на демократичната и правовата държава. По официални данни Венецуела са напуснали вече около 4 млн. души. Инфлацията е на път да достигне 1,7 милиона процента. Липсват хранителни стоки, лекарства, питейна вода - страната е изправена пред огромна хуманитарна криза.На 26 януари 2019 г. ЕС, включително България, призова за спешно провеждане на свободни, прозрачни и честни президентски избори във Венецуела. Държавите-членки посочиха, че ако не бъде обявено организирането на нови избори, в рамките на следващите дни, ще предприемат действия, включително по въпроса за признаване на ръководството на страната в съответствие с член 233 от Конституцията на Венецуела.В резолюция, приета с 439 гласа „за“, срещу 104 гласа „против“ и 88 „въздържал се“, Европейският парламент заяви пълната си подкрепа за Националното събрание като единствения легитимен демократичен орган на Венецуела и призна Хуан Гуайдо като легитимен временен президент в съответствие с венецуелската конституция.Николас Мадуро, който през 2018 г. бе избран на вот, обявен за нелегитимен от ЕС, САЩ, Аржентина, Бразилия, Канада, Колумбия и други латиноамерикански държави, вече съобщи, че няма да се съобрази с призива за организиране на нови и прозрачни президентски избори.Вярваме, че г-н Хуан Гуайдо, председател на Националното събрание, като изпълняващ функциите временен президент на Венецуела, ще насрочи провеждането на свободни, честни и демократични президентски избори в съответствие с конституцията. МВнР е инициирало съгласувателна процедура за проект на решение, с което да се подкрепи преходът към демократично управление във Венецуела, основан на върховенството на правото и зачитането на човешките права. Снощи президентът Румен Радев  да не подкрепяме европейската позиция за ситуацията във Венецуела. \" на узурпацията на властта във Венецуела, които предприемат някои страни, са намеса във вътрешните работи на тази държава. Това заяви говорителят на Кремъл Дмитрий Песков. ", "date": "2019.02.05", "title": "Външно министерство призна Хуан Гуайдо за временен президент на Венецуела"}
{"url": "https://offnews.bg/futbol/forsirat-selektciata-v-levski-696926.html", "text": "Новият изпълнителен директор на Левски Павел Колев е получил \"зелена светлина\" от ръководството за зимна селекция, информира Sportal.На \"Герена\" очакват нападателя Валери Божинов, защитника Живко Миланов, халфа Галин Иванов, които са бивши футболисти на Левски, както и капитанът на Берое Мартин Райнов и Кристиан Димитров. До този момент по трансферите им на част от изброените нямаше сериозно развитие заради финансовите им претенции, които се разминаваха с предложенията на \"сините\".Галин Иванов има много по-добро предложение от Унгария и все още не е решил какво да предприеме. За Димитров пък Ботев Пловдив иска сериозна трансферна сума. Миланов е пред напускане на кипърския АПОЕЛ и ще дойде като свободен агент, но трябва да уточни личните си условия.Валери Божинов иска да играе в Левски, но предложените му условия не го удовлетворяват. Вчера дори бе разпространена информацията, че завръщането му окончателно е пропаднало.Валери продължава да води подготовка с Ботев (Враца), като утре ще вземе участие в поредната контрола на \"зелените\".", "date": "2019.02.05", "title": "Форсират селекцията в Левски"}
{"url": "https://offnews.bg/112/verizhna-katastrofa-s-nad-20-koli-na-magistrala-struma-ima-zaginal-ch-696925.html", "text": "Тежка верижна катастрофа е станала на магистрала Струма, има загинал един човек. 12 са пострадалите съобщи старши комисар Николай Хаджиев, директор на Областна дирекция на МВР-Благоевград. Жена от Гърция също е сред пострадалите при тежкия инцидент на магистрала \"Струма\", каза кметът на Петрич Димитър Бръчков, цитиран от Фокус. Шестима от ранените са настанени в болницата в Сандански, двама в частната болница в Благоевград, един е в реанимация в клиника в Петрич. Един от ранените е с опасност за живота. Пострадалите са с фрактури на гръдния кош и крайниците. Над 20 коли се нанизаха в новия участък от магистралата между Сандански и Дамяница в посока София, заради гъстата мъгла в района тази сутрин. Загиналият мъж е излязъл от автомобила си в опит да спре движението и е бил пометен от друга кола или камион. Сигналът за катастрофата е подаден около 8 часа тази сутрин. Движението се отклонява през Ново Делчево, съобщи МВР. ", "date": "2019.02.05", "title": "Верижна катастрофа с над 20 коли на магистрала Струма, има загинал човек (обновена)"}
{"url": "https://offnews.bg/izvan-terena/trogatelno-kucheto-na-emiliano-sala-vse-oshte-go-chaka-696967.html", "text": "Сестрата на загиналия футболист Емилиано Сала - Ромина публикува в профила си в социалната мрежа Фейсбук много разтърсваща и емоционална снимка.На нея се вижда любимото куче на играча - Нала, което гледа през стъклена врата към далечния хоризонт. Фотосът е придружен с коментар: \"Нала също те чака\".Четириногият домашен любимец болезнено напомня на легендарното куче Хачико, което става символ на верността и предаността към стопанина си, дори години след неговата смърт.Припомняме, че вчера британските разследващи заявиха, че са открили тяло под водата сред останките от самолета, който изчезна над Ламанша преди две седмици. Все още обаче не е ясно дали това е тялото на футболиста или на пилота Дейвид Ибътсън.Британският медиен гигант \"Daily Mirror\" твърди, че Нала е била една от причините за завръщането на Сала във Франция след обявяването му за нов футболист на Кардиф. Според изданието играчът е организирал заминаването на кучето си за Уелс.", "date": "2019.02.05", "title": "Трогателно: Кучето на Емилиано Сала все още го чака"}
{"url": "https://offnews.bg/obshtestvo/ema-hopkins-pri-brekzit-bez-sdelka-rabota-vav-velikobritania-sled-m-696927.html", "text": "Не е възможно да има нов референдум за Брекзит. Но ние водим активни преговори, за да излезем на 29 март от ЕС със сделка. Това заяви посланикът на Великобритания у нас Ема Хопкинс по бТВ. При Брекзит без сделка трябва да се водят двустранни преговори с всички страни, обясни тя. В момента преговаряме с балгарското правителство за това какво ще случи с българските граждани във Великобритания и с нашите граждани в България”,  каза още Хопкинс.По думите ѝ, при Брекзит без сделка, престой до 3 месеца в Обединеното кралство ще бъде напълно разрешен и няма да има разлика между сегашните и предстоящите условия за това. „Но ако човек иска да остане за повече от 3 месеца, за да работи, да учи или дори да остане при семейството си там, ще трябва да подаде молба, уточни посланикът. Всеки случай ще се решава отделно през преходния период до 2021 г., отбеляза дипломатът. По думите й всички които са били в Англия преди 29 март, ще имат същите права, както и сега, и няма да има значение дали си живели повече или по-малко от 5 години.90-дневният визов режим, който регламентира ЕС, ще позволи на близо 300 000 британски туристи, които идват в България всяка година, да продължат да прекарват почивката си тук. Искаме да чуем от българското правителство какви ще бъдат правата на британските граждани, които живеят тук, каза още Ема Хопкинс.", "date": "2019.02.05", "title": "Ема Хопкинс: При Брекзит без сделка работа във Великобритания - след молба"}
{"url": "https://offnews.bg/zimni/svetovnata-kupa-v-bansko-veche-chupi-rekordi-696972.html", "text": "Рекордно участие по държави е напът да запише Световната купа по ски алпийски дисциплини в Банско (22-24 февруари). Към момента има заявени 148 скиори от 26 нации.Световната купа в ските в Банско ще е най-голямото спортно събитие в България за 2019-а година. Най-голям към момента е заявен от Австрия - 22-а състезатели. Италия и Франция са с по 16 скиори. С по 1 към момента са Сърбия, Холандия, Лихтенщайн, Белгия, Дания и Гърция.България ще се представи на Световната купа в Банско с трима състезатели - Алберт Попов, Камен Златков и Йоан Тодоров.В Банско ще стане ясен носителя на Световната купа в алпийската комбинация. Лидер в класирането към момента е Марко Шварц (Ав), който спечели първата комбинация във Венген.Първи в Банско пристигат състезателите на Норвегия. Те са заявили тренировки още от 18 февруари. Интересът към билетите за Световната купа е много голям. Сред най-търсените са тридневните, които са по 90 лв. Очакванията си и в трите дни трибуната, която е за 2800 души да бъде пълна до краен предел. В цената на билета влиза и транспорт от Банско до Бъндеришка поляна и обратно.По традиция на \"Бъндеришка поляна\" ще има огромна Фен зона, която ще позволи на зрителите да се забавляват преди и след стартовете.Концерти по време на трите състезателни дни в Банско ще изнесат: Михаела Филева, Павел и Венци Венц, Дара, 100 кила. Ути Бъчваров ще приготвя вкуснотии на площада в Банско на 22 е 23-и. Официалното откриване на Световната купа ще е на 22 февруари от 18,00 ч на централния площад в Банско.", "date": "2019.02.05", "title": "Световната купа в Банско вече чупи рекорди"}
{"url": "https://offnews.bg/futbol/martin-rajnov-veche-e-futbolist-na-levski-696973.html", "text": "Мартин Райнов вече е футболист на Левски. Договорът на халфа е за срок от година и половина, съобщиха от клуба.Играчът е роден на 25 април 1992 г. в Габрово. Започва да тренира футбол в школата на местния клуб Янтра. На 13-годишна възраст е привлечен в Берое Стара Загора.През сезон 2011/12, за да трупа опит изкарва по един полусезон във втородивизионните Етър 1924 и Сливен. След това се завръща в Берое и дебютира в А Група на 11 август 2012 г. при успех с 4:0 у дома над Ботев Враца. За година и половина записва 16 мача в първенството, а през пролетта на 2014 г. е преотстъпен на Банско.През лятото на 2014 г. Райнов се разделя с Берое и преминава в Хасково, където един сезон е титуляр в \"А\" група. След като Хасково изпада през лятото на 2015 г. Райнов преминава в Локомотив Горна Оряховица, където за един полусезон бележи 5 гола в 17 мача в \"Б\" група.През 2016 г. подписва договор с Локомотив Пловдив. През 2017 г. Райнов напуска Локомотив Пловдив и подписва с Берое Стара Загора, като става и капитан на отбора.Футоблистът има шест мача за националния отбор на страната.", "date": "2019.02.05", "title": "Мартин Райнов вече е футболист на Левски"}
{"url": "https://offnews.bg/obshtestvo/do-15-gradusa-i-dnes-mokar-sniag-v-petak-696901.html", "text": "Слънце и облаци ще се редуват днес, на места ще има и мъгли. Максималните температури ще са между 10 и 15 градуса, а в северната част от страната между 6 и 9 градуса, според прогнозата на НИМХ. Край морето ще духа до умерен североизточен вятър. Термометрите на брега ще показват най-много 13 градуса, а сред вълните от 2-3 бала около 7 градуса. В планините ще има разкъсана облачност. На отделни места, главно в западната част на Стара планина, ще има слаби превалявания от сняг, под 1400 метра от дъжд. Ще духа до умерен вятър от изток-югоизток. Максимална температура на 1200 метра около 9, на 2000 метра - около 2 градуса. Утре ще вали на повече места и по-силно. Над 1200 метра валежите ще са от сняг. Застудяването ще продължи и през следващите дни. През нощта срещу петък дъждът ще се примеси със сняг. Минимални температури ще паднат до минус 2 градуса, а дневните ще са до 6 градуса. ", "date": "2019.02.05", "title": "До 15 градуса и днес, мокър сняг в петък"}
{"url": "https://offnews.bg/obshtestvo/vodata-spira-v-chasti-ot-sv-troitca-krasna-poliana-i-fakulteta-696871.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Изграждане на уличен водопровод на ул. „Суходолска“ в кв. „Факултета“ налага спиране на водоподаването от 10:00 до 22:00 часа на кв. „Факултета“ - по ул „Дръстер“ от ул.“Суходолска“ до бул.“Възресение“, ул.“Стрезимировци“, по ул.“Суходолска“ от ул.“Дръстер“ до ул.“Западна“, кв.“Красна поляна“- бл.11,120, ул.“Перуника“, по ул.“Ришки проход“ от бул.“Възкресение“ до ул.“ Иван Гарванов“. Монтаж на пожарен хидрант на ул. „Галичник“ в „Света Троица“ налага спиране на водоподаването от 10:00 до 18:00 часа по ул. „Галичник“ от ул. „Цар Иван Александър“ до ул. „Цар Симеон“. Ремонт на стратегически водопровод на бул. „Цариградско шосе“ във вилна зона „Врана – Герман“, се налага спиране на водоподаването от 09:00 до 19:00 часа на Военно поделение, база „Хидрострой“. С понижено налягане на водата ще бъдат кв. „Ботунец“ и с. Горни Богров. ", "date": "2019.02.05", "title": "Водата спира в части от Св. Троица, Красна поляна и Факултета"}
{"url": "https://offnews.bg/obshtestvo/obsazhdat-upravlenieto-na-natura-2000-dnes-696875.html", "text": "Обществено обсъждане на проекта за изменение и допълнение на Закона за биологичното разнообразие ще се проведе днес в столичния хотел Рамада от 14 часа. Основната цел на законопроектa е да бъде нормативно регламентирано въвеждането на новия подход за управление на мрежата Натура 2000 в България, съобщиха от МОСВ, организатор на дискусията. Целта на промените е да се осигури цялостният процес по разработване и прилагане на мерки за подобряване/поддържане на природозащитното състояние на видовете и природните местообитания, както и ефективно управление на мрежата Натура 2000. На обсъждането са поканени депутати, представители на правителството, неправителствения сектор, национално представените работодателски организации, синдикатите, както и членовете на Съвета на учените към министъра на околната среда и водите. Проектът на Закон за изменение и допълнение на Закона за биологичното разнообразие и мотивите към него са публикувани в  ", "date": "2019.02.05", "title": "Обсъждат управлението на Натура 2000 днес"}
{"url": "https://offnews.bg/kultura/23-i-mezhdunaroden-filmov-festival-sofia-film-fest-programa-i-osnovn-696974.html", "text": "Златни отличия, фестивални фаворити, очаквани от публиката филми – палитрата на София Филм Фест винаги е съдържала в себе си най-доброто от света на киното. 2019 година не е изключение!Празнувайки половин вековния юбилей от знаменателния Уудсток, 23-тото издание на фестивала, стартирал като Мюзик Филм Фест и духовен продължител на Рок Филм Фест, ще предложи на зрителите в София, Пловдив, Бургас и Варна през МАРТ всичко, от което един истински фен на киното има нужда!Международният филмов фестивал СОФИЯ ФИЛМ ФЕСТ (Sofia International Film Festival), извоювал с годините признанието на световната кинообщност, акредитиран от FIAPF и включен в класацията на сп. „Variety” сред 50-те топ-фестивала за киноиндустрията, ще представи пред вярната си публика и многобройните международни гости най-актуалните творби от световното и българското кино.Фестивалът се организира от Арт Фест под патронажа на Столична община и част от Календара на културните събития на София за 2019 година, в партньорство с Министерство на културата, Националния филмов център и Националния дворец на културата, с подкрепата на програмата Творческа Европа MEDIA (Creative Europe Media) на Европейския съюз, национални и чуждестранни културни институти, спонсори, партньори и приятели.Официалното откриване на 23-тия София Филм Фест е на 7 март. Церемонията по награждаването ще се състои на 16 март. Програмата на фестивала, заедно с традиционните издания в Бургас, Пловдив и Варна, ще продължи до 28 март. Специална програма в Дома на киното, свързана с ретроспективи и други събития, ще подготви публиката с очакване за фестивала от 27 февруари.Ще бъдат представени повече от 150 пълнометражни игрални и документални заглавия, както и над 20 късометражни филма.БИЛЕТВсички филми в програмата ни са достъпни по един изпитан и удобен начин – БИЛЕТ в КЕН е Вашият сигурен пропуск за Света на киното през Март! За шеста поредна година той ще е отново навсякъде около Вас – седмици преди началото на фестивала! Ще откриете своя БИЛЕТ за КИНО на местата, на които пазарувате, в магазини за подаръци, книжарници, барове и още много локации, където дори не предполагате...Не пропускайте и факта, че всеки от вас може да стане притежател на специалния ЗЛАТЕН БИЛЕТ – по традиция те са пет и дават възможност за неограничен достъп до всички прожекции и партита за всеки от петимата късметлии и негов приятел. 5 ЗЛАТНИ БИЛЕТА ще Ви очакват в търговската мрежа! Бъдете внимателни, за да не пропуснете да ни се обадите, ако във фестивален КЕН откриете своя ЗЛАТЕН БИЛЕТ.* * *Основният спонсор на 23-тия София Филм Фест и традиционният партньор на фестивала JAMESON Irish Whiskey вече 16 години подкрепя конкурса за български късометражен филм. Наградата провокира много млади кинематографисти в България да представят своите филми и дори да създават нови за участие в конкурса Джеймисън. От 2003 г. носители на наградата са били Иван Русев, Светла Цоцоркова, Драгомир Шолев, Андрей Цветков, Николай Тодоров, Петър Вълчанов, Борис Десподов и Андрей Паунов, Николай Василев, Павел Веснаков, Неда Морфова, Кольо Карамфилов, Антония Милчева, Тома Вашаров, Веселин Бойдев, Стефан Ганов. Много от наградените и номинираните режисьори впоследствие създадоха филми, взели участие на престижни международни кинофоруми.През 2019 година селекционната комисия е в състав Надежда Косева – режисьор, Калоян Божилов – оператор, Иван Богданов – фотограф и аниматор, Деян Статулов – кинокритик, Стефан Ганов – режисьор, носител на наградата JAMESON за 2018 година. Те определиха 12-те финалисти от кандидатствалите филми. Наградата JAMESON е на стойност 6 000 евро, осигурена за поредна година от Jameson Irish Whiskey, и ще бъде връчена на режисьора на филма-победител, който ще бъде определен от Международното жури на фестивала.Ето заглавията и имената на режисьорите на селектираните филми, които ще участват в 16-ото издание на Конкурса за български късометражен филм JAMESON:1. „XVII“, режисьор Ради Стоянов2. „Брак“, режисьор Слава Дойчева3. „Враг на свинята“, режисьор Борислав Станков4. „Иван“, режисьор Надежда Христова5. „Извинете“, режисьор Оля Желева6. „Колелото“, режисьор Крис Захариев7. „Пеперуда и мишка“, режисьор Мира Янкова8. „Пипнах те!“, режисьор Стефани Дойчинова9. „Рози в нощта“, режисьор Пенчо Кънчев10. „Рождество“, режисьор Григор Антонов11. „Щастие“, режисьор Димитър Димитров12. „Soledad“, режисьор Стилиян Стоянов* * *23-тият София Филм Фест се открива на 7 март в Зала 1 на НДК с премиерата на най-новата документална творба на Андрей Паунов - „ДА ХОДИШ ПО ВОДА”. Представен за първи път на фестивала в Локарно, филмът представлява непосредствен поглед към артистичните търсения и личните взаимоотношения на Кристо, прочут със своите мащабни инсталации. За първи път от кончината на Жан-Клод, неговата съпруга и партньор в творческия процес, Кристо решава да реализира проекта, започнат заедно с нея преди много години – „Плаващите кейове”.* * *За 17-и път международно жури ще определи фаворита за Голямата награда в конкурса за първи или втори игрален филм „София – град на киното”, съдържаща парична премия от 7000 евро, осигурена от Столична община.Ето и 11-те потвърдени конкурсни филма:* „Братя“ („Brothers / Kardesler”, 2018) – Турция-Германия-България, режисьор Омур Атай;* „Доверие“ („Trust / Güven”, 2018) – Турция, режисьор Зефа Озтурк;* „Заливът Ханалей“ („Hanalei Bay”, 2018) – Япония, режисьор Даиши Мацунага;* „Златна младост“ („Golden Youth / Une jeunesse dorée”, 2019) – Франция-Белгия, режисьор Ева Йонеско;* „Изчезващи дни“ („Vansihing Days / Man you”, 2018) – Китай, режисьор Джу Син;* „Прасето“ („The Pig”, 2019) – България, режисьор Драгомир Шолев;* „Сервитьорът“ („The Waiter“, 2018) – Гърция, режисьор Стив Крикрис;* „Снимка с Юки“ („A Picture with Yuki“, 2019) – България, режисьор Лъчезар Аврамов;* „Стена“ („Wycieczka”, 2018) – Полша-Германия, режисьор Бартош Грудзиецки * „Техеран: Град на любовта“ („Tehran: City of Love”, 2018) – Иран-Великобритания-Холандия, режисьор Али Джаберансари;* „Чудовища“ („Monsters.”, 2019) – Румъния, режисьор Мариус Олтеано;* * *Най-новата, осма по ред пълнометражна творба на изключителния майстор на образите Нури Билге Джейлан „ДИВАТА КРУША“, ще има премиера в края на официалната програма на фестивала. България е копродуцент на филма, а прожекцията ще се състои на 17 март.* * *Великият полски режисьор Кшищоф Зануси ще бъде специален гост на фестивала и ще бъде удостоен с Наградата на СОФИЯ на Столична община за своя принос към изкуството на киното, а киноманите ще могат да видят специална ретроспектива от избрани негови филми, както и най-новата му творба „ЕТЕР“, чиято премиера беше преди месеци на фестивала в Рим. Визитата и ретроспективата на Зануси са в партньорство с Полския институт в София и част от предстоящия Фокус Полша на 23-тия София Филм Фест. Като част от този специален акцент на фестивала е и визитата на световноизвестния полски режисьор Павел Павликовски, който лично ще представи най-новия си филм „СТУДЕНА ВОЙНА“, получил 3 номинации за „Оскар“ (за чуждоезичен филм, операторско майсторство и режисура), а също и отличен с пет награди на Европейската филмова академия за 2018 година, сред които и престижния приз за най-добър филм!* * *Сред най-важните филми в програмата на фестивала несъмнено са творбите, носители на „Златна палма“ и „Златен лъв“ - „ДЖЕБЧИИ” на Хироказду Корееда („Златна палма” - Кан ’18, с номинация за чуждоезичен „Оскар” и десетки отличия от цял свят) и „РОМА“ на Алфонсо Куарон („Златен лъв” – Венеция ’18, с номинация за чуждоезичен „Оскар” и още девет номинации за наградите на Американската киноакадемия, както и с множество други отличия от цял свят). Творбите са включени в традиционната рубрика „Големите награди“.* * *В „Киното днес – големите майстори” ще предложим на публиката най-новите филми на утвърдени имена от световното кино. В програмата присъстват заглавия като „КАПЕРНАУМ” (Capernaum) на Надин Лабаки (с награда на журито от Кан ’18 и още два приза на фестивала, с номинация за „Оскар“ и за „Златен глобус“ за чуждоезичен филм); „З ЛИЦА” (3 Faces) на иранския майстор Джафар Панахи (с награда за най-добър сценарий от Кан ’18); „ЩАСТЛИВИЯТ ЛАЗАРО” (Happy as Lazzaro) – най-новият филм на Аличе Рорвахер (представен в основната конкурсна програма на Кан ’18 и носител също на награда за най-добър сценарий); „ГРАНИЦА” (Border) на Али Абаси (с голямата награда в конкурсната програма „Особен поглед“ в Кан ’18); „ТРАНЗИТ” (Transit) на Кристиан Пецолд (с премиера на Берлинале ’18); „МОМИЧЕ” (Girl) на Лукас Донт (дебютна творба, удостоена със „Златна камера“ в Кан ’18) – всички те ще се срещнат с публиката у нас след като фокусираха вниманието на зрители и специалисти на десетки престижни фестивали в целия свят.* * *Обичаният български рок музикант Кирил МАРИЧКОВ ще получи Наградата на СОФИЯ на Столична община за своя принос към изкуството на киното и музиката. В негова чест ще бъде показан филмът „Щурците – 20 години по-късно” (1988), а златните хитове на една от най-добрите български рок-групи на всички времена се знаят и помнят от няколко поколения меломани!* * *Основният спонсор на София Филм Фест Обединена българска банка по традиция подкрепя рубриката „Ново българско кино”, където са включени игралните филми, завършени след март 2018, както и избрани документални премиери.Балканският конкурс ще включва топ-заглавия от региона в партньорство с „Домейн Бойар”, с които за осма поредна година ще представим и традиционната кино-гурме програма.Документалният конкурс традиционно ще привлече едни от най-важните филми през изминалата година.Отново ще присъства специален акцент върху многообразието на европейското кино – с помощта на ексклузивния фокус, който Европейският парламент поставя всяка година чрез Филмовата награда „ЛУКС“ върху европейските ценности, вплетени в сюжетите на киното. Ние сме част от една общност, в която особено важна е активната гражданска позиция и личният избор, от който зависи съдбата на всички нас!РАЗБИРА СЕ, това НЕ Е ВСИЧКО - ще има още много детайли по филмите и програмата, които да споделяме с Вас през целия месец февруари!* * *На 23-тия София Филм Фест се очакват над 250 чуждестранни гости. Голяма част от тях ще дойдат специално за 16-ото издание на София Мийтингс, което по традиция ще събере европейския елит във филмовата индустрия. Проектите за първи, втори и трети игрални филми ще бъдат представени пред професионална публика – филмови фондове и институции, продуценти, дистрибутори, разпространители, журналисти. Родните и регионалните филми ще бъдат прожектирани пред фестивални селекционери и сейлс компании.За поредна година фестивалните прожекции са предвидени в НДК-Зала 1, Кино Люмиер, Дома на киното, кино Одеон, Euro Cinema, културен център „G8”, Зала „Славейков“ на Френския културен институт, Културен център на Софийския университет „Св.Климент Охридски”, кино „Влайкова”, CINEMA CITY Mall of Sofiа, CINE GRAND City Center Sofia, ARENA Deluxe Bulgaria Mall.Кои ще бъдат филмите в международните конкурси?Кои режисьори ще представят лично филмите си в София?Кои ще бъдат членовете на международните журита?Какви извънредни музикални събития сме предвидили?Какви специални рубрики сме подготвили?Какви съвместни събития с културните институти и посолства да очаквате?30 са дните, които остават до 7 март – бъдете сигурни, че ще научите отговорите на тези и още много други въпроси!Пълната програма на фестивала, подробна информация за кината, филмите, гостите, нашите партньори и спонсори, ще бъде представена на основната пресконференция на 23-тия София Филм Фест, която ще се състои на 26 февруари във Фестивалния пресцентър - зала In the Park.Следете подробностите на сайта ни .", "date": "2019.02.05", "title": "23-и международен филмов фестивал София Филм Фест - програма и основни акценти"}
{"url": "https://offnews.bg/knigi/kniga-za-liubovta-sabira-zaedno-chehov-bunin-i-kuprin-696970.html", "text": "В месеца на любовта издателство \"Изток- Запад\" подарява на читателите си .Стилното илюстровано издание събира заедно трима велики руски писатели: нобелиста Иван Бунин, Антон Чехов и Александър Куприн.Сантиментални, романтични и лирични - разказите и новелите имат задължително място в нашия живот, за да ни напомнят за съществуването на любов, мъка, състрадание и душевна красота.Иван Алексеевич Бунин е руски писател, поет и преводач. Той е първият руски автор, получил Нобеловата награда за литература през 1933. Първоначално пише публицистика и поезия, по-късно проза, най-вече къси разкази. Емигрира от Русия през 1919 и се установява във Франция.Най-значимите му творби са повестите „Село“ (1909 – 1910), „Суходол“ (1911), които образуват своеобразна дилогия, обединена от обща тема – съдбата на Русия и руския национален характер. Последната му художествена книга „Тъмни алеи“(1943) е смятана за най-четения сборник с къси разкази в Русия през 20 век.Антон Павлович Чехов (1860–1904) е руски писател и драматург, по професия лекар. Той е автор на множество къси разкази, както и на пиеси, оказали силно влияние върху драмата през XX век.За 26 години творческа дейност създава около 900 произведения, най-вече хумористични разкази, пиеси и повести, които се превръщат в класически произведения на световната литература. Много специалисти го считат за един от най-добрите автори на къси разкази в света. Чехов работи като лекар почти през целия си живот, докато пише своите литературни произведения. По негови думи „медицината е законната ми съпруга, а литературата е моя любовница“.Чехов се оттегля от театъра след ужасните критики към „Чайка“ през 1896 година, но пиесата е възродена от Константин Станиславски в Московския художествен театър, което кара Чехов да напише „Вуйчо Ваньо“, „Три сестри“ и „Вишнева градина“. Тези четири произведения са предизвикателство както за актьорския състав, така и за публиката, защото на мястото на обичайното действие Чехов предлага „театър на настроението“ и „подводен живот на текста“.Александър Иванович Куприн (1870–1938) е руски писател, пилот, изследовател и пътешественик. Едни от най-известните му творби са „Молох“ (1896), „Олеся“ (1898), „Дуел“ (1905), „Суламит“ (1907), „Гранатова гривна“ (1911) и пр. Владимир Набоков го нарича „руският Киплинг“ заради историите му за пътешественици-изследователи.През живота си Куприн пробва много и различни професии – офицер, цирков артист, църковен певец, лекар, ловец, рибар и други. Неговите ранни къси разкази, в които често се говори за коне и други животни, са пропити с любов към живота във всичките му измерения. Бързо печели популярност след като Толстой го провъзгласява за достоен приемник на Чехов. За връх в неговото творчество е определян шпионският разказ „Щабскапитан Рибников“ (1906)", "date": "2019.02.05", "title": "'Книга за любовта' събира заедно Чехов, Бунин и Куприн"}
