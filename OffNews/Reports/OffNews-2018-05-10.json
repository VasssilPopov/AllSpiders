{"url": "https://offnews.bg/obshtestvo/izdirva-se-koloezdach-blasnal-1-godishno-dete-v-iuzhnia-park-i-izbiag-680342.html", "text": "В четвъртък вечерта колоездач в Южния парк е блъснал и ранил момиченце на годинка и осем месеца и е избягал.\"Вчера към 18:30 ч. в Южен парк (София) това лице прегази дъщеря ми с бясна скорост и избяга от местопроизшествието. Ако някой познае лицето, нека се свърже с мен или да звънне директно в 4 РПУ. Също така се обръщам към колоездачите: Хора, в Южния парк гъмжи от дечица и родители. Моля ви, не карайте като обезумели по алеите\" - алармира във Facebook профила си бащата на момиченцето Мирослaв Джоканов.От полицията потвърдиха пред OFFNews, че има подаден сигнал за случилото се в Четвърто РПУ и по случая вече се работи. Прокуратурата обяви колоездача за издирване.Малката Теа остава в \"Пирогов\" - кракът ѝ е счупен на няколко места.Тя е пометена от колоездача при обичайната вечерна разходка в парка. „С предната гума я прегазва, минава през нея буквално. Слава богу, със задната гума само я влачи метър – два, не минава през нея – иначе това щеше да доведе до фатални последици”, разказа пред bTV бащата Мирослав Джоканов.Майката на момиченцето е успяла да снима с мобилния си телефон колоездача.", "date": "2018.05.10", "title": "Издирва се колоездач, блъснал 1-годишно дете в Южния парк и избягал"}
{"url": "https://offnews.bg/obshtestvo/chovekat-paiak-predlozhi-sam-da-plati-izdirvaneto-s-helikopter-na-bo-680347.html", "text": "Иван Кристоф, известен като Човекът - паяк, предложи да плати издирването на Боян Петров с хеликоптер.\"Ето банкова сметка с депозирани 100,077,43 лв., от която може да се изтеглят парите $50 000, за да се платят за хеликоптерната застраховка за издирването и спасяването в Хималаите на човека, когото не познавам, но разбрах, че е имал мечти и дете\" - написа Кристоф в личния си Facebook профил и публикува снимка на банковото извлечение.Не вярвам в нашите политици - на нищо, което казват. Познавам ги много добре! Също така не смятам, че е редно държавата да плаща от данъците ни, затова, като любител на екстремните спортове, смятам, че е редно ние сами да се поддържаме, категоричен е Човекът - паяк.Сумата от $50,000 е гарантирана и чак утре може да се тегли в брой, тъй като от банката ме увериха, че един ден предварително до 13 ч. трябва да бъдат уведомени, обясни Иван Кристоф.Това бяха парите, които бях заделил за Спасителния фонд , който основавам, но и аз имам син на тази възраст и или се действа на момента, или просто не даваш празни надежди и приказки, заяви Човекът - паяк.", "date": "2018.05.10", "title": "Човекът - паяк предложи сам да плати издирването с хеликоптер на Боян Петров"}
{"url": "https://offnews.bg/ikonomika/komisiata-za-chez-napisa-doklad-no-ne-razbra-koj-stoi-zad-ginka-680340.html", "text": "Докладът на временната парламентарна комисия за проверка на покупката на активите на ЧЕЗ в България от пазарджишката бизнес дама Гинка Върбакова ще бъде внесен за гласуване в пленарната зала.Това решиха народните представители от комисията на последното ѝ заседание. Решението на временната комисия съдържа пет точки.Една от тях предвижда Министерският съвет да бъде задължен до края на тази година да извърши задълбочен анализ на изпълнението на Стратегията за приватизация на електроразпределителните дружества. Освен това кабинетът трябва да ревизира и ПМС № 181, което е за определяне на стратегически обекти и дейности, които са от значение за националната сигурност. Замисълът е и активите на електроразпределителните предприятия да попаднат в обхвата на определението.Друг текст пък предвижда службите  да извършат детайлен анализ на действията си по планираната продажба на активите на ЧЕЗ в България.Според друг текст БНБ ще бъде задължена да предостави на Народното събрание информация относно поети ангажименти от български банки за финансиране на покупката на активите на ЧЕЗ от „Инерком България”.Според председателя на временната комисия Жельо Бойчев тя е изпълнила целта си частично, тъй като не е изпълнила някои от най-големите очаквания - да даде отговор на въпроса кой и с какви средства купува активите на ЧЕЗ в България.Бойчев е категоричен, че българските служби няма как да не разполагат с тази информация.", "date": "2018.05.10", "title": "Комисията за ЧЕЗ написа доклад, но не разбра кой стои зад Гинка"}
{"url": "https://offnews.bg/drugi/30-dni-do-parvoto-izdanie-na-red-bull-moreni-challenge-680338.html", "text": "Точно месец остава до първото издание на невиждана по света и у нас планинска надпревара - . Записването за състезанието по природния феномен Морените на Витоша е в ход на страницата на събитието.1000 метра е дължината на трасето, по което участниците ще могат да премерят силите си. За да завършат успешно, надпреварващите се ще трябва да разчитат не само на тренинг, но и на перфектна преценка. Ключов момент ще бъде изборът на правилна линия за преминаване по трасето, тъй като състезателите ще се надбягват, изкачвайки Морените, което може да отнеме между 10 и 20 минути, в зависимост от индивидуалната подготовка на всеки участник.Надпреварата Red Bull Moreni Challenge ще бъде разделена в два етапа - квалификации и финал. Етапите ще се осъществяват чрез масов старт, а до финал ще бъдат допускани състезателите, навлезнали най-бързо в 30-метровата квалификационна зона.В състезание с формат, отвъд обикновеното, като Red Bull Moreni Challenge, всеки участник се състезава индивидуално и няма право на каквато и да е външна помощ по време на надпреварата. За безопасност на участниците в задължителната екипировка се включват маратонки или обувки с грайфер, отговарящи на метеорологичните условия.Препоръчително е състезателите да носят каски. При дъжд състезатели с маратонки за асфалтово тичане няма да се допускат. Техническите експерти на състезанието - Кирил Николов – Дизела и Красимир Стоянов (инструктор по планинско спасяване), си запазват правото да отстраня от участие състезатели с неподходящи обувки или маратонки.Наградата за най-бързия и техничен участник, ще бъде полет със свръх скоростните самолети  в края на юни в съседна Румъния. Крила ще има и за подгласника, но безмоторни, на крилото на парапланериста Весо Овчаров. И като допълнителни награди са предвидени и пропуски за специалната зона за състезанието Red Bull Soapbox на 30 септември.До 6 юни е отворена регистрацията за готовите да се впуснат в предизвикателството за изкачване по Морените. Желаещите да участват могат да я попълнят .", "date": "2018.05.10", "title": "30 дни до първото издание на Red Bull Moreni Challenge"}
{"url": "https://offnews.bg/drugi/okolo-1-500-dushi-shte-biagat-na-polumaratona-na-sofia-v-nedelia-680344.html", "text": "На 13 май (неделя) от сърцето на София – площад \"Св. Александър Невски\", ще започне първото по рода си спортно събитие, съчетаващо полумаратон, ученическо състезание по бягане и изложбен панаир.В рамките на неделния ден в столицата ще се проведе полумаратона на столицата, в който участие ще вземат 1 500 души, които са се регистрирали за бягане на различни дистанции.Предлагайки старт и финал от площад \"Св. Александър Невски\" и трасе, преминаващо през централни части от града, събитието дава заявка да се превърне в едно от най-масовите състезания по шосейно бягане на столицата.Дистанциите, по които ще стартират всички участници точно в 9:00 ч. сутринта на 13 май, са полумаратон (21,1 км), 10 км и 5 км. Преди старта регистрираните на 21,1 км ще могат да получат брандирани спортни тениски. Всеки участник, финиширал успешно в контролното време, ще получи медал, а за класиралите се на призови места са подготвени специални плакети и допълнителни награди от организаторите и партньорите на събитието. Дисциплините са подходящи както за опитни бегачи, така и за начинаещи.Като част от полумаратона и в рамките на честванията за Деня на Европа, на 13 май ще се проведе и безплатното състезание по бягане за ученици \"RUN4EU\". Ученическото състезание предлага разнообразие от дисциплини (600 м, 5 км, 10 км, щафета 4х5км и полумаратон), а награди са предвидени за абсолютно всички участници. Стартовете на \"RUN4EU\" от площад \"Св. Александър Невски\" ще се провеждат поетапно за различните дистанции в диапазона между 9:00 и 9:30 ч. Всеки регистриран ученик ще може да получи специална тениска за бягане преди старта, както и медал след финиша. За първите в съответните класирания пък са предвидени допълнителни награди.След старта на ученическото състезание, между 10 и 12 ч., отново на площад \"Св. Александър Невски\", ще започнат и специални лекоатлетически игри и предизвикателства. Те се водят от сертифицирани инструктори и са с отворен достъп – безплатни за всички деца и ученици.Състезанията, които вече привлякоха вниманието на стотици хора на различни възрасти, включително и цели семейства, ще бъдат предхождани от допълнителни активности. Започвайки от 12 май (събота) на площад \"Св. Александър Невски\", върху площ от 150 кв.м., ще се проведе и изложбен панаир, част от полумаратона. Той включва различни продукти и услуги, насочени към активния начин на живот и здравословното хранене. Входът за посетители е свободен, а изложбените щандове ще са на площада и в неделя.", "date": "2018.05.10", "title": "Около 1 500 души ще бягат на полумаратона на София в неделя"}
{"url": "https://offnews.bg/temida/arestuvanite-ot-rzok-plovdiv-iztochili-nad-1-mln-leva-ot-kasata-s-lek-680345.html", "text": "Арестуваните служители на районната здравна каса в Пловдив и техните съучастници източили от НЗОК над 1 млн. лева.Чрез дублиране на рецепти на реални пациенти за скъпоструващото безинтерфероново лечение на хепатит C през аптеки фантоми те присвоили крупната сума, обясниха от прокуратурата.Те се възползвали от слабости в софтуера на НЗОК, заради които контролът на изписаните лекарства става до три месеца след получаването им. Така се е оказало възможно един пациент да си получи лекарствата реално от съществуваща аптека и втори път - фиктивно от аптека фантом, без това да бъде забелязано, макар че става въпрос за скъпоструващо лекарство, което подлежи на повече контрол.  60% от приходите от престъпната схема са отивали у двама служители на районната здравна каса в Пловдив - Иван Деспотов, шеф на дирекция, отговаряща за контрола на аптеките, и неговия подчинен Владимир Манев.Именно те трябвало да извършват контрола за злоупотреби с лекарства.В измамата е участвал още фармацевт с фамилия Александров, собственик на няколко аптеки. За една година той създал три аптеки фантоми, които съществували само на хартия. Аптеките били регистрирани на името на социално слаб, разследван отикономическа полиция за други престъпления.Аптеките са разкривани на всеки три месеца, за да не бъде засечена измамата. Участниците в схемата са използвали данни на реални пациенти и са изписвали лекарствата на стойност 25 000 - 30 000 лева веднъж през действаща аптека и веднъж през аптека фантом. Така за година са източени над 1 млн. лева, а последно изтеглената сума е била близо 90 000 лева.Разкритата схема показва сериозни пропуски в контрола на Здравната каса, коментираха от прокуратурата.Освен документната измама е извършен и подкуп в особено големи размери. Наказанията, предвидени в Наказателния кодекс за тези престъпления, са от 10 до 20 години за документното престъпление и от 3 до 15 години за подкупа.В ареста остават четирима души - Деспотов, Манев, Александров и социално слабият Лютинов, на чието име са регистрирани аптеките фантоми. Първоначално са арестувани още двама от замесените в схемата, но те са освободени.Според прокуратурата \"мозъците\" на престъпната схема живеели в истински лукс. Деспотов притежавал имение извън града и няколко луксозни автомобила.", "date": "2018.05.10", "title": "Арестуваните от РЗОК-Пловдив източили над 1 млн. лева от Касата с лекарства за хепатит"}
{"url": "https://offnews.bg/izvan-terena/kristiano-ronaldo-stana-animatcionen-geroj-680350.html", "text": "Мегазвездата на Реал Мадрид Кристиано Роналдо стана анимационен герой в съвместен проект с компанията Graphic India, озаглавен Striker Force 7. Във филмчето португалецът изпълнява ролята на супергерой.\"Винаги съм бил фен на супергероите и съм щастлив да участвам в създаването на новия анимационен сериал. Рисуваните герои обединяват културите и хората по целия свят, както и футбола.В този проект аз се стремях да обединя две свои страсти - футболът и супергероите, както и да ги споделя с феновете\", казва Роналдо в официалния сайт на проекта.\"Кристиано е вдъхновение за милиони хора по света със своя стремеж към самоусъвършенстване, трудолюбие и великолепна игра.Той е въплъщение на супергероите в реалния живот\", споделя съоснователят и продуцент в компанията Шарад Деваражан.", "date": "2018.05.10", "title": "Кристиано Роналдо стана анимационен герой"}
{"url": "https://offnews.bg/sviat/sreshtata-mezhdu-tramp-i-kim-chen-un-shte-e-v-singapur-680348.html", "text": "Срещата между американския президент Доналд Тръмп и севернокорейския лидер Ким Чен-ун ще е в Сингапур на 12 юни. Това съобщи Тръмп в профила си в Туитър. Сингапур беше едно от обсъжданите възможни места за историческата среща. Друго обсъждано място беше демилитаризираната зона между Северна и Южна Корея.Американският държавен секретар беше на посещение в Северна Корея, където бяха уговорени подробностите около срещата на двамата лидери. Тръмп обяви вчера, че датата и мястото на срещата са известни, но не даде повече подробности. Срещата ще е историческа - за пръв път действащ американски президент ще разговаря на четири очи със севернокорейски лидер. Поканата за нея дойде от Ким Чен-ун, а Тръмп изненадващо прие след месеци остри нападки и заплахи срещу Пхенян.", "date": "2018.05.10", "title": "Срещата между Тръмп и Ким Чен-ун ще е в Сингапур"}
{"url": "https://offnews.bg/temida/chetiri-godini-i-polovina-zatvor-za-tcenko-chokov-680351.html", "text": "Специализираният наказателен съд призна за виновен бившия кмет на село Галиче Ценко Чоков по три от петте обвинения срещу него. Присъдата на Чоков е четири години и половина затвор, като около година и половина ще му бъдат приспаднати - заради прекараното време в ареста. Той беше задържан през май 2016 г.Бившият кмет на село Галиче днес беше докаран с линейка и влезе в съдебната зала на носилка.Чоков е признат за виновен по обвиненията за отвличане, причиняване на средна телесна повреда и палеж, но е невинен по обвиненията за лихварство и ръководене на престъпна група.Мартин Чоков, син на бившия кмет на Галиче, получи наказание 4 години затвор, обществено порицание и глоба от 5000 лева - признат е за виновен по обвиненията: закани за убийство, лихварство и побой.Останалите обвинени за участие в престъпна група бяха признати за невинни, един беше признат за виновен по обвинение в лихварство.Съдът присъди Ценко Чоков и синът му да платят общо над 60 000 лева обезщетение по граждански искове срещу тях.Присъдата подлежи на обжалване и протест пред апелативния спецсъд в 15 дневен срок. Мотивите по нея ще бъдат готови на по-късен етап.Прокурорът по делото Росен Радев каза пред БТА, че по определени пунктове ще бъде протестирана присъдата, но след като се запознае с мотивите на съда.Той обясни, че Ценко Чоков не е искал да се лекува над 4 месеца, а докторите са казали, че може да присъства на съдебното заседание.", "date": "2018.05.10", "title": "Четири години и половина затвор за Ценко Чоков"}
{"url": "https://offnews.bg/zimni/preizbraha-edinodushno-tceko-minev-za-predsedatel-na-bfski-680341.html", "text": "Членовете на Общото събрание на Българската федерация по ски избраха единодушно г-н Цеко Минев за нов 5-годишен мандат начело на БФСки.За Минев, който ръководи федерацията от 2003 г, това ще е четвърти пореден мандат. В началото на събранието, което бе ръководено от генералния секретар г-жа Пепа Мицева бе приет отчета на УС за 2017-а година. Единодушно бе гласуван и годишния счетоводен отчет на федерацията за 2017 г. и доклада на експерт-счетоводителя.Членовете на Общото събрание гласуваха за освобождаване от отговорност на Председателя и членовете на УС за дейността през отчетния период. След избора с пълно мнозинство на нов председател и управителен съвет на БФСки бе приета и бюджетната рамка на федерацията за 2018-а година в размер на 3,3 млн. лв.По-голямата част от парите за БФСки ще бъдат осигурени от генералните спонсори на федерацията и телевизионни права. Направени също така бяха и промени в Устава на федерацията.\"Надявам се, че след като аз и целия Управителен съвет получихме пълно доверие за още един 5-годишен мандат, то хората вярват в това което правим, коментира след избора г-н Минев. - В следващите години сме решили да обърнем много по-голямо внимание на клубовете с които да работим, за да решим максимално бързо техните проблеми.Основният пред тях е инфраструктурата, за да могат техните състезатели да има къде да тренират. Националните отбори вървят по правилния път и мисля, че ще продължим така\".", "date": "2018.05.10", "title": "Преизбраха единодушно Цеко Минев за председател на БФСки"}
{"url": "https://offnews.bg/sviat/tova-prodalzhi-uzhasno-dalgo-poslednite-dumi-na-uchenia-kojto-propat-680352.html", "text": "Под звуците на \"Одата на радостта\" от Деветата симфония на Бетовен 104-годишният австралийски учен Дейвид Гудъл днес сложи край на живота си.Ученият пропътува разстоянието от Австралия до Швейцария, за да сложи край на живота си законно - чрез евтаназия.Последни му думи бяха \"Това продължи ужасно дълго\" - разказа Филип Ницшке, основател на организацията за асистирана доброволна смърт Exit International.В последните часове от жизнения си път Гудъл е хапнал любимите си ястия - риба с чипс и чийзкейк. Последните минути от живота му са били в клиниката Life Cycle в швейцарския град Базел. Починал е в присъствието на внуците му и негов приятел. Смъртта е настъпила с инжекция с висока доза барбитурат.В завещанието си австралийският учен е написал, че не иска да бъде погребван - оставил на наследниците си да решат дали да дарят трупа му за медицински проучвания, или да го кремират.Не искам повече да живея. Човек на моята възраст, че даже и не толкова възрастни хора като мен, трябва да имат свободата да изберат кога могат да сложат край на живота си, заяви на пресконференция вчера Дейвид Гудъл.104-годишният еколог и специалист по ботаника не страдаше от неизлечима болест. Искаше да умре, защото \"качеството на живота му се е влошило.\"Асистираното самоубийство е незаконно в повечето страни по света. То беше забранено в Австралия. Миналата година щатът Виктория стана първият, който го узакони. Но разрешението, което влиза в сила от юни 2019 г., се отнася само до смъртно болни пациенти, взели решението със здрав разум, на които лекарите дават по-малко от шест месеца живот.В Швейцария не е така. Всеки психически здрав човек може да поиска и получи асистирана доброволна смърт.", "date": "2018.05.10", "title": "Това продължи ужасно дълго: последните думи на учения, който пропътува 14 хил. км, за да умре"}
{"url": "https://offnews.bg/politika/merkel-bojko-spravi-se-prekrasno-po-temata-za-zapadnite-balkani-680343.html", "text": "Премиерът Бойко Борисов и канцлерът на Германия Ангела Меркел обсъдиха предстоящата среща на върха в София за Западните Балкани. Двамата разговаряха в Аахен след участието им в церемонията по връчването на международната награда „Карл Велики“.Ангела Меркел определи като категоричен успех действията на Борисов за приобщаването на страните от региона към Европейския съюз.„Темата Западни Балкани не беше лесен приоритет, но ти, Бойко, се справи прекрасно и трябва да останеш медиатор по тази тема“, заяви тя.Борисов подчерта, че страната ни ще продължи да работи активно, за да остане свързаността на страните от региона приоритет и при следващите председателства.По думите му, въпреки напрежението между някои държави по отделни въпроси, техните лидери осъзнават голямата цел – Европейския съюз.Той отбеляза важността на транспортната, инфраструктурната и дигитална свързаност на страните от региона, за да бъдат осигурени стабилността и просперитета в цяла Европа.„За мен това трябва да правим - хората от тези държави да усетят, че ЕС и ние сме с тях”, каза Бойко Борисов. В разговора премиерът постави въпроса за спорните предложения на Европейската комисия в Пакета „Мобилност“, засягащи българските транспортни превозвачи. Той посочи, че транспортният сектор у нас създава 15% от БВП и страната ни ще губи 16 милиарда лева годишно, ако бъдат приети предложенията за нови регулации.Борисов подчерта, че от тях ще бъдат засегнати над 100 хиляди български семейства, а голяма част от бизнеса, който в основната си част е малък и среден, ще бъде доведен до фалит.Той отбеляза, че е поставил въпроса и при срещата си с френския президент Макрон, с когото са се разбрали да го обсъдят по-подробно в телефонен разговор.Канцлерът Меркел изрази разбиране за притесненията на българската страна и посочи, че трябва да се намери приемливо решение за всички държави в ЕС.", "date": "2018.05.10", "title": "Меркел: Бойко, справи се прекрасно по темата за Западните Балкани"}
{"url": "https://offnews.bg/koloezdene/strog-belgietc-inspektira-mezhdunarodnia-koloezdachen-tur-memorial-680353.html", "text": "Международният колоездачен съюз U.С.I. изпрати белгиеца Людо Смейерс за главен комисар на международния колоездачен тур на шосе „Мемориал Димитър Янков”, кръг от Световната купа за младежи.Авторитетният и иначе строг международен съдия от Лиеж инспектира и одобри трасето, подредено по алеите на курортния комплекс Слънчев бряг, Несебърския и Бургаския регион.След това Смейерс по време на техническата конференция изрази задоволството си от видяното, като даде отлична оценка за организацията на състезанието и перфектното домакинство от страна на хотел „Хризантема“ .„С оглед са силните отбори и участниците тази година в това традиционно състезание, очаквам то да е много оспорвано. Постарали сме се „Мемориал Димитър Янков” отново да защити високата си класа и ниво“, коментира един от директорите на надпреварата Христо Хинков.Специален гост на състезанието е директорът на многофункционална спортна зала „Колодрума“ в Пловдив Галина Китена. За два дни напористата и амбициозна дама проведе поредица от работни срещи с шефовете на чуждестранните отбори. “На тях Китена ги запозна подробно с отличните възможности и условия за подготовка и състезания, които предлага спортната база в Пловдив, разполагаща с покрит колодрум от световно ниво и най-качествената настилка на пистата от сибирска лиственица.Както е известно международното състезание е в памет на Димитър Янков – почетен гражданин на Несебър, голям общественик, туристически деятел и основател на колоездачен клуб „Несебър“, а главен организатор и домакин е „Слънчев бряг хотел холдингс” АД.", "date": "2018.05.10", "title": "Строг белгиец инспектира международния колоездачен тур „Мемориал Димитър Янков”"}
{"url": "https://offnews.bg/obshtestvo/mon-shte-komandirova-filolozi-da-prepodavat-balgarski-ezik-v-universit-680331.html", "text": "Българисти ще могат да преподават родния ни език във висши училища в чужбина, а заплащането ще осигурява българската държава. Това предвижда проект на постановление на Министерството на образованието и науката (МОН), публикуван за обществено обсъждане.Избрани от две комисии преподаватели по български език и литература ще бъдат командировани от съответното висше училище у нас или от БАН, те ще сключват срочни трудови договори с министъра на образованието и ще получават двоен размер на минималната заплата за съответната страна. Това ще е възможно, ако:- чуждото висше училище (ВУ) не изплаща трудово възнаграждение на преподавателя;- липсват двустранни процедури за обществено осигуряване;- има тенденция на спад в интереса към изучаване на българския език в съответната държава за последните пет години;- липсва реципрочност при изпращане на преподаватели по езика на договорилите се страни;- има предложение на посолството ни в държавата и съгласие на чуждото ВУ за изпращане на преподавател по български;- има необходимост от целенасочено развитие на българистиката в страната с оглед насърчаване на образователно-научното сътрудничество. Комисии - от съответното ВУ/БАН и назначена от министъра на образованието - ще подбират на преподавателите. Чуждите ВУ също трябва да дадат своето одобрение, след което бъдещите преподаватели ще получат и командировъчните си. При неодобрение от чуждото ВУ има нова процедура.ИзискванияКандидат-преподавателите трябва да са:- български граждани;- преподаватели в българско ВУ или да работят в БАН;- с висше филологическо образование – българска или славянска филология;- с най-малко 3 г. преподавателски стаж във висше училище;- с образователна и научна степен \"доктор“ в област на висшето образование „Хуманитарни науки“, направление „Филология“.Задължително е също те да владеят английски, френски, немски или езика на страната, в която ще бъдат командировани, на минимум B2 ниво от Общоевропейската референтна езикова рамка. Не могат да кандидатстват онези, които са се върнали преди по-малко от 2 г. от чуждо ВУ, където са преподавали.Преподавателите ще могат да работят до 5 г. в чуждото ВУ. Срокът може да бъде продължен за не повече от 2 години при съгласие от чуждестранното висше училище и по решение на комисиите.Предвижда се постановлението да влезе в сила от академичната 2019-2020 г.", "date": "2018.05.10", "title": "МОН ще командирова филолози да преподават български език в университети по целия свят"}
{"url": "https://offnews.bg/futbol/fenovete-na-levski-se-zastapiha-za-delio-rosi-i-futbolistite-680337.html", "text": "От тръст \"Синя България\" изказаха пълна подкрепа към Левски и неговия треньор Делио Роси, въпреки загубения мач за Купата на България снощи от Славия.Организацията пусна специална декларация. Ето какво гласи тя:\"\".", "date": "2018.05.10", "title": "Феновете на Левски се застъпиха за Делио Роси и футболистите"}
{"url": "https://offnews.bg/obshtestvo/dazd-shte-proveriava-detcata-pokazvashti-natcistkia-pozdrav-na-macha-680334.html", "text": "Държавната агенция за закрила на детето (ДАЗД) започва проверка на случая с децата на футболната среща Левски – Славия за Купата на България. Ще бъдат сигнализирани също така и останалите институции – Българския футболен съюз и полицията.ДАЗД ще провери как са допуснати момчетата в този вид на пистата по време на футболен мач и дали са придружавани от родители, съобщават от агенцията.В публичното пространство и в социалните мрежи се разпространява кадър с две деца на видима възраст под 10 години, голи до кръста, които стоят на пистата на стадион \"Васил Левски\". Надписите по телата им гласят \"Levski hooligan\", ACAB (абревиатура на All Cops Are Bastards - всички ченгета са гадняри) и SW 1999 (Sofia West - на най-влиятелната фракция в агитката на \"Левски\" - \"София Запад\").На снимката изглежда, че едно от момчетата прави нацистки поздрав.", "date": "2018.05.10", "title": "ДАЗД ще проверява децата, показващи нацисткия поздрав, на мача Левски – Славия"}
{"url": "https://offnews.bg/ikonomika/zastrahovatelnata-kompania-olimpik-ad-poveche-niama-pravo-da-skliuchva-680357.html", "text": "Комисията за финансов надзор съобщи днес, че с решение на Министерството на финансите, Надзорен орган върху застраховането на Република Кипър, е отнет лицензът на „Застрахователна компания Олимпик“ АД, която извършва дейност у нас при условията на право на установяване чрез клон.В съответствие със закона на Република Кипър на дружеството е предоставен специален лиценз, който включва само възможност за продължаване на дейността по вече сключени договори, уреждане на висящи претенции и събиране на дължими към дружеството премии, както и да удовлетворява други задължения.За прилагането на специалния лиценз е назначен специален администратор - „Мазарс ООД“ (Mazars Limited), представлявано от Павлос Накузи и Петрос Накузи заедно или поотделно, със задължение да гарантира, че за периода на специалния лиценз дружеството ще извършва само споменатите по-горе дейности. Назначеният специален администратор отговаря и за цялостната дейност на застрахователя, включително за дейността му в България.В изпълнение на изискванията на европейското законодателство КФН е взела решение за прилагане на принудителна административна мярка спрямо „Застрахователна компания Олимпик – клон България“ КЧТ, с която се налага забрана за сключване на нови застрахователни или презастрахователни договори по всички класове застраховки, удължаване на срока на сключени договори и разширяване на покритието по тях, както и за забрана свободното разпореждане с активи на клона на територията на Република България.", "date": "2018.05.10", "title": "Застрахователната компания Олимпик АД повече няма право да сключва договори в България"}
{"url": "https://offnews.bg/kultura/ralf-shijpars-ot-primal-fear-sas-spetcialen-pozdrav-za-fenovete-predi-680339.html", "text": "Primal Fear - една от най-известните немски метъл банди ще забие на 26 май у нас. Концертът им е част от фестивала, организиран от бившия кмет на Каварна Цонко Цонев, Happy Land Мusic Fest, който ще се проведе на 25 км южно от Варна в увеселителен парк \"Happy Land\".Вокалистът на групата Ралф Шийпърс отправи специална покана към всички български фенове на рока.От видеообръщението става ясно, че това е първият фестивал за лятото, на който ще свири Primal Fear:Концертът започва точно в 21.00 часа, а Шийпърс е категоричен, че това е най-доброто време за метъл.Близо до морската столица германците ще представят част от репертоара от 20-годишната си история, побрана в 11 студийни албума, последният от които излезе през 2016 година - \"Rulebreaker\".Това не е първи концерт за групата в България. Родните пауър метъл фенове със сигурност помнят участията на бандата у нас. През 2010 г. Primal Fear заби пред няколко хиляди фенове на фестивала в Каварна, а през 2012 г. - в София.В същата вечер ще видим и сърбите от Alogia. Техният концерт ще бъде на 26 май, а ден по-рано на сцената на фестивала ще излязат и Mirror, Saints N Sinners, подкрепени от българска страна от БТР.Организаторите са се погрижили за удобството на всички любители на тежката музика, като има предвидено място за палатки, мотори, кемпери и каравани.", "date": "2018.05.10", "title": "Ралф Шийпърс от Primal Fear със специален поздрав за феновете преди голямото шоу у нас (видео)"}
{"url": "https://offnews.bg/futbol/ventci-dali-rusev-namira-za-normalno-povedenieto-na-chast-ot-fenovete-680312.html", "text": "Президентът на Славия Венцеслав Стефанов говори пред Sportal.bg, след като поутихнаха емоциите от снощи. Той отговори на боса на Левски Спас Русев.Последният от своя страна коментира думите на Стефанов от снощи, че на стадион \"Васил Левски\" интелектът е надделял над простотията.\"Много уважавам Спас Русев като човек. Той е интелектуалец. Искам обаче до го попитам дали намира за нормално поведението на част от феновете на Левски?Ако слухът му е добър и чува, а аз съм сигурен, че му е добър, щеше да му направи впечатление какво се случваше през целия мач. Ето това е отговорът ми!Непрекъснато ме пращаха при покойната ми майка и детето. Псуваха ме, обиждаха и кълняха. Ако смята, че това не е простотия, ще му се извиня.Русев като президент на Левски трябва да вземе мерки срещу тарторите на тима, за да може да се държат нормално. Моето изказване не е насочено срещу него, ръководството или към Левски. Обърнах се към хората, които носят простотията в себе си\", каза Сефанов.", "date": "2018.05.10", "title": "Венци: Дали Русев намира за нормално поведението на част от феновете на Левски"}
{"url": "https://offnews.bg/politika/liliana-pavlova-iskame-predsedatelstvoto-ni-da-bade-zapomneno-kato-ba-680313.html", "text": "Европейският проект няма да е завършен, ако в нашето европейско семейство не участват държавите от Западните Балкани, заяви министърът за българското председателство на Съвета на ЕС Лиляна Павлова по време на форум в НДК. Тя отбеляза, че искаме българското председателство да бъде запомнено като „балканско“.Според Павлова през първите три месеца сме постигнали много и имиджът на страната ни се променил, а на България вече се гледало като на държава, която умее да поставя важните теми, да намира баланса, консенсуса и  компромиса.Една година по-късно темата за Западните Балкани вече е припозната от нашите партньори не само като водеща тема на председателството, а и като ключов приоритет, като тема, осъзнато важна за мира, стабилността, сигурността, просперитета в дългосрочен аспект на Европа, каза Лиляна Павлова.Тя допълни, че не трябва да даваме фалшиви обещания.Тя отчете, че до момента са проведени около 200 срещи в рамките на българското председателство в София, 20 хиляди делегати са посетили столицата ни, а предстоят още 100 срещи. ", "date": "2018.05.10", "title": "Лиляна Павлова: Искаме председателството ни да бъде запомнено като балканско"}
{"url": "https://offnews.bg/politika/bsp-nastoiava-reporter-na-tv-ataka-da-ne-vliza-poveche-v-parlamenta-680317.html", "text": "От БСП обявиха, че ще искат анулиране на акредитацията за парламента на репортера от партийната телевизия на партия Атака Николай Караколев. До това се стигна след вчерашното  по време на честването на Деня на победата пред Паметника на съветската армия в София.Темата за станалото вчера беше отворена в пленарната зала в четвъртък по време на дебатите по доклада на Съвета за електронни медии (СЕМ). От партията на Волен Сидеров обявиха, че репортерът им е \"бил бит и дърпан\" от депутатите от БСП. \"Атака\" поискаха СЕМ да се намеси и обявиха, че останалите медии мълчали по темата. От БСП пък обявиха, че репортерът от партийната телевизия е достоен за школата на НАТФИЗ.\"Вчера бях свидетел на това, което се случи. Това беше една доста непочтена провокация от страна на въпросния журналист. За мен това беше една доста театрална постановка, която не прави чест\", коментира депутатът от БСП Нона Йотова. ", "date": "2018.05.10", "title": "БСП настоява репортер на тв Атака да не влиза повече в парламента"}
{"url": "https://offnews.bg/temida/obvinenata-za-ubijstvo-na-bashta-si-maria-veleva-ostava-v-aresta-680319.html", "text": "Софийският градски съд остави в ареста Мария Велева, която е обвинена за .Тялото на мъжа беше открито след поредица от , в един от които той заяви, че трите му внучки са държани в изолация от дъщеря му и съпруга ѝ. По-късно социалните власти настаниха децата в кризисни центрове.През март съпругът на Мария Свилен призна, че той е убил тъста си, като го е ударил с арматурно желязо. Заедно с него за убийството обаче е обвинена и самата Мария.Според прокуратурата убийството е извършено още на 11 февруари. Тялото на възрастния мъж е открито 10 дни по-късно.Пред съда Свилен и Мария Велеви обясниха, че са държали дъщерите си вкъщи, за да ги опазят от „лоши съседи“.", "date": "2018.05.10", "title": "Обвинената за убийство на баща си Мария Велева остава в ареста"}
{"url": "https://offnews.bg/sviat/moskva-izrael-e-izstrelial-nad-70-raketi-pvo-na-siria-e-svalila-pove-680316.html", "text": "Израел е изстрелял над 70 авиационни и тактически ракети по Сирия, като сирийската противовъздушна отбрана е свалила повече от половината, съобщиха от руското министерство на отбраната, цитирани от ТАСС. Иран изстреля крилати ракети по позиции на Израел в окупираните Голански възвишения тази нощ. Израел отговори с удари по военни цели на Иран в Сирия.Обстрелът по Сирия е станал между 1.45 и 3.45 часа българско време. В рамките на нападението са задействани 28 израелски самолета F-15 и F-16, които са изстреляли около 60 ракети \"въздух-земя\". Освен това Израел е изстрелял над 10 тактически ракети \"земя-земя\", допълват от министерството. Обекти на нападението са били места на дислокация на ирански въоръжени формирования, както и позиции на средства за ПВО на сирийската армия в района на Дамаск и в Южна Сирия.Според министерството по разчетите на ПВО са свалени повече от половината ракети. Данните за нанесените щети на иранските въоръжени формирования и по военната и гражданската инфраструктура на Сирия се уточняват, допълват от руското ведомство.", "date": "2018.05.10", "title": "Москва: Израел е изстрелял над 70 ракети, ПВО на Сирия е свалила повече от половината"}
{"url": "https://offnews.bg/kultura/sedmitcata-na-ispanskoto-i-ibero-amerikanskoto-kino-startira-sas-seria-680318.html", "text": "Двадесет и петото юбилейно издание на Седмицата на испанското и иберо-американското кино ще бъде открито на 28-ми май от 19 ч. с първия епизод от хитовия сериал на National Geographic „Геният: Пикасо“ с Антонио Бандерас, в кино \"Люмиер Лидл\" (НДК). Поредицата разкрива подробности от забележителния личен и творчески живот на най-прочутия и противоречив художник на XX век, създател на кубизма, и се излъчва всяка неделя от 21:55 часа по National Geographic.Откриващата прожекция от фестивала ще бъде само с покани. Всеки желаещ да присъства може да си вземе пропуск от Институт Сервантес след 15-ти май, от понеделник до четвъртък между 9.00 и 18.00 ч., а в петък между 09.00 и 14.00 ч.Тази година ежегодната филмова кино панорама ще се проведе в периода 28 май - 03 юни и ще мине през София, Пловдив и Варна.По време на фестивала ще бъдат представени 13 творби на световни режисьори по-голямата част, от които ще бъдат излъчени за първи път в България.Тазгодишната филмова селекция от испански и иберо-американски филми включва основно комедии като: „Барът“, „Хартийки във въздуха“, „Племето“, „На лагер“, биографичния „Скъпи Посланикo“, музикално-документалния „Произведено в Мексико“ и много други.", "date": "2018.05.10", "title": "Седмицата на испанското и иберо-американското кино стартира със сериала за Пикасо"}
{"url": "https://offnews.bg/sviat/aktiori-oblecheni-kato-bojtci-na-isliamska-darzhava-izplashiha-mol-v-680320.html", "text": "Група актьори, облечени като бойци на \"Ислямска държава\", влязоха в голям мол в центъра на Техеран като част от представяне на филм.Те са носели фалшиви оръжия, били са облечени в черно и са имали дълги бради, а част от тях са яздели коне, предава Би Би Си.Фалшивият батальон на бойците е викал \"Аллах Акбар\", а видеоклипове показват как посетителите реагират с любопитство, но и неподправен страх, докато актьорите ритат столове и правят други бели.Събитието бе част от промоция на пропаганден филм и предизвика остра реакция в социалните мрежи. Филмът \"Времето на Дамаск\" (\"Damascus Time\") представя иранските военни операции в Ирак и Сирия. В него се разказва историята на един ирански пилот и неговия син, които са заловени от силите на \"Ислямска държава\" в Сирия, докато доставят хуманитарна помощ.Филмът е продуциран от организацията за изкуства и медии \"Оу\", която е тясно свързана с Ислямският революционен гвардейски корпус - клон на иранските въоръжени сили, който отговаря за операциите в Сирия и Ирак.След множество критики режисьорът Ибрахим Хатамикия заяви, че не е знаел за събитието и се е извинил на всички уплашени.", "date": "2018.05.10", "title": "Актьори, облечени като бойци на Ислямска държава, изплашиха мол в Техеран"}
{"url": "https://offnews.bg/obshtestvo/tcarkvata-osvobodi-igumena-na-chiprovskia-manastir-zashtoto-karal-pia-680324.html", "text": "Йеромонах Спиридон е освободен от длъжността игумен на Чипровския манастир от 8 май, съобщиха от Видинската света митрополия. Наложено му е запрещение от свещенослужение в срок от 15 дни, като срокът на тази мярка предстои да бъде обсъден на заседание на Видинския епархийски духовен съвет.На 6 май в Монтана при контролна проверка от органите на \"Пътна полиция\" йеромонах Спиридон  – шофиране в нетрезво състояние.21-годишният йеромонах Спиридон, игумен на Чипровския манастир, е бил спрян за проверка в Монтана.Той управлявал служебен автомобил \"Мерцедес\", а дрегерът отчел 2,59 промила алкохол в кръвта. Божият служител отказал да даде кръвна проба.Днес отецът оказа да говори пред камерата на Нова телевизия.Според закона той може да получи наказание от 1 до 3 години лишаване от свобода и глоба от 200 до 1000 лева.", "date": "2018.05.10", "title": "Църквата освободи игумена на Чипровския манастир, защото карал пиян"}
{"url": "https://offnews.bg/obshtestvo/nikoj-ne-tarsi-boian-petrov-tvardi-alpinist-ot-bazovia-lager-pod-shis-680315.html", "text": "Никой не търси изчезналия в Хималаите алпинист Боян Петров. Заради тежките метеорологични условия спасителната операция е невъзможна, а информацията, че шестима непалци и китайци го издирват, не отговаря на истината.Това обяви алпинистът Себастиано Валентини, който е част от експедицията на българина за покоряване на връх Шиша Пангма и в момента се намира в базовия лагер. С него се е свързал журналист от в. \"България днес\" чрез сателитната връзка.Валентини опровергава информациите от последните два дни, че шестима шерпи търсят алпиниста, като са стигнали до лагер 1 във вторник, където не са го открили, и са се отправили към лагер 2 в сряда.Попитана от изданието дали е в течение на тази информация, приятелката на Петров Радослава Ненова казва, че не е е контакт с Валентини и са ѝ подавали информация, че спасители търсят Боян.Валентини се е срещал с българина и по време на изкачване на К2 през 2014 г., припомня \"България днес\". Според него Петров е много опитен и все още има шансове да бъде открит жив.Днес стана ясно, че все още хеликоптерите не са излетели от Катманду, за да се включат в издирването по въздух. Договорено е две машини да излетят при подходящи условия, като единият хеликоптер да носи резервно гориво. Днес за пръв път от дни времето се е подобрило и се очаква спасителите да започнат акцията.", "date": "2018.05.10", "title": "Никой не търси Боян Петров, твърди алпинист от базовия лагер под Шиша Пангма"}
{"url": "https://offnews.bg/analizi-i-komentari/naj-stojnostnite-hora-sa-ustroeni-taka-che-da-se-stremiat-kam-varhove-680323.html", "text": "\"Сигурно сте чували прочутия цитат на Джордж Мелъри. Когато бил запитан от журналист на „Ню Йорк Таймс“ защо всъщност иска да изкачи Еверест, той отговорил простичко само с три думи, които днес са станали легендарни: „Защото го има!“Какво ли е имал предвид лаконичният британец?....Планината е безпристрастен рефер на нашите най-дръзки решения. Тя не търгува, не прави сделки и големият алпинист знае дълбоко в себе си, че цената на риска винаги ще бъде точно толкова голяма, колкото струва животът му. Най-стойностните хора са устроени така, че да се стремят към върховете... и към прозренията, открити по пътя, водещ до тях. Върховете са красива мечта, старинен блян и осмислящо предизвикателство – единствена по рода си възможност да се изкачиш много високо в себе си. Ако ги нямаше хората, които се стремят към най-опасните маршрути, едва ли щяхме да постигнем каквото и да е като цивилизация.А самото катерене... неговият процес е толкова освободен от условности, егоизъм и предразсъдъци! Той е и медитация, и колективно усилие, и импровизация, и подготовка, и безмълвен синхрон, и разговор с природата, и приятелство, и блажена самота, и отговорност, и всепоглъщаща свобода. В най-чистия си вид катеренето е... джаз.Опитните планинари често говорят за особено състояние по време на качване, което не могат да опишат с думи... нещо, което пристига от само себе си – момент на абсолютна концентрация и освобождаване. Усещане за хармонично съществуване отвъд черупката на тялото – някаква древна транскомуникация между планината и човека.Преди време прочетох нашумелия дневник – пътепис, на легендарния скален катерач Крис Шарма, който се опитва да опише това усещане по следния начин:„Причината да започна да се катеря, беше да се освободя от себе си. От егото си… Да спра да повтарям: Аз! Аз! Аз! Водата е толкова могъща. Иска ми се да се науча да се движа по скалата като вода. Колкото повече се стичам по планината, толкова повече ще я разбирам и толкова по-малко разстояние ще има между мен и нея. Ако това стане, катеренето нагоре ще бъде съвсем естествено, като преливаща река, която помита моста, без дори да му обърне внимание... Толкова е хубаво да си фокусиран, когато изкачваш труден маршрут. Тези моменти са толкова непокварени; няма разделение между нещата и няма нищо, за което да мислиш или да разбираш, защото всичко просто присъства. Сегашното. Настоящето. Моментът. Всичко! Това да нямам умисли или очаквания, ми дава много простор на действие и ми отваря възможността да попадна вътре в момента, да катеря това, което ме вика, и просто да... тека.Когато съм в това състояние, всичко идва от само себе си. Всяко мое движение прелива в следващото и накрая, когато пристигна на върха, сякаш се събуждам от сън… Катеренето е просто съществуване, начин да минаваш през времето, еволюция и растеж от един момент към следващия... Това е всичко.“Какво е имал предвид Мелъри ли? Никога няма да узнаем със сигурност, но може би е искал да намекне, че човек трябва да стъпи на Еверест не просто защото го има, а защото изкачването му е условието, което сме си поставили, за да ни има нас самите.\"", "date": "2018.05.10", "title": "Най-стойностните хора са устроени така, че да се стремят към върховете"}
{"url": "https://offnews.bg/ikonomika/doklad-chaka-ni-skap-i-defitciten-tok-bez-nova-aetc-680329.html", "text": "Сериозен недостиг на електроенергия и значителен ръст на цените на тока в страните от Югоизточна Европа прогнозират експертите от New Nuclear Watch Institute (NNWI).Авторите на доклада „Електроенергийният пазар на Югоизточна Европа: Влияние на новите тенденции и политики“, който бе представен днес, прогнозират, че без увеличаване на производствени мощности, извън това, което в момента е планирано и отразено в EURS16 и прогнозите на БАН, през 2027 г. енергийният пазар на Югоизточна Европа рискува да се сблъска с дефицит между 35 и 150 тераватчаса на година.Експертите твърдят, че това би довело и до ръст на цените на електроенергията с 30% – до нива от 160-170 евро за мегаватчас. Причина за това е изпълнението на изискванията на политиката на Европейския съюз за намаляване на парниковите газове с 40% до 2030 г. и забавяне на повишаването на глобалната температура до 2 градуса в сравнение с прединдустриалните стойности. Част от тези дейности включват отказа от използване на изкопаеми горива в транспорта и енергетиката, включително закриване на въглищни централи до 2030 г.Докладът на NNWI представя оценка на въздействието на новите направления на европейската политика и линии на развитие, които се формираха в последните години. Електроенергийният пазар в Югоизточна Европа е по-нестабилен от това, което показват настоящите прогнози. Вероятността за влияние на външни фактори се подценява, като по този начин се поставя на риск устойчивостта на бъдещата енергийна система.По думите на Йео, увеличаването на търсенето на електроенергия, включващо бързото разпространение на електрически автомобили и широкото използване на технологиите за обработка на данни (т.нар. копаене на криптовалути), които изискват голямо електропотребление, заедно с ускореното въвеждане на по-строги изисквания за опазване на климата и околната среда, представляват значителен риск за сигурността на електроенергийните доставки в страни като България, Албания, Босна и Херцеговина, Косово, Гърция, Унгария, Македония, Румъния и Сърбия.Изграждането на нови безвъглеродни базови мощности, преди всичко АЕЦ, е рационално енергийно решение за региона. Развитието на атомната енергетика ще осигури на страните от Югоизточна Европа стабилен и непрекъснат източник на енергия и ще даде възможност да бъдат изпълнени задълженията по намаляване на CO2.Той добави, че подобно развитие би довело до забавяне и дори до затрудняване на икономическото и социално развитие на региона.Решенията за развитие на нови енергийни мощности трябва да бъдат взети в близките 2-3 години, за да може до 2025-2030 г. да се обезпечи търсенето. Изграждането на нова АЕЦ е продължителен процес, а енергийният дефицит в региона се очаква в следващите десет години. Ясният път за действие е ангажирането – политическо и финансово – с разширяването на нисковъглеродните базови мощности в региона, категорични са експертите от NNWI.Това означава, че правителствата на страните от Югоизточна Европа трябва сериозно да обмислят своите енергийни стратегии и техните бъдещи политики трябва да включват ядрени мощности, заедно с възобновяеми енергийни източници, за да отговарят на целите на Европейския съюз.", "date": "2018.05.10", "title": "Доклад: Чака ни скъп и дефицитен ток без нова АЕЦ"}
{"url": "https://offnews.bg/sviat/iran-obstrelva-golanskite-vazvishenia-izrael-otgovori-s-udari-po-iran-680289.html", "text": "Иран изстреля крилати ракети по позиции на Израел в окупираните Голански възвишения тази нощ. Израел отговори с удари по военни цели на Иран в Сирия.Израелската армия съобщи, че Иран са изстреляли 20 ракети. Мишени са били няколко бази и някои от изстреляните ракетите са били прехванати. Няма данни за жертви, а щетите, нанесени на израелските позиции са ограничени, добавя Ройтерс.Ударите на Иран от Сирия срещу Израел са най-големите от десетилетия.В отговор Израел е ударил десетки ирански военни цели в Сирия, съобщи говорител на израелската армия, цитиран от Асошиейтед прес. Министърът на отбраната съобщи, че всички цели са били поразени, предаде AFP.Във вторник Израел нареди на властите в Голан да подготвят бомбоубежища, след като от страната засякоха „нередовна дейност“ от иранските сили в Сирия.Подполковник Джонатан Конрикус определи ракетния бараж по Голанските възвишения като \"най-сериозният опит\" на иранското специално подразделение Ал Кудс да атакува Израел. Четири от иранските ракети са били прехванати и никоя от останалите не е достигнала израелски цели, съобщава БТА.Сирийската противовъздушна отбрана е изстреляла десетки ракети, но нито един израелски самолет не е понесъл щети, каза още подполковник Конрикус.В комюнике, цитирано от ТАСС, израелската армия уточнява, че е атакувала десетки обекти в Сирия на Ал Кудс. Сред тях са щабквартира, военни и логистични комплекси на иранското специално подразделение, ирански военен лагер северно от Дамаск, складове на Ал Кудс на международното летище на сирийската столица, системи и установки, военни постове и наблюдателни пунктове, както и ирански пускови установки, от които са били изстреляни ракети по Израел.Израелските военновъздушни сили са атакували и установки на сирийската противовъздушна отбрана, които са открили огън въпреки израелските предупреждения. Не са установени жертви и разрушения на израелска територия, пише още в комюникето.Израел е уведомил Русия преди нанасянето на ударите, каза подполковник Конрикус, цитиран от ТАСС. Вчера министър-председателят на страната Бенямин Нетаняху замина за Русия за преговори с руския президент Владимир Путин.Уведомяването е станало посредством създадения през 2015 г. механизъм за избягване на сблъсъци между израелските и руските сили в Сирия.", "date": "2018.05.10", "title": "Иран обстрелва Голанските възвишения, Израел отговори с удари по ирански военни цели в Сирия"}
{"url": "https://offnews.bg/temida/prokuraturata-podgonila-advokat-na-tcvetan-vasilev-s-dve-obvinenia-680290.html", "text": "По две дела е обвиняем един от адвокатите на банкера Цветан Василев. Това стана ясно от интервю на шефа на спецпрокуратурата Иван Гешев пред Нова тв. По обясненията на прокурора адвокат Лазар Карадалиев е обвинен за търговия с влияние или оказване на натиск на свидетели и за контрабанда. Гешев обясни, че първото обвинение се гради на свидетелски показания. Според тях лично Цветан Василев дал на адвоката 210 хил. лв. за \"профилактиране\" на основния свидетел по делото за КТБ Бисер Лазов. \"Да извърши профилактиране, точният термин, който е казал Цветан Василев, при разговор, проведен в Белград\", твърди Гешев.По думите му и срещу други свидетели по делото има натиск, като случаите са отделени в отделни производства. Според Гешев искането на адвокатите по делото в съдебна зала да бъдат изчетени 5000 страници с обвинения е опит да се забави процесът. Той все пак поясни, че това е проблем на закона, но в същото време не било \"европейска практика\" да се прави. Гешев смята, че задействаната процедура по закона \"Магнитски\" в САЩ няма нищо общо с \"течащата процедура до момента\", но все пак мисли, че целта на защитата на Василев е да превърне процеса в политически, което да бъде използвано като мотив за отказ на Сърбия да екстрадира банкера заради опасност от политическо преследване.  Прокурорът заяви още, че откраднатите от банката пари се намират във фирми, които \"не са под контрола на КТБ\", а на лица от \"кръга на г-н Цветан Василев\". По думите му има отделени над 20 производства за лица, които са взимали пари на ръка от банкера. \"Това са десетки лица, за които се твърди, че са получили пари\", обясни Гешев. Той каза още, че към момента на претърсванията на офисите на фирми, свързани с Василев на 14 юни 2014 година е имало теч на информация. Един от адвокатите на банкера е предупредил свидетели, че сутринта ще има претърсвания. Така били укрити документи. ", "date": "2018.05.10", "title": "Прокуратурата подгонила адвокат на Цветан Василев с две обвинения"}
{"url": "https://offnews.bg/medii/shefat-na-sem-iska-kontrol-i-nad-sajtovete-680291.html", "text": "Онлайн медиите да бъдат регулирани от Съвета за електронни медии, поиска шефът на СЕМ София Владимирова. Законът за радиото и телевизията е доста тясна дреха, регулацията трябва да се променя заедно със своя сектор. В момента се получава свръхрегулация при радиото и телевизията, онлайн пространството стои изцяло извън регулация, а всъщност опасните явления да минават точно оттам, заяви Владимирова по бТВ. Не става въпрос за цензура, а за регулация, подчерта Владимирова. По думите й „в интернет хората възприемат информацията като фастфууд”, което е особено тревожно например по здравните теми. „В традиционните медии много трудно можеш да видиш негативни явления като дезинформация и език на омразата”, посочи тя.От думите й стана ясно още, че БСП към момента не са подали официално документи за обявения си телевизионен канал. ", "date": "2018.05.10", "title": "Шефът на СЕМ иска контрол и над сайтовете"}
{"url": "https://offnews.bg/bojni/tajsan-fiuri-otslabna-s-vpechatliavashtite-50-kilograma-video-i-snimk-680327.html", "text": "Бившият крал на тежката категория в професионалния бокс Тайсън Фюри се похвали с ударно отслабване заради завръщането си на ринга.Фюри е известен с умението си да дебелее и слабее с еднаква скорост, а заради усилената му работа в последните седмици се похвали, че е олекнал с 50 килограма.Преди две седмици Британската боксова асоциация официално върна лиценза на Фюри, който му бе отнет заради употреба на наркотици.Фюри проведе последната си битка преди две години и половина, когато през ноември 2015 година постигна една от най- сензационните победи в историята на бокса след успех над Владимир Кличко.След успеха си над Кличко, Фюри се отказа от титлите си, заради психически и физически проблеми, освен това претърпя дисквалификация и качи теглото си до 170 кг.", "date": "2018.05.10", "title": "Тайсън Фюри отслабна с впечатляващите 50 килограма (видео и снимка)"}
{"url": "https://offnews.bg/sviat/iazovirna-stena-se-skasa-v-kenia-naj-malko-10-sa-martvi-680295.html", "text": "Язовирна стена се скъса в Кения вследствие на проливни дъждове. Разрушенията са огромни. Има най-малко 10 жертви, предаде Би Би Си. Sky News съобщава за 20 загинали.Пробивът станал в град Солай, на 190 км северозападно от столицата Найроби.Кенийският Червен кръст е съобщил за 39 спасени.Стотици хора са останали без домове.", "date": "2018.05.10", "title": "Язовирна стена се скъса в Кения, най-малко 10 са мъртви"}
{"url": "https://offnews.bg/futbol/v-slavia-obiaviha-uspeha-si-za-zasluzhen-680282.html", "text": "Отборът на Славия отстъпваше на Левски в голяма част от финала за Купата на България, но удържа 0:0 в редовното време и продълженията и така изходът на мача с реши с дузпи. 42-годишният вратар на “белите” Георги Петков улови два пъти топката и донесе победата с 4:2 на Славия, а с това и осма Купа на България в историята на клуба.След мача настроението в лагера на победителите беше повишено. “Белите” обявиха успеха си за напълно заслужен, а тон даде президентът на клуба Венцеслав Стефанов.“Най-много се радвам, че завоювахме купата на Деня на победата. Не на Деня на Европа. Това е Денят на победата над фашистка Германия. Посвещавам този успех на моя приятел Младен и на всички хора, които се трудиха за тази победа. Радвам се, че разумът и интелектът надделя над простотията. Радвам се, че 11 българи могат да победят 8 или 10 скъпоплатени чужденци.В Левски много рано сложиха тигана на огъня, преди още да са хванали рибата. Посвещавам този триумф на децата и на внуците си, на всички, които обичат Славия и на тази вярна публика. Загорчич има доживотен договор със Славия, с него сме се разбрали. Той знае, че тук може да покаже на какво е способен и да се видят резултатите от работата му. Ще има премии за играчите. Левски бе достоен съперник, не успя да отблежи положенията си, а като не вкарваш, ще ти вкарат”, коментира Стефанов.\"Благодаря на момчетата за това, че се раздадоха максимално и спечелиха купата. Бях убеден, че ще спечелим този мач и цяла седмица повтарях това на момчетата. Левски ни надигра, но ние спечелихме.Себераздаването на терена бе решаващо. Опитахме се да излъжем противника и това се получи днес. Искам да благодаря на момчетата за тази купа и съм убеден, че тя няма да е последната”, добави треньорът Златомир Загорчич.", "date": "2018.05.10", "title": "В Славия обявиха успеха си за заслужен"}
{"url": "https://offnews.bg/obshtestvo/sertifikat-shte-osiguriava-vhod-bez-izpit-v-balgarski-universiteti-na-680325.html", "text": "Сертификат ще осигурява прием в български университети на сънародници, живеещи в чужбина.Сертифицирането на знанията на българските ученици в неделните училища зад граница ще извършва Департаментът за езиково обучение на Софийския университет на база подписано през април споразумение с Министерството на образованието и науката (МОН). За целта ДЕО ще провежда онлайн тестове за определяне на нивото на владеене на български език и ще издава международно признатия сертификат.За нововъведението съобщи днес министърът на образованието Красимир Вълчев на пресконференция.Сертификатът по български език ще замества приемния изпит, например за Софийския университет, а оценката ще е балообразуваща. За кои специалности ще важи и от кога висшето училище тепърва ще реши. Кои висши училища ще се присъединят тепърва ще стане ясно, тъй като университетите имат автономия по отношение правилата за прием и сами трябва да вземат решение за признаването на сертификата.Стандартизираният тест ДЕО по български език като чужд покрива ниво В2 от Европейската езикова рамка. Той получи знака за качество на ALTE - асоциация на езиковите институции от Европа, които създават изпитни програми за изучаващите съответния език и издава сертификати на успешно издържалите теста. ДЕО е член на ALTE от 2004 г., а след два успешни одита през 2012 и 2014 г. стандартизираният тест по български език като чужд, ниво В2, получи знака за качество на асоциацията, което означава, че отговаря напълно на 17-те ѝ стандарта за качество. Това изравнява теста на ДЕО със сертификатните изпити на институции като Кембридж ESOL, Гьоте институт, CIEP във Франция и университетът в Перуджа, Италия.", "date": "2018.05.10", "title": "Сертификат ще осигурява вход без изпит в български университети на сънародници в чужбина"}
{"url": "https://offnews.bg/obshtestvo/kitaj-razreshi-dva-nepalski-helikoptera-da-izdirvat-boian-petrov-aktc-680349.html", "text": "Българското посолство в Пекин току що информира, че китайската страна е дала разрешение за използването на два непалски хеликоптера на компания Simrik Air Pvt. Ltd., които да се включат в спасителните действия по издирването на алпиниста Боян Петров.Разрешителното влиза в сила от днес 10 май и е валидно до 13 май 2018 г., съобщават от българското външно министерство.Междувременно Бхола Тхапа, почетният консул на Република България в Катманду, Непал, потвърди, че пилотите на авиокомпания Simrik Air вече разполагат и с необходимите им китайски визи.Китайската страна е поела ангажимент да изпрати гранични служители, които ще чакат двата хеликоптера при пристигането им на тяхна територия и така няма да се налага екипажите да летят до странични гранични пунктове, на които единствено има паспортен контрол.Боян Петров остава в неизвестност в подножието на хималайския връх Шиша Пангма. Спасителната акция днес е осуетена заради лошото време, съобщи пред bTV италианският алпинист Себастиано Валентино.Валентино в момента се намира в базовия лагер. Очаква се спасителната акция да бъде отново подновена утре.Утре сутринта подновяваме акцията и ще го търсим, защото досега времето беше много лошо. Днес дойдоха още международни спасители и утре започваме отново, заяви Себастиано Валентино.Може би ще продължим и в следващите 4-5 дни, защото повече от 5 дни вече е невъзможно да оцелееш при тази надморска височина. Но, да, в следващите пет дни ще продължим да го търсим! Със сигурност, увери алпинистът.Тази вечер Иван Кристоф, известен като Човекът - паяк,  издирването на Боян Петров с хеликоптер.\"Ето банкова сметка с депозирани 100,077,43 лв., от която може да се изтеглят парите $50 000, за да се платят за хеликоптерната застраховка за издирването и спасяването в Хималаите на човека, когото не познавам, но разбрах, че е имал мечти и дете\" - написа Кристоф в личния си Facebook профил и публикува снимка на банковото извлечение.", "date": "2018.05.10", "title": "Китай разреши два непалски хеликоптера да издирват Боян Петров, акцията продължава утре"}
{"url": "https://offnews.bg/futbol/sobstvenikat-na-levski-se-izvini-na-fenovete-680300.html", "text": "Собственикът на Левски Спас Русев се извини на феновете на тима за провала на финала за Купата на България. Вчера \"сините\" отстъпиха с 2:4 след дузпи пред Славия, след като редовното време и продълженията завършиха без отбелязан гол.\"Съжалявам за феновете, на които благодаря за изключителната подкрепа по време на цялата среща. Извинявам се на привържениците на Левски за това, че не успяхме да им доставим това удоволствие, за което бяха дошли на трибуните.Съжалявам! Честитя спечелената купа на Славия, но не и победата, защото техният отбор не ни победи. Изпълнението на дузпи е лотария\", заяви пред \"Блиц\" Русев.Босът на \"сините\" не подмина и изказването на президента на Славия Венцеслав Стефанов пред телевизионните камери след срещата.\"Малко съм объркан от изявлението на г-н Стефанов, че интелектът е победил над простотията. Не знам кого точно е имал предвид той\", завърши Русев.Извинение пред Русев пък може би дължат служителите в пресслужбата на Левски, тъй като на официалният сайт на клуба към 10 часа на 10 май все още не е отразен завършилият финал, а последната новина е с дата 8 май.", "date": "2018.05.10", "title": "Собственикът на Левски се извини на феновете"}
{"url": "https://offnews.bg/sviat/noviat-armenski-premier-poiska-nagorni-karabah-da-uchastva-v-pregovori-680301.html", "text": "Новоизбраният премиер на Армения Никол Пашинян показа приемственост в политиката по въпроса за Нагорни Карабах и заяви, че е готов за още преговори с Азербайджан, но иска сепаратистите също да участват в тях.Нагорни Карабах е част от Азербайджан, но се управлява от етнически арменци, които обявиха независимост от Баку по време на избухналия през 1991 г. конфликт. Въпреки договореното през 1994 г. примирие Азербайджан и Армения продължават да се обвиняват за извършването на атаки в района на Нагорни Карабах и по границата. \"Готови сме да продължим мирните преговори\", каза Пашинян в столицата на Нагорни Карабах Степанакерт след среща с лидера му Бако Сахакян, съобщи Ройтерс, цитирана от БТА.Пашинян посети Нагорни Карабах малко след избирането му за премиер във вторник. \"Готов съм да разговарям с президента на Азербайджан от името на Армения, но ръководството на Нагорни Карабах трябва да говори от името на Нагорни Карабах\", каза той.Бившият арменски президент Серж Саркисян участва в няколко срещи с президента на Азербайджан Илхам Алиев по въпроса за Нагорни Карабах. Той също настояваше сепаратистите да участват в преговорите, но Азербайджан се противопостави на това искане. Пашинян подчерта, че взаимни отстъпки са възможни, но само след като се признае правото на народа на Нагорни Карабах да се самоопредели. Противостоянието между Армения и Азербайджан се засили през последните три години и най-малко 200 души бяха убити при внезапни сблъсъци през април 2016 г., което доведе двустранните отношения до най-ниската им точка от години.", "date": "2018.05.10", "title": "Новият арменски премиер поиска Нагорни Карабах да участва в преговорите с Азербайджан"}
{"url": "https://offnews.bg/obshtestvo/s-naj-goliamoto-3d-maping-shou-otbeliazahme-denia-na-evropa-snimki-i-680303.html", "text": "Денят на Европа беше отбелязан с най-голямото досега 3D мапинг шоу в България.Спектакълът беше прожектиран върху фасадата на Министерския съвет. Спектакълът беше под наслов \"Днешният ден\" и беше посветен на Европейската година на културното наследство. Според създателите му шоуто е разказ за модерния кодекс на рицарството, за равенството между хората и свободата.3D мапинг шоуто беше организирано от Бюрото за връзка на Европейския парламент и Представителството на Европейската комисия в България.", "date": "2018.05.10", "title": "С най-голямото 3D мапинг шоу отбелязахме Деня на Европа (снимки и видео)"}
{"url": "https://offnews.bg/kultura/edinstvenoto-uspeshno-biagstvo-ot-kontclager-izleze-na-film-trejlar-680314.html", "text": "Единственият лагер на смъртта „Собибор”, от който успешно са избягали концлагеристи, е тема на новия руски художествен филм със същото име, който ще има българска премиера на 17 май в кино „Люмиер Лидл”, както и още две ексклузивни прожекции на 19 и 20 май.България е част от световната премиера на филма – след Полша, Русия и САЩ и преди Германия и Израел.Тази година се отбелязват 75 години от масовото бягство от лагера на смъртта, който по лична заповед на Хайнрих Химлер е изцяло заличен, за да се скрие позора от извършените престъпления.Популярният руски актьор Константин Хабенски, познат от заглавия като „Дневна стража”, „Нощна стража”, Неуловим\", \"Световна война Z\" и „Ерата на първите”, прави режисьорския си дебют с продукцията, с която, по негови думи, иска да отдаде почит на жертвите, намерили смъртта си в концентрационните лагери по време на Втората световна война. Той казва също, че няма претенции за създаване на документална картина на събитията, макар да се е придържал максимално до историческите факти.Хабенски изпълнява и една от основните роли във филма – тази на Александър Печерски, който въпреки всички ужаси в лагера успява да вдигне духа на хората и да организира бягството на всички затворници.Холивудската знаменитост Кристоф Ламбер пък е в образа на командира на лагера Карл Френзел, който според Хабенски има външния вид на вълк, но във филма личи и неговата уязвима страна, той също в известен смисъл е жертва на антисемитизма.„Собибор” рисува завладяваща, драматична и разтърсваща картина за силата на човешкия дух и жаждата за справедливост.На 14 октомври 1943 г. близо 300 затворници под ръководството на съветския офицер, евреинът Александър Печерски въстават в концлагера \"Собибор\". Те убиват 12 надзиратели на СС и масово се втурват в горите през минно поле. Голяма част от тях умират по пътя или са предадени от местното население. Едва около 50 от тях се спасяват.", "date": "2018.05.10", "title": "Единственото успешно бягство от концлагер излезе на филм (трейлър)"}
{"url": "https://offnews.bg/tenis/dzhokovich-nikoj-ne-me-prinuzhdava-da-igraia-tenis-680307.html", "text": "Бившият номер 1 в световната ранглиста Новак Джокович продължава да изпитва сериозни трудности да се завърне към топнивото си, а поредното разочарование беше ранното отпадане в Мадрид след поражение от Кайл Едмънд с 6:3, 2:6, 6:3.\"\", каза Джокович.", "date": "2018.05.10", "title": "Джокович: Никой не ме принуждава да играя тенис"}
{"url": "https://offnews.bg/offtopic/snimka-na-denia-kupata-na-balgaria-nad-glavata-na-putin-680308.html", "text": "Снощи Славия доста изненадващо стана носител на Купата на България, побеждавайки Левски след изпълнение на дузпи, а основната заслуга бе на невероятните спасявания на бившия \"син\" Георги Петков.Ексцентричният президент на белите Венци Стефанов, естествено, бе на седмото небе от успеха, а за награждаването на отбора, смени одеждите. Той вдигна Купата на България с тениска с лика на руския президент Владимир Путин с войнишка шапка и надпис \"Армия России\". На вчерашния 9 май се отбелязва Денят на победата, но е празник също и Ден на Европа, към която България принадлежи.Първият празник обаче мина мимоходом в страната, председателстваща Съвета на ЕС, докато пропутинистки организации шестваха по улиците на София в рамките на кампанията \"Безсмъртния полк\", която бе забранена в редица други държави.", "date": "2018.05.10", "title": "Снимка на деня: Купата на България над главата на Путин"}
{"url": "https://offnews.bg/kultura/preporachvame-vi-spektakalat-amore-na-zvezdata-na-bolshoj-teatar-680269.html", "text": "Днес от 20:00 ч. в зала 1 на НДК е премиерата на новия изключително интересен и оригинален спектакъл „Amore”, реализиран благодарение на суперзвездата на руския балет и „Болшой театър“ – Светлана Захарова. Идеята обединява три произведения от трима различни хореографи, а на прима балерината ще партнират трима талантливи танцьори от „Болшой театър“.Абсолютно различни като музикален съпровод, хореография и настроение, всички тези представления са свързани в едно – думата \"Amore\" (любов). На сцената Светлана Захарова ще блести редом с талантливото съзвездие от танцьори: Михаил Лобухин, Денис Родкин и Денис Савин. В спектакъла „Amore“ Захарова интерпретира хореографията на световноизвестните хореографи Юрий Посохов („Балет на Сан Франциско“), Патрик де Бана („Държавен Виенски балет“) и Маргьорит Донлон (ирландска хореографка, работеща в Берлин).", "date": "2018.05.10", "title": "Препоръчваме ви: Спектакълът 'Amore' на звездата на 'Болшой театър' Светлана Захарова"}
{"url": "https://offnews.bg/na-tozi-den/10-maj-roden-e-hadzhi-dimitar-680146.html", "text": "На този ден през 1840-та година е роден Димитър Николов Асенов, по-известен като Хаджи Димитър. Той е един от най-значимите български войводи. Загива едва 28-годишен след тежко сражение на четата му с османски части. По повод на смъртта му Христо Ботев написва едноименната поема.Връх Хаджи Димитър на Антарктическия полуостров е наименуван на революционера.", "date": "2018.05.10", "title": "10 май - Роден е Хаджи Димитър"}
{"url": "https://offnews.bg/obshtestvo/bptc-chestva-65-g-ot-vazstanoviavaneto-na-bg-patriarshiata-680135.html", "text": "Българската православна църква чества днес 65 години от възстановяването на Българската патриаршия, чието съществуване е прекратено в края на ХІV век. Още през възрожденската епоха започват целенасочени действия от страна на българските църковни дейци за възстановяване на Българската патриаршия. Нужни са години усилия, за да се осъществи постепенно този възрожденски идеал. Първата стъпка към което е учредяването през 1870 г. на Българската екзархия със седалище в Цариград.След края на Втората световна война в България е създадена възможност за възглавяване на останалата цели 30 години без редовен предстоятел Българска екзархия. Със съдействието на сестрите православни църкви (особено Руската) на 22 февруари 1945 г. е вдигната схизмата, която няколко десетилетия възпрепятства нормалните междуцърковни връзки на Екзархията. Със специален томос Цариградската патриаршия признава автокефалията на Българската православна църква.През 1950 г. е изработен Устав на Българската православна църква, в чийто чл. 1 \"самоуправляемата Българска православна църква\" се назовава \"Патриаршия\".В заседанието си на 3 януари 1953 г. Св. Синод на Българската православна църква решава да свика на 8 май с. г. Църковно-народен събор, който да възстанови патриаршеското достойнство на родната Църква и да избере предстоятел-патриарх. За това голямо църковно-народно тържество в София пристигнали делегации на следните православни църкви: Руска, начело с Ленинградския (Санкт-Петербургски) и Новгородски митрополит Григорий; Румънска, начело с патриарх Юстиниан; Полска, начело с предстоятеля митрополит Макарий; Чехословашка, начело с предстоятеля митрополит Елефтерий. В тържеството участвали чрез свои представители или чрез телеграфски и писмени привествия още Александрийската, Антиохийската, Иерусалимската, Грузинската, Сръбската и Еладската църкви.Свиканият съгласно Устава Трети църковно-народен събор (8-10 май) възстановява патриаршеския статус на Българската Църква и на 10 май избира Негово Високопреосвещенство св. Пловдивския митрополит Кирил, наместник-председател на Св. Синод и председател на събора, за патриарх Български и митрополит Софийски.Интронизацията станава непосредствено след избора в Патриаршеската катедрала храм-паметник \"Св. Александър Невски\" в присъствието на представители на правителството и културната общественост, чуждестранните делегации и многочислен вярващ народ. Нововъзстановената Българска патриаршия е призната от всички православни църкви.", "date": "2018.05.10", "title": "БПЦ чества 65 г. от възстановяването на бг патриаршията"}
{"url": "https://offnews.bg/obshtestvo/bez-voda-v-chasti-ot-7-rajona-na-sofia-680207.html", "text": "\"Софийска вода\" временно ще прекъсне водоснабдяването в части от столицата, съобщиха от дружеството.Монтаж на спирателен кран на ул. „Георги Бенковски“ в Лозен налага спиране на водоподаването от 09:00 до 21:00 часа на ул. „Васил Левски“, ул. „Могила“, ул. „Св. Спас“, ул. „Рашовец“, ул. „Рудината“, ул. „Георги Бенковски“.Подмяна на сградно водопроводно отклонение на ул. „Богдан“ във вилна зона „Иваняне“ налага спиране на водоподаването от 09:30 до 16:30 часа на вилна зона „Иваняне“. Реконструкция на уличен водопровод на ул. „Две могили“ кв. „Кумарица“ налага спиране на водоподаването от 09:00 до 21:00 часа на ул. „Светлина“, ул. „Дъбиците“, ул. „Леярска“, ул. „Стадион“, ул. „Иван Вазов“.Прекъсване на сградно водопроводно отклонение на бул. „Никола Й. Вапцаров“ в жк. „Лозенец“ налага спиране наводоподаването от 09:30 до 21:30 часа на бул. „Никола Й. Вапцаров“ от бул. „Черни връх“ до ул. „Козяк“. Във връзка с прекъсване на сградно водопроводно отклонение на ул. „Осогово“ в жк. „Зона Б-5“, се налага спиране на водоподаването от 10:00 до 17:00 часа на ул. „Осогово“ от ул. „Св. Св. Кирил и Методий“ до ул. „Цар Симеон“; ул. „Св. Св. Кирил и Методий“ от ул. „Осогово“ до ул. „Шар планина“.Заради подмяна на сградно водопроводно отклонение на ул. „Стефан Стамболов“ в с. Яна, се налага спиране на водоподаването от 09:00 до 18:00 часа на ул. „Юрий Гагарин“, ул. „Стефан Стамболов“, ул. „Миньорска“, ул. „ВасилЛевски“. Без вода във връзка с подмяна на сградно водопроводно отклонение на ул. „Гергана“ в кв. „Сеславци“ ще бъдат от 09:00 до 18:00 часа в района на ул. „Чавдар“, ул. „Мургаш“, ул. „Еделвайс“, ул. „Св. Св. Кирил и Методий“. ", "date": "2018.05.10", "title": "Без вода в части от 7 района на София"}
{"url": "https://offnews.bg/112/zamestnik-kmetat-na-lovech-tcvetan-georgiev-e-bil-napadnat-pred-doma-s-680296.html", "text": "Заместник-кметът на Ловеч Цветан Георгиев е бил нападнат пред дома си в жк. \"Здравец\" от неизвестни засега лица. Нанесен му е бил побой, най-вероятно с брадва, предвид множеството прорезни рани по тялото му, съобщава БНТ.Откаран е в спешното отделение на болницата в града. От там съобщиха, че Георгиев е с много кървящи рани по главата и други травми по тялото. Настанен е в ортопедичното отделение, където ще му бъде оказана медицинска помощ. Няма опасност за живота му.От полицията все още няма официална информация по случая. Сигналът за инцидента е подаден в 7:20 часа.", "date": "2018.05.10", "title": "Заместник-кметът на Ловеч Цветан Георгиев е бил нападнат пред дома си"}
{"url": "https://offnews.bg/futbol/iuventus-smachka-milan-i-specheli-kupata-na-italia-video-680279.html", "text": "Ювентус победи категорично Милан с 4:0 във финала за Купата на Италия, с което на практика си гарантира златния дубъл в калчото, тъй като тимът се нуждае само от една точка, за да спечели седма поредна титла.Пред пълните трибуни на стадион \"Олимпико\" в Рим, футболистите на треньора Масимилиано Алегри категорично надиграха \"росонерите\", като и 4-те гола паднаха през второто полувреме.Меди Бенатия се разписа на два пъти, Дъглас Коща добави едно попадение, а Никола Калинич си отбеляза автогол. Очаквано в единайсеторката на \"бианконерите\" липсваше Гонсало Игуаин за сметка на Марио Манджукич.Старата госпожа преследваше 13-и трофей от надпреварата, докато за \"росонерите\" това щеше да е шести такъв. Торинският гранд почти си гарантира седма поредна титла на Италия, а купата във Вечния град дойде като десерт за Юве.Ювентус - Милан 4:0Голмайстори: Меди Бенатия (56, 64), Дъглас Коща (61), Никола Калинич (64' АГ)Ювентус: Буфон, Куадрадо, Бенатия, Бардзали, Асамоа, Кедира, Пянич (Маркизио 87'), Матюиди, Коща (Бернардески 75'), Манджукич, Дибала (Игуаин 83') Треньор: Масимилиано АлегриМилан: Донарума, Калабрия, Бонучи, Романьоли, Родригес, Франк Кесие, Локатели (Монтоливо 80'), Бонавентура, Сусо (Борини 68'), Кутроне (Калинич 62'), ЧалханоглуТреньор: Дженаро ГатузоРим, стадион \"Олимпико\"Съдия: Антонио ДаматоЖълти картони: Коща (Ювентус); Калабрия (Милан)", "date": "2018.05.10", "title": "Ювентус смачка Милан и спечели Купата на Италия (видео)"}
{"url": "https://offnews.bg/obshtestvo/chetvartoklasnitcite-na-izpit-po-balgarski-i-literatura-dnes-680177.html", "text": "Започват изпитите от националното външно оценяване след четвърти клас.Днес 63 883-те деца от випуска се явяват на български език и литература. Учениците ще бъдат оценявани върху диктовка и текст за четене с разбиране, към който има 11 задачи.На 14 май ще се състои изпитът по математика.На 16 май е „Човекът и обществото”.На 17 май – „Човекът и природата“.И по трите предмета тестът включва 16 задачи от затворен тип с три възможни отговора, от които само един е верен, и още 3 задачи от отворен тип, на които учениците трябва да отговорят сами. На всеки от изпитите четвъртокласниците ще имат на разположение един учебен час за работа върху задачите.Продължителността на всеки изпит за децата със специални образователни потребности е два учебни часа.Целта на националните външни оценявания е да измерят индивидуалните постижения на учениците по различните предмети, да се определи необходимостта от подкрепа, където е необходима, както и да се осъществи мониторинг на образователния процес на различни нива – на училищно, на регионално и на национално, уточняват от Министерството на образованието и науката.С резултатите от националното външно оценяване по математика може да се кандидатства за обучение в прогимназиален етап в профилираните гимназии с профил “Математически” и “Природни науки”, като тежестта им при балообразуването се определя от конкретното училище.", "date": "2018.05.10", "title": "Четвъртокласниците на изпит по български и литература днес"}
{"url": "https://offnews.bg/obshtestvo/petima-golemi-rezhisiori-razkazvat-s-filmi-zashto-evropa-e-vazhna-za-m-680242.html", "text": "Пет големи имена в европейското кино заснеха кратки филми, с които да разкажат на поколението на хилядолетието защо Европейският съюз са важни за тях.Те ще бъдат излъчени като част от общоевропейската кампания , включително на български език у нас, за да илюстрират как правата и ползите, на които се радват гражданите на ЕС, подобряват живота им. Целта на филмите е да започнат диалог с младите европейци на възраст между 17 и 35 години за ролята на ЕС върху ежедневния им живот, защото много младежи не осъзнават в пълна степен правата и ползите, на които се радват. Полякът Томаш Конецки заснема атрактивния \"Самотникът\" (The Loner), посветен на възможността да се поръчват продукти онлайн навсякъде в ЕС.Във филма си \"Купонджия\" (Party Animal) гръцкият режисьор Йоргос Зоис разказва за подкрепата при започването на бизнес и работа.„Дебют“ (Debut) на хърватския режисьор Далибор Матанич разглежда основните права, на които се радва всеки един гражданин на ЕС.\"Живата странноприемница\" на Матиас Хьоне e разказ за мобилността, която ЕС предлага на своите граждани.Филмът \"Oona\" на Зайда Бергрот е на тема устойчиво развитие.„Борбата за човечеството, за шанса за един по-добър свят е тема, която присъства в цялото ми творчество, споделя Матанич в отговор на въпрос за участието му в проекта. - Смятам, че разказваме история, която всеки човек ще разбере“.Освен филмите на петимата професионалисти, ЕС ще даде на младите хора възможността да създадат свои собствени филми чрез провеждането на конкурс за млади режисьори. Участниците ще бъдат изправени пред предизвикателството да разкажат история за приноса на ЕС в живота на хората и как им дава възможност да правят това, което обичат. Кандидатите трябва да изпратят писмено резюме на сюжета и заснет със смартфон видеоклип, в който самите те обясняват мотивите за филма си. Ще бъдат селектирани десет финалисти от жури, съставено от режисьори, а петимата победители ще бъдат избрани чрез обществено гласуване. Отличените ще получат субсидия, за да реализират филма си.Всичките десет филма – на петимата професионални и петимата млади режисьори – ще бъдат подкрепени от . Целта на центъра е да предоставя реални примери и факти, които показват постиженията на ЕС в полза на младите хора. От съдействие в посолството на всяка държава от ЕС, когато пътувате по цял свят, или участие в програми като „Еразъм+“ – предимствата на ЕС са много и включват също правото на спешна медицинска помощ във всяка държава членка, както и възможността да използвате телефона си навсякъде в ЕС, без да плащате такси за роуминг.Късометражните филми ще бъдат представени на информационния щанд на  по време на десетото поредно издание на  – празник на семейството, спорта и здравословния начин на живот, който ще се проведе на 12 май 2018 г., на . Aкцент на празника e и „Малката Европа“ – игра, която е абсолютен фаворит на малки и големи заради възможността деца и родители да изследват Южния парк и да открият скритите на територията му столици на страните членки на ЕС. Там ще ги посрещнаха доброволци домакини на столиците и им показаха най-интересното от градовете.Кампанията #EUandME ще продължи 18 месеца. Тя стартира в целия Европейски съюз в 28-те държави членки през май 2018 г. и включва популяризирането на филмите на петимата режисьори, събития на открито, истории за постигнали успех граждани на ЕС и конкурс за млади филмови режисьори, както и редица събития и дейности, организирани от местните партньори на кампанията. ", "date": "2018.05.10", "title": "Петима големи режисьори разказват с филми защо Европа е важна за младото поколение"}
{"url": "https://offnews.bg/futbol/galeria-ot-triumfa-na-slavia-i-porazhenieto-na-levski-680305.html", "text": "След 22 години пауза, Славия отново вдига трофей. \"Белите\" победиха Левски след изпълнение на дузпи, а еуфорията от успеха бързо се пренесе от терена в съблекалнята.Към празнуващите футболисти се присъедини очаквано президентът на клуба Венцеслав Стефанов, a gлавен герой, както в песните, така и в празненствата, бе капитанът на тима Георги Петков, който изигра поредния силен мач срещу бившия си клуб.Иначе ръководството на Левски е взело решение през лятото да бъде привлечен още един опитен вратар, разбра \"Тема спорт\".Сините вече оглеждат пазара, като погледът им е насочен към чужбина. Спортно-техническият щаб държи в състава да има човек, който да се конкурира с Божидар Митрев за титулярното място, а защо не и да измести капитана от него.През кампанията дубльори на национала бяха младоците Александър Любенов и Николай Кръстев. Те обаче не успяха да убедят, че заслужават твърдо да бъдат налагани.През есента сините имаха интерес към Николай Михайлов, но тогава до разбирателство между двете страни не се стигна. В момента бившият национал е част от кипърския Омония, но почти сигурно той ще напусне след края на сезона. Ако това стане, не е изключено сините отново да разгледат този вариант.Делио Роси и екипът му имат поглед към италианския пазар. Прекратилият състезателната си кариера в началото на сезона Боян Йоргачевич също може да помогне със съвет.", "date": "2018.05.10", "title": "Галерия от триумфа на Славия и поражението на Левски"}
{"url": "https://offnews.bg/politika/ochakva-se-deputatite-da-priemat-doklada-za-prodazhbata-na-chez-680284.html", "text": "Депутатите от временната парламентарна комисия за продажбата на българските активи на ЧЕЗ трябва да приемат доклада за работата си и да излязат с конкретни предложения към различните институции. Очаква се да се поиска от Министерския съвет да преразгледа постановление, свързано със стратегическите обекти за националната сигурност с оглед включване на определени активи от електроразпределителното дружество, съобщава БНТ.Министерският съвет да преразгледа едно постановление, в което са стратегическите обекти за Националната сигурност с оглед включване на определени активи от електроразпределителното дружество. Това са подстанции, далекопроводи, диспечерски центрове, които гарантират електроенергия и сигурност на доставките на населението, каза председателят на комисията Жельо Бойчев.Депутатите ще отправят и препоръка към министъра на енергетиката да предложи критериите, на база на които регулаторът да има право на становище при подобни сделки. С последните поправки на Закона за енергетиката бяха дадени права на регулатора Комисията за енергийно и водно регулиране (КЕВР) да дава съгласие с разпореждане на дялове на 20 процента.Депутатите предлагат също да бъде направен анализ на работата на специалните служби.\"Това, което получим като информация, не мога да кажа, че задоволява комисията, пък и искаме на база на този случай да бъде разгледано тяхното поведение\", каза Бойчев.Неприемлив за депутатите е отказът на банките да дадат конкретна информация.\"По естество отказът от предоставяне на информация за финансирането не дава възможност да прецениш кой е крайният собственик на активите, т.е. не си наясно кой купува. Може да се окаже, че има скрит собственик\", добави председателят на временната комисия за ЧЕЗ, цитиран от БНР.", "date": "2018.05.10", "title": "Очаква се депутатите да приемат доклада за продажбата на ЧЕЗ"}
{"url": "https://offnews.bg/obshtestvo/silni-vetrove-otnovo-zatrudniavat-izdirvaneto-na-boian-petrov-680302.html", "text": "Все още няма разрешение от страна на китайското правителство хеликоптер да се включи в спасителната операция по издирването на Боян Петров, заяви алпинистът Мингма Шерпа, който също ще се включи в издирването, по Дарик.По думите му хеликоптерът все още се намира в Катманду и чака разрешение от Китай за излитане.  Според Шерпа планът повече хора да се включат в издирването на Боян днес не е осъществен, защото времето отново не е подходящо. Китайските власти са готови да пуснат специално оборудвани вертолети от Катманду в своето небе, за да търсят изчезналия български алпинист Боян Петров, но все още не е уточнено кога и какви машини ще бъдат използвани в спасителната операция, каза по-рано вицепремиерът Екатерина Захариева по бТВ. Тя обясни, че на няколко пъти са сменяни непалските фирми, изявили желание да участват във въздушната операция, заради липса на застраховки или пилотски лицензи за рисковото начинание на над 6000 метра надморска височина. Последно е говорено с „наистина надеждна компания”, която ще изпрати 2 хеликоптера, като вторият ще носи допълнително гориво.Освен това още трима китайски спасители се катерят към връх Шиша Пангма, по пътя към който беше и Боян Петров. До момента спасителите и шерпите са стигнали до 6100 м, като вятърът остава силен и това затруднява както придвижването им, така и евентуалното използване на летателна техника.  Според него шансът на Боян Петров да оцелее е, ако се е окопал в снега или се намира в ледена цепнатина. „Трудно е да се каже какви са шансовете Боян да е оцелял, твърде много време мина, откакто е изгубена връзка с него. Надеждата обаче остава”, коментира алпинистът Петър Атанасов.  Непалските фирми все още събират необходимите документи, но ако метеорологичните условия са подходящи, Китай ще позволи на хеликоптера да започне издирването“, каза по БНР Деян Петков от екипа на българина. ", "date": "2018.05.10", "title": "Силни ветрове отново затрудняват издирването на Боян Петров"}
{"url": "https://offnews.bg/obshtestvo/izdirvaneto-na-boian-petrov-e-podnoveno-tazi-sutrin-680285.html", "text": "Акцията по издирването на алпиниста Боян Петров в Хималаите продължава тази сутрин. Времето днес е благоприятно и трима души вече са тръгнали към върха Шиша Пангма, като се очаква до обяд да достигнат лагер 2, където надеждата е да бъде открит българинът, съобщи за Нова тв режисьорът Поли Генчева. В сряда екипът, който търси българския алпинист, прекрати акцията рано поради влошени метеорологични условия. Във вторник спасителите достигнаха до лагер 1 под върха Шиша Пангма, но не откриха там Боян Петров.Все още се очаква и разрешение от страна на китайските власти в спасителната операция да се включи хеликоптер от Непал. Два хеликоптера вече са в готовност да излетят от Катманду, но все още се очаква формалното разрешение за излитането им от китайските власти.Българският алпинист е в  от 3 май. За изчезването съобщи съпругата му Радослава Ненова.\"Покорителят на върховете\" направи опит да изкачи 8-хилядника Шиша Пангма в Хималаите, но времето рязко се влошило и следите му се губят. Боян Петров участва в тази експедиция с още 10 души от други националности.На трети лагер, който е на височина от около 7400 м, е намерена палатката на Боян. В деня, когато трима украински алпинисти са стигнали там, той вероятно вече е изкачвал върха. Останалите са преценили, че времето не е достатъчно добро и не са продължили.За да оцелее Боян, той трябва да е в лагер, коментира Любомир Попйорданов, приятел на Боян. По думите му се случва много често хората излизат от маршрутите и тръгват по друг път, но към момента няма такава информация. \"Струва ми се, че до голяма степен нещата са изпуснати от контрол\", обясни той. По думите му начинът на катерене на Боян е много обмислен и оценка на рисковете. Очевидно е било, че влошаването на времето е било изненада, каза още той. Пред БНТ съпругата на алпиниста Радослава Ненова съобщи, че днес се очаква да бъде получена сателитна снимка на района. Очаква се от нея да бъде дадена детайлна информация за склона на Шиша Пангма, като например къде и дали има следи или палатка, така че спасителите да бъдат насочени към мястото, където би могъл да е Боян. Днес към спасителната акция ще се присъедини и един от легендарните шерпи, участвал в много драматични спасителни операции и казва, че шансовете на Боян са големи, каза Ненова.Петя Колчева, която е опитен алпинисти единствената българка, покорила Еверест, обясни, че в подобна ситуация опитът, знанията и волята за живот са от огромно значение. \"А той ги има\", категорична е Колчева.Ако има опитен височинен алпинист в България в настояще време, това е Боян. Шансовете му да реагира адекватно са много големи, каза още тя.", "date": "2018.05.10", "title": "Издирването на Боян Петров е подновено тази сутрин"}
{"url": "https://offnews.bg/nauka/zapochva-sofijskiat-festival-na-naukata-2018-680255.html", "text": "Днес София отново ще се превърне в столица на науката.Осмото издание на Софийския фестивал на науката ще се проведе от 10 до 13 май в \"София тех парк\", а програмата е по-голяма от всякога. И тази година  е медиен партньор на фестивала. Може да се запознаете с .През 2018 година фестивалът предлага над 100 събития с участието на над 80 вдъхновяващи учени от 17 държави.Благодарение на партньорството между Британски съвет, МОН и Столична община, всички събития за деца са безплатни и хиляди ученици отново ще участват в забавни събития и практически работилници, заедно със своите преподаватели или родители.На 10 и 11 май (четвъртък и петък) е специалната  за организирани групи от ученици с техните преподаватели. Създадени специално за по-млада публика, тези едновременно забавни и образователни събития предлагат атрактивни обяснения на научни теми от учебния материал по математика, физика, химия, биология и география.Първият ден на фестивала предлага вдъхновяваща среща-разговор за смисъла на медицината и смелия път на , един от водещите кардиохирурзи в Европа и част от екипа, направил първата в света успешна трансплантация на сърце на новородено.Същата вечер, по повод , се събират три от големите имена сред полярните изследователи – проф. Христо Пимпирев, директор на Българския антарктически институт, Питър Маркис, ръководител на медицинското звено на Британската антарктическа служба, и проф. Антонио Кесада, научен ръководител на Испанската полярна програма.Ще се говори и за  – за живота и приноса в науката на британския \"красив ум\" ще разкаже Никола Каравасилев, ръководител на националния отбор по астрономия.Петък, 11 май, предлага среща с още един известен медик – д-р Рос Фишър, консултант по детска онкологична хирургия. Той ще говори за  и как медиците могат да помогнат на своите пациенти за справянето с емоционални травми.В света на  ще пренесе аудиторията си проф. дфн Ана Пройкова от СУ, от която хората разберат повече за използването на нанотехнологии за лечение и здравеопазване. от Центъра за технологични анализи и прогнози в Университета в Тел Авив ще обясни защо апокалиптичните прогнози за края на човечеството не се сбъдват. В духа на темата, на сцената в София ще се качи \"роботското тяло\" на Рои, което той ще управлява с жива връзка от САЩ.Поглед отвъд границите на възможното ще предложи и проф. Николай Витанов от Физическия факултет на СУ. Той ще разкаже за  – как могат да решат задачи, които са практически нерешими за познатите ни класически компютри.По традиция, фестивалът включва събития, които разглеждат сериозни теми по забавен начин и точно това можете да очаквате от . Един от най-популярните британски научни журналисти и водещ по радио Би Би Си д-р Куентин Купър ще разкрие първоизточника на стереотипите за образа на учените, като използва примери от телевизията и киното.Основната програма в събота започва в 10 ч. с премиерната прожекция на . Най-новият проект на режисьора Андрей Хадживасилев разказва за приключенията на един прилежен ученик, който иска да стане велик учен и неговата опитна мишка, кръстена на Мария Кюри.Освен още събития и уъркшопи за деца, първият ден от уикенда предлага и изключително богат избор от презентации за възрастни. От  ще научите защо собствениците на десетки милиони компютри и телефони не подозират какво правят умните им устройства в \"свободното\" си време. И докато кибер престъпленията са сравнително ново явление, в реалния свят криминалистиката отдавна е важна наука. Доц. д-р Людмил Георгиев, криминалист с над 30 години стаж в МВР, ще представи – какви тайни крие почеркът и как специалистите могат да видят в него много повече отколкото ни се струва възможно на пръв поглед.Съботната вечер предлага ударна доза от три страхотни събития – ще се срещнете с астронавт от НАСА, с един от най-известните в света автори на научна литература и с едно от светилата в уеб науката. е специалната изненада на фестивала тази година, дошъл благодарение на партньорството с посолството на САЩ в България. Ветеринар по професия и изследовател по душа, д-р Линехан е избран от НАСА през 1992 г. и взема участие в четири космически мисии. Днес той е част от Космически център “Джонсън” (известен още като Център за управление на полетите) в Хюстън, Тексас.След пътуването в Космоса, един от най-известните в света автори на научна литература ни кани на специално пътуване в света на бестселърите, които е написал през последните две десетилетия.“Последната теорема на Ферма” изследва една от най-известните математически задачи на хилядолетието, “Книгата на шифрите” разкрива тайните на криптографията, “Големият взрив” търси произхода на Вселената, “Лечение или номер?” поставя някои доста трудни въпроси пред алтернативната медицина, а последната му книга “Семейство Симпсън и техните математически тайни” влиза в света на една от най-популярните телевизионни шоу програми.Краят на вечерта е за  и срещата с проф. Уенди Хол, която е сред светилата в уеб науката, призната по цял свят като един от първите и водещи изследователи в областта на мулти- и хипермедия технологиите. От нея аудиторията ще разбере защо през следващите десетилетия изкуственият интелект ще предизвика обществени трансформации, които отдавна са предсказани от авторите на научна фантастика, но едва сега започват да изглеждат възможни. А и не всичко е такова, каквото изглежда на пръв поглед, како забелязва Алиса в огледалния свят.Неделната програма предлага среща с , от чиято история ще разберете защо ролята на учения е не само да разрешава, но и да търси кои са големите научни въпроси. Сър Тим Хънт ще разкаже за дългия път до голямото откритие, осеян с неочаквани резултати!Ще стане ясно също възможна ли е грипна пандемия днес. След  добре въоръжени ли сме за битката с вируса? Тези въпроси отново ще ни срещнат с един страхотен учен, добре познат на редовните посетители на фестивала – доц. Любомира Николаева-Гломб, завеждащ отдел \"Вирусология\" и ръководител на Референтната лаборатория по ентеровируси в Националния център по заразни и паразитни болести.Д-р Дейдри Робъртсън от Отдела по поведенчески изследвания към Института за икономически и социални проучвания в Ирландия ще разкаже. А дали мозъкът има водеща роля, когато става въпрос за любов, очакваме да научим от Иймър Магуайър, международно признат комуникатор на науката и водеща по радио Би Би Си, която ще говори за . Причините за човешката ирационалност ще търсим и в  с гръцкия химик д-р Спирос Кицинелис. Освен че изследват различни аспекти на човешкото поведение, тези трима учени имат още нещо общо – печелили са конкурса за комуникация на науката \"Лаборатория за слава FameLab\" в своите страни!А кой ще спечели българското издание на конкурса? Ще разберем в неделя вечер, защото  отново ще бъде \"черешката на тортата\" – закриващото събитие на фестивала.Това са само малка част от темите на Софийския фестивал на науката през 2018 година. Пълната програма можете да намерите онлайн на Изложби, експерименти и демонстрацииОсвен събития, фестивалът предлага изложби, книги, и много щандове с експерименти и демонстрации, където можете да видите и изпробвате науката в действие. Зоните \"Откривател\" и \"Зона 42\" ще работят през цялото време на фестивала и за тях не е необходим пропуск или билет. Там ще има очакват близо 50 щанда.Достъпът до изложбите и шатрите с експерименти е свободен. Повечето от събитията са безплатни, а входът за останалите продължава да е на символичната цена от 5 лева. Резервирането на места за безплатните събития, както и закупуването на билети, вече става през една и съща онлайн система, достъпна от сайта на фестивала.Софийският фестивал на науката се организира от Британски съвет, под патронажа на Министерството на образованието и науката, в партньорство със Столична община и е част от Календара на културните събития на София за 2018 година.Основни партньори са София Тех Парк, Европейска комисия, Мтел, Aurubis Bulgaria, BASF, Банка ДСК, HERE, BEA Solutions, Dunkin' Donuts, Maxxium Bulgaria.Институционални партньори са Българска академия на науките, Форум Демокрит, Съюз на учените в България, Софийски университет \"Св. Климент Охридски\", SoftUni Kids, Минно-геоложки университет \"Св. Иван Рилски\", Българско председателство на Съвета на Европейския съюз, Национален фонд \"Култура\", Мрежата EUNIC на културните институти на страните от ЕС, Институт Сервантес, Гьоте институт, Полски институт София, Португалски културен център, Посолство на Израел, Чешки център, Унгарски културен институт, Австрийско посолство, Британско посолство, UK Science & Innovation Network, Посолство на САЩ, Италиански културен център, Ирландско посолство, Посолство на ЮАР.Медийни партньори са безплатен културен гайд Програмата, Българска национална телевизия, National Geographic Channel, сп. BBC Знание, сп. БГ Наука, Наука OFFNews, Dnevnik.bg, Capital.bg, Obekti.bg, Площад Славейков, Sofia Globe, Bulgaria Now podcast, Читател.НЕТ, Trio.bg, в. Аз-Буки, сп. Образование и специализация в чужбина.Фестивални партньори са Музейко, Асоциация на младите полярни изследователи, ЦЕРН, Ratio, Geograf.bg, Асоциация на студентите-медици в България-София, Институт по океанология при БАН, BRING, Уикипедия, Национален природонаучен музей при БАН, Национален политехнически музей, Национален музей \"Земята и хората\", WWF, Център по забавна математика, Център за изследвания и анализи, Space Challenges, Робопартанци, Роботика, Технократи, Space Academy, Фондация за финансова грамотност, Био игри, JPT, Arte Urbana, Revive Vision, Ciela, Сдружение \"Сейфър - дигитално читалище за онлайн сигурност\", IMR, Printivo, Читател, Khan Academy, B2N, MindHub, фондация \"Светът на Мария\", Федерация на научно-техническите съюзи в България.", "date": "2018.05.10", "title": "Започва Софийският фестивал на науката 2018"}
{"url": "https://offnews.bg/zimni/natcionalka-po-biatlon-bere-iagodi-v-norvegia-680281.html", "text": "Биатлонистката от националния отбор Стефани Попова вече трето лято бере ягоди в Норвегия, съобщава изданието NRK, цитирано от \"Сега\". Негов репортер е засякъл 25-годишната спортистка от Троян на ягодово поле край Тевник.\"Тренирах и видях берачи. Спрях и ги попитах дали мога да си намеря работа тук. Фермерът Торлейф Мюлер ми каза да опитам и така вече три сезона\", разказва с усмивка Попова, която вече няколко години прекарва повечето си време в Ньотерьой при своя норвежки приятел.Тя участва на олимпийските игри в Пьонгчанг, където зае 77-о място на 20 км и бе 16-а с женската щафета, а последното й състезание бе за Световната купа в Холменколен (Нор) през март. И то наистина последното: \"Смятам, че е добре да спра със спорта след тази олимпиада\", разказва пред NRK Стефани.Това решение все още не е оповестено официално от българската федерация по биатлон, но явно е вече взето от състезателката, която смята да се установи за постоянно в Норвегия при своя приятел.", "date": "2018.05.10", "title": "Националка по биатлон бере ягоди в Норвегия"}
{"url": "https://offnews.bg/zdrave/dvama-ot-postradalite-pri-katastrofa-s-avtobus-ostavat-v-pirogov-680287.html", "text": "Двама от пострадали в катастрофата с автобус на градския транспорт снощи са настанени \"Пирогов\", съобщиха от пресцентъра на болницата.Вчера автобус по линията 74 се  на бул. \"Цар Борис III\" и бул. \"акад. Иван Евстатиев Гешов\".Пострадалите са жена на 42 г., която е стояла на спирката и мъж на 71 г., който е пътник в автобуса. Жената в травматологията на \"Пирогов\" с фрактура на едната ръка и рани в областта на главата. Мъжът има комоцио - мозъчно сътресение и е настанен в неврохирургията.Друг пътник от автобуса, мъж на 47 г., също е с комоцио, но той е отказал хоспитализация и си е тръгнал от болницата. Останалите две пострадали жени, които преминаха през Спешното на \"Пирогов\" още снощи са освободени.Към момента причините за катастрофата не са изяснени. ", "date": "2018.05.10", "title": "Двама от пострадалите при катастрофа с автобус остават в Пирогов"}
{"url": "https://offnews.bg/obshtestvo/oblachno-i-dazhdovno-viatar-svalia-temperaturite-680286.html", "text": "Облачно ще е времето днес, след обяд ще вали. В югозападната част от страната валежите ще са интензивни, ще гърми, възможни са и градушки, според прогнозата на НИМХ. Северен вятър носи по-студен въздух. Максималните температури ще са между 17 и 22 градуса. По Черноморието ще е облачно с превалявания от дъжд. В морето и на брега термометрите ще показват най-много 19 градуса. Гръмотевични бури се очакват в планините, температурата на 2000 метра няма да надхвърли 7 градуса. ", "date": "2018.05.10", "title": "Облачно и дъждовно, вятър сваля температурите"}
{"url": "https://offnews.bg/politika/valeri-simeonov-tarsi-podkrepa-i-ot-bsp-za-promeni-na-zakoni-680259.html", "text": "Вицепремиерът по демографската политика и икономиката Валери Симеонов се среща днес и с опозиционната партия БСП, за да търси подкрепа за промени в закони. Сред идеите му са отмяна на забраната за пушенето в заведенията и ограничаване на продажбата и рекламите на лотарийни билети. Той ще разговаря и ГЕРБ, с които са партньори във властта.В Народното събрание Симеонов ще се посети първо с ГЕРБ, а после и с БСП.Още преди 3 седмици той обяви, че подготвя промени в няколко закона, които да въведат \"повече ред и справедливост\" в туристическия бранш.Какво предлага Симеонов?Симеонов твърди, че с промените в Закона за устройство на територията той иска да бъде премахната възможността дискотеки с декари площ и бетонни основи да се водят преместваеми обекти.С промените в Закона за местни данъци и такси вицепремиерът обясни, че иска да бъде въведена такса върху апарт-хотелите, които според думите му избягват данъчно облагане и работят като нелоялна конкуренция на \"спазващите закона предприемачи\".Той иска още да бъдат облекчени изискванията за одит за малкия и среден бизнес, като по думите му това ще стане с промени в Закона за устройство на Черноморското крайбрежие (ЗУЧК), в Закона за шума, както и в Закона за счетоводството.Отделно от темата за туризма, Симеонов ще представи и идеята си лотарийните билети да не се продават навсякъде, а само в лицензирани пунктове, казина и игрални зали. Още преди днешната среща със Сименов депутати от ГЕРБ вече обявиха, че няма да подкрепят идеята на вицепремиера за отпадане на забраната за пушенето в заведенията. Миналата седмица Тома Биков обяви, че ГЕРБ няма да подкрепи отмяната.Тука има, тука няма законопроектиВчера вицепремирът обяви законопроектите за \"внесени\", но в деловодството на Народното събрание няма нито един от тях. Въпреки че Симеонов инициира всички тези промени и днес ще ги представя, нито едно от предложенията не е минало през Министерския съвет, на който е член той. Очаква се кабинетът да бъде заобиколен и те да бъдат внесени направо в деловодството на парламента от депутати от \"Обединените патриоти\".Срещите на Симеонов не приключват днес. Следващата седмица вицепремиерът ще представи законопроектите си и на \"Воля\". Той обаче не е съобщил да планира среща и с групата на \"Обединените патриоти\" в парламента.Депутатите от партията му НФСБ подкрепят идеите му, но през последните дни отношенията в патриотичната коалиция отново са обтегнати. Причината - председателят на парламентарната група на патриотите и лидер на \"Атака\" Волен Сидеров се почувства прескочен от Валери Симеонов и Красимир Каракачанов, които се срещнаха с Корнелия Нинова. Според Сидеров разговорите с опозицията се състояли без да е \"упълномощил\" другите двама лидери в \"Обединените патриоти\". Валери Симеонов не е обявил среща и с ДПС, които през последните седмици отново започнаха да призовават ГЕРБ да отстранят националистите от управлението на страната.", "date": "2018.05.10", "title": "Валери Симеонов търси подкрепа и от БСП за промени на закони"}
{"url": "https://offnews.bg/obshtestvo/interesi-v-darvodobiva-e-veroiatnata-prichinata-sa-poboia-nad-zam-kme-680311.html", "text": "Интереси в областта на дърводобива е вероятният мотив за  на Ловеч Цветан Георгиев. На извънреден брифинг в общината кметът на града Корнелия Маринова е определила атаката срещу колегата ѝ като \"грубо посегателство с опит за убийство\".Зам.-кметът беше нападнат тази сутрин малко след 7.00 часа близо до входа на своето жилище. В момента е хоспитализиран с множество счупвания и тежки рани. „За жалост някои хора говорят на примитивен език, на езика на насилието. За тях примитивността и дивашкото е водещо начало“, е заявила ловешката кметица, цитирана от пресцентъра на общината.По думите на Маринова зам.-кметът е \"изключително отговорен общински служител\". \"Но очевидно когато си последователен в своите действия, ставаш неудобен за някои хора“, описа ситуацията кметът.Маринова изтъкна, че органите на реда са реагирали мигновено, продължават следствените дейности и тя вярва, че те ще си свършат работата – да открият и поръчителите, и изпълнителите.На въпрос кои са нападателите кметът отговори: „Имаме нашите съмнения от кой сектор може да бъде атакуван Цветан Георгиев. Подали сме два сигнала до прокуратурата за нарушения в сектора на дърводобива, има отправени директни и индиректни, вербални заплахи от този сектор към зам.- кмета. За мен вероятността е на 90 процента, че нападението идва поради стриктно изпълнение на служебните задължения на г-н Георгиев“, изрази мнение Корнелия Маринова.„Ръководството на Община Ловеч е дало дума за спазване на закона, поели сме по пътя на законността и няма да се отклоняваме от него. Това искат и гражданите. Връщане назад няма! Ако някой смята, че така ще ни уплаши, дълбоко е сбъркал“, каза още кметът.Няма да има никакви промени в празничната програма на 11 май – Ден на Ловеч, стана ясно на брифинга. На него присъстваха още зам.- кметовете Венцислав Христов и Даниел Колев.", "date": "2018.05.10", "title": "Интереси в дърводобива е вероятната причината са побоя над зам.-кмета на Ловеч"}
{"url": "https://offnews.bg/kultura/artextreme-strazha-v-natcionalnia-etnografski-muzej-pod-patronaz-680310.html", "text": "На 15 май от 18.00 часа в Националния етнографски музей в София се открива многожанровата изложба „ArtExtreme Стража“ на Анатолий Радев и Дария Василева - \"Андари\". „ArtExtreme Стража“ е пето издание на многожанровата изложба „ArtExtreme“ – изкуство на предела в образ на вътрешни преживявания в пространствени среди. Изследва и показва образа на „Стража“ – свят пазител на същността в пространство, сътворено от божествената азбука Глаголица.Темата е пресъздадена чрез 16 художествени творби - български ритми, филми, танцови изпълнения и други.  „ArtExtreme“ модели са световни балетни изпълнители и хореографи от България, Канада, САЩ, Куба, Южна Африка, Швейцария, Украйна и Италия. Изложбата в цялост съхранява, обогатява и развива представата за големите дела на българския народ – създаването на Глаголицата и собственото културно-историческо богатство. Една съкровищница, която да бъде споделена и отново да обогати фонда на световното културно наследство.В нейната програма ще се проведат „АртЕкстремни разговори“, исторически четения, пешеходна обиколка „ArtExtreme Стража“ и работилница „Азбука Глаголица“. Изложбата може да бъде посетена до 30 май в работното време на музея от вторник до неделя на пл. „Княз Александър I”, № 1.Национален етнографски музей, София, пл. Княз Александър I, №1Национален етнографски музей, София, пл. Княз Александър I, №1Национален етнографски музей, София, пл. Княз Александър I, №1КТ „Подкрепа“, ул. Ангел Кънчев 2, пл. ГарибалдиOт 2014 г. се провеждат от \"Андари\" през месец май в София с домакинството на Национален етнографски музей и Национален природонаучен музей.Участват широка група изследователи – историци, богослови, етнолози, фолклористи, архитекти, урбанисти, инженери, физици, които представят резултати от нови проучвания и научни доказателства за историята на българите, които са отпечатани в сборник.Сборно място: подлеза на ул. Сан Стефано, Орлов мост.Национален етнографски музей, София, пл. Княз Александър I, №1", "date": "2018.05.10", "title": "„ArtExtreme Стража“ в Националния етнографски музей под патронажа на президента"}
{"url": "https://offnews.bg/politika/ogranichavat-reklamite-na-lotarijni-bileti-gerb-i-bsp-saglasi-s-ideia-680304.html", "text": "ГЕРБ и БСП са съгласни с идеята на вицепремиера Валери Симеонов рекламите на хазартни игри да бъдат ограничени. Дори само с гласовете на ГЕРБ, БСП и \"Обединените патриоти\", промените в Закона за хазарта би трябвало да бъдат приети. \"Ние казахме, че ще получи политическа подкрепа за тази промяна. Действително в момента става като една епидемия и заразяване на подрастващите и на хора, които са с един по-нисък социален статус, които просто се поддават на тази манипулация, която излиза от медиите във връзка с тези хазартни игри\", обяви днес председателят на парламентарната група на ГЕРБ Цветан Цветанов след среща с вицепремиера. Днес Симеонов отиде в парламента не само при ГЕРБ, но и при опозиционната БСП за няколко негови законопроекта. Сред тях е и този за рекламите на хазартни игри. Вицепремиерът първо се срещна с ГЕРБ, с които са партньори във властта, а после и с опозицията.Социалистите обявиха решението си да подкрепят законопроекта за хазарта на вицепремиера още преди днешната им среща с него. Късно снощи от БСП изпратиха прессъобщение, че парламентарната им група е видяла и обсъдила промените в Закона за хазарта и единодушно са взели решение да го подкрепят в зала.Самият законопроект обаче все още дори не е внесен в деловодството на Народното събрание. Не е ясно и дали той ще претърпи промяна между двете четения преди да бъдат окончателно приет. По информация на OFFNews проектът на вицепремиера засяга и продажбата на лотарийни билети. Законопроектът предвижда такъв тип билети, фишове и талони да се продават единствено в лицензирани пунктове, казина и игрални зали. В текстовете обаче не е предвидено увеличение на данъците за хазарта. Според БСП това трябва бъде включено в законопроекта.\"Не е логично за детски храни, за хляб, за книги да се плащат едни данъци, а хазартът да бъде облекчен. Ако на нашата държава и на нас като политици приоритет ни е хазартът да бъде с по-ниски данъци, отколкото да си отглеждаме децата и да сложим като приоритет лекарствата и възрастните хора – това е странен избор\", коментира Нинова. Преди да си тръгне от парламента Симеонов обяви, че няма да се среща с ДПС, защото това би ги легитимирало като политическа сила, а по думите му те не са такава. Нинова обаче щяла да представи идеите му на партията на Мустафа Карадайъ. \"Aнгажирах се пред Валери Симеонов да разговарям с ДПС за законопроектите му - те изискват национално съгласие, но не променят позицията ни за оставка на кабинета\", каза самата Нинова. Нинова определи срещата като странна ситуация, защото вицепремиер търси подкрепа от опозицията за промени в закони. По думите ѝ това показва, че управляващите вече нямат мнозинството, с което са започнали и сега партиите във властта трябва да търсят други начини, за да прокарат политиките си.Цветан Цветанов обаче не вижда нищо необичайно в това, че вицепремиерът търси широка подкрепа за идеите си.Какви са другите идеи на Симеонов?Симеонов намери подкрепа за ограничаването на рекламите на хазартни игри, но от ГЕРБ са категорично против друга негова идея -  отмяна на забраната за пушенето в заведенията. Въпреки това вицепремиерът обяви, че ще внесе текстовете и ще търси подкрепа за тях. От ГЕРБ подкрепят по принцип и останалите законопроекти на Симеонов, но обявиха, че трябва да бъдат прецизирани. Идеята му за промени в Закона за устройство на територията са насочени срещу дискотеки с \"бетонни основни\", които се  водят преместваеми обекти. Вицепремиерът иска да бъде въведена такса върху апарт-хотелите, които според думите му избягват данъчно облагане и работят като нелоялна конкуренция на \"спазващите закона предприемачи\".Симеонов иска още да бъдат облекчени изискванията за одит за малкия и среден бизнес, като по думите му това ще стане с промени в Закона за устройство на Черноморското крайбрежие (ЗУЧК), в Закона за шума, както и в Закона за счетоводството.От БСП обявиха, че са се запознали предварително само с предложенията за хазарта и пушенето затова ще им трябва време, за да преценят дали да подкрепят останалите му идеи.", "date": "2018.05.10", "title": "Ограничават рекламите на лотарийни билети, ГЕРБ и БСП съгласи с идеята на Симеонов"}
{"url": "https://offnews.bg/medii/opozitciata-uprekna-sem-che-pasuva-za-svobodata-na-slovoto-i-kara-kol-680306.html", "text": "Годишният парламентарен отчет на Съвета за електронни медии (СЕМ) стана повод за остри нападки към регулатора в пленарната зала от страна на опозицията. Депутати от БСП един след друг упрекнаха съвета в бездействие към влошеното състояние на свободата на словото, назначения в конфликт на интереси служители и безпринципно зает автомобил от поднадзорното му БНР.Докладът на СЕМ отчете, че през изминалата година медийният регулатор е извършил контрол на 161 програми, от които 89 са телевизии, а останалите - радиа. Сред акцентите в дейността са още изборът на генерален директор на БНТ и посредничество в спора между БНР  и \"Музикаутор\", споразумението за критериите в защита на децата, мониторинг на предизборната кампания, на събития с голям обществен интерес и анализ на употребата на езика на омразата.След представянето на отчета Антон Кутев от БСП нападна ГЕРБ, като каза, че от управляващите се очаква да предложат мерки как България да върви нагоре в международните класации за медийна свобода. \"Кой носи отговорност за свободата на словото, не са ли ГЕРБ?\", попита депутатът.Кутев посочи, че няма държавна институция, която да се грижи за свободата на словото - СЕМ е само частично такава. Според него държавата трябва да регламентира по някакъв начин съдържанието в медиите.\"Регламентацията, която имаме в момента, е доста остаряла, а светът в последните години доста се промени\", подчерта той. По неговите думи имаме две обществени медии, но те са 3% от пазара. \"Какво правим с останалите 97%? Те гарантират ли върховенството на закона, културното, образователното и детското съдържание - нищо такова не правят. Нямат и задължението да го правят, защото те работят за печалба\", каза БСП депутатът.\"Целият рекламен пазар в България е по-малък, отколкото е бюджетът на двете най-големи телевизии. Ако това е така, за каква свобода на медиите говорим? По финансирането на медиите в България има голям проблем и затова те стават зависими\", каза още народният представител. Александър Симов, БСП, упрекна регулатора, че е пропуснал в отчета си големите теми на българската медийна среда, а вместо това е представил бюрократичен анализ.  „Днес вече сме на 111-то (според класацията на \"Репортери без граници\" - б.р.) и притеснение няма. В отчета няма и една дума за това. Има ли смисъл и необходимо ли е да функционира СЕМ?\", добави Симов.Нова Йотова, БСП, пък попита обективни ли са мониторингите, които се правят на националното радио. Тя посочи няколко казуса, свързани с БНР:„СЕМ не може да реагира адекватно на различни ситуации, които са свързани с неговата компетентност. В последния месец разбираме, че национални медии, включително БНР, имат актове от СЕМ за неспазване на Закона за радиото и телевизията. Членовете на регулатора, обаче, гласуват радиото да не бъде глобявано за неспазване на плурализма на гледните точки. Странно е, че се мери с двоен аршин”.Йотова каза още, че народните представители нямат отговори какво се случва с проблемите с радио „България” и редакциите на БНР в чужбина, които ръководството на радиото е искало да закрие, въпреки че те са обсъждани преди година. „Друг тревожен факт е, че още през 2016 г. за членовете на СЕМ е получен автомобил от директора на БНР, който е поискан от Мария Стоянова , дни след като регулаторът гласува Александър Велев да бъде избран за ръководител на общественото радио. Това е все едно ЧЕЗ да предоставят автомобил на КЕВР”, заяви Йотова.Тя обяви още, че директорът на специализираната администрация в СЕМ е съпруга на директора на програма „Хоризонт”, а в същото време пряко отговоря за спазването на закона в националната програма.В дебата се включи и Тома Биков от ГЕРБ. Според него докладът на СЕМ е написан коректно, а опозицията е подходила към него със свръхочаквания. Биков заяви, че \"не вярва на класацията на една неправителствена огранизация\" за 111-тото място на България по свобода на медиите.\"В телевизиите, в държавните медии, в БНТ и БНР едва ли някой ще си изкриви душата да каже, че няма свобода. Ако някъде правителството е най-остро критикувано, това е БНР. Аз ги поздравявам за това\", каза народният представител. И предложи, в отговор на критиките на опизицията, Комисията по културата и медиите да организира дискусия за медийната свобода.Малко преди началото на дебата, в интервю за bTV, рпезибраният рпедседател на СЕМ София Владимирова се обяви за по-широк обхват на дейността на съвета. Според нея трябва да се регулират и онлайн медиите.Мария Стоянова, СЕМ: Ползваме автомобил на БНР, отстъпен по Закона за държавната собственост\"През 2016 г. СЕМ се обърна към няколко институции на основание чл. 28 от Закона за държавната собственост по реда, определен в чл. 11 от правилника за приложение на закона, с питане дали имат автомобили, които вече не ползват и могат да предоставят на съвета, коментира членът на СЕМ Мария Стоянова пред OFFNews. - Въпросният автомобил \"Пежо 607\" е предоставен по този ред от БНР. През годините съществува практика СЕМ, а преди това НСРТ, да ползва коли на БНТ и БНР въз основание на същия член, като са ползвани автомобили и от МВнР и Комисията за финансов надзор, които вече са излезли от употреба от техните автопаркове. Отново през 2016 г. бе извършена проверка на Комисията за конфликт на интереси заради този автомобил и заключението бе, че конфликт на интереси няма.\"", "date": "2018.05.10", "title": "Опозицията упрекна СЕМ, че пасува за свободата на словото и кара кола на БНР"}
{"url": "https://offnews.bg/obshtestvo/parviat-tcentar-za-karane-na-ski-i-snoubord-na-zakrito-v-balgaria-otvo-680332.html", "text": "Днес от 20:00 часа в София ще бъде официално открит първият в България спортен център за ски и сноуборд на закрито. CARVE ще дава възможност за обучение, тренировки и поддържане на форма през цялата година, като на клиентите се осигурява сертифициран треньор и екипировка. Инсталацията е дълга 9 метра, широка 5 метра, с 14-градусов наклон и е от типа „безкрайно спускане“. Скоростта, която развива е до 25 км/ч и е подходяща за деца, начинаещи, напреднали и професионалисти.„CARVE е иновативно и нестандартно за България място, което съчетава инсталация за ски и сноуборд на закрито, тематичен бар и в най-скоро време магазин за спортна екипировка. Идеята ни не е да заменим планината, а да поддържаме тонуса на активно спортуващите, дори на професионалистите. Ние допълваме планината, защото пистата ни може да се ползва целогодишно“, заяви Йордан Даскалов, съсобственик на спортен център CARVE.Начинаещите скиори и сноубордисти бързо и лесно ще могат да овладяват техниките и стойката за каране, а за напредналите инсталацията е полезна за усъвършенстване на техниката и поддържане на форма.„Едно от предимствата на пистата е, че е в контролирана среда и така контузиите са сведени до минимум. Инструкторите управляват скоростта на пистата и в момента, в който човек се спъне или залитне тя спира“, добави Даскалов.Поради високата интензивност и натоварване на тялото тренировките са структурирани на принципа „10 минути каране, 10 минути почивка“. ", "date": "2018.05.10", "title": "Първият център за каране на ски и сноуборд на закрито в България отвори врати"}
{"url": "https://offnews.bg/zdrave/vma-se-vkliuchva-v-natcionalnata-kampania-za-profilaktika-na-raka-na-k-680333.html", "text": "Дерматолози от Военномедицинска академия ще се включат в Националната кампания за профилактика на рака на кожата “Евромеланома 2018”.Темата за рака на кожата е все по-актуална поради ясно изразената тенденция за зачестяване на случаите в последните години.Консултациите със специалистите от ВМА ще се проведат на 16.05.2018 г., от 09.00-14.00 часа, в кабинет № 227, намиращ се на втория етаж в поликлиниката на ВМА.За целта е необходимо да бъде направено предварително записване на тел.: 02/92 26 181; 02/ 92 25 002; 02/ 92 25 023 – от 08.00-14.00 часа.Не се изисква направление от личния лекар.Целта на кампанията е да се повиши информираността на обществото по въпросите на злокачествените новообразувания на кожата, възможността за предпазване от развитието им, както и ползата от ранното и навременно откриване на проблема, което е ключово за успешното му лечение.", "date": "2018.05.10", "title": "ВМА се включва в Националната кампания за профилактика на рака на кожата"}
{"url": "https://offnews.bg/obshtestvo/ochakvajte-dinastiata-na-tiudorite-po-epic-drama-video-679896.html", "text": "Култовата екранизация с Джонатан Рис Майърс (Vikings, Dracula), Натали Дормър (GoT) и Хенри Кавил (Justice League) се завръща на екран по Еpic Drama, новият дом на епичната драма в семейството на Viasat History & TV1000, от 11 май, всеки петък в 22:45. Очаквайте първия епизод утре.Първият сезон спечели милиони зрители по цял свят. Не само актьорският състав обра овациите и наградите, но поредицата се отличи и с уникалния дизайн на костюмите, артистичната си режисура, музика, операторско майсторство и визуални ефекти.От самото начало на 40-годишното си царуване, английският крал Хенри VIII е монарх с безразсъдни амбиции и почти никакъв интерес към държавните дела. Това го прави играчка в ръцете на неговия пръв съветник, плетящия интриги кардинал Томас Уолси, чиито амбиции да стане папа напълно са го обсебили.Желанието на крал Хенри за мъжки наследник и неспособността на съпругата му Катерина Арагонска да му роди такъв, поставя съдбата на империята на карта, подпомага възхода на Ан Болейн - любовница, устремена към короната, и предизвиква кървава протестанстска Реформация, която подкопава първостепенната роля на католическата църква в Европа.Въпреки заплахите от могъщ папа в Рим, амбициозни и корумпирани монарси от целия континент и дори собствените му хора, Хенри няма да се спре пред нищо и няма да се поколебае да прогони в изгнание или убие най-близките си, за да постигне своите цели.", "date": "2018.05.10", "title": "Очаквайте 'Династията на Тюдорите\" по Epic Drama (видео)"}
{"url": "https://offnews.bg/obshtestvo/izrael-dariava-jerusalimska-gradina-za-detca-v-iuzhnia-park-680288.html", "text": "Детска площадка в Южния парк, адаптирана към нуждите на децата със специални потребности, предлага да изгради посолството на Израел в София. Проектът е дарение от Израел и ще има няколко обособени зони – Музикална, наречена „Арфата на Давид“, включваща ритъмни барабани, ръчна флейта, маримба, вибрафон, орган; Седяща зона за игри и ксилофон, както и Сензорна зона – Мъдростта на Соломон и Магическият хълм – Хълмът Скопус. Предварителната финансова оценка на проекта възлиза на 260 хил. евро. Автор е арх. Ицхак Липовецки. Общественото обсъждане на проекта е днес от 18 часа в сградата на \"Архитектура и градоустройство\" на ул. \"Средика\" 5. В нея могат да вземат участие всички граждани на София, които искат да изразят своето мнение, препоръки или възражения по предложения от израелското посолство проект за изграждане на комбинирана детска площадка на открито със съоръжения за игри, достъпна за деца със специфични нужди, както и за всички деца, съобщиха от Столична община. В дискусията ще се включат и посланикът на Израел в България Н.П г-жа Ирит Лилиан, авторът на проекта – арх. Ицхак Липовецки, арх. Цветан Василев, г-жа Ивелина Гаджева, която е направила анкета за очакванията на родители, деца и лични асистенти на деца със специфични нужди, гл. архитект на Столична община арх. Здравко Здравков, гл. арх. на р-н “Триадица” – арх. Иван Шишков, председателят на Комисията по култура и образование към СОС – Малина Едрева и общински съветници.Основният замисъл на площадката е да бъде адаптирана към нуждите на децата със специфични потребности, които да имат достъпно, интересно, красиво и забавно пространство за игри със своите приятели и всички деца, посещаващи парка. Мястото в Южен парк в най-голяма степен отговаря на отделните фактори, които следва да се вземат предвид – като достъпност, транспорт, паркиране. Проектът е съобразен с терена, като изграждането на детската площадка по никакъв начин не трябва да засегне съществуващото озеленяване. В строежа на площадката посолството на Израел е заявило използването на висококачествени материали и съоръженията за игри с всички сертификати за качество, безопасност и достъпност.Проектът на площадката предвижда Йерусалимската градинка в Южния парк да има 7 врати, както Йерусалим има 7 порти. Менората във формата на седемсвещник, Стената на плача, Храмът „Възкресение Господне“ в Божи Гроб, Цитаделата на Давид, Светилището на свитъците, Куполът на Скалата и Струнният мост са част от атракциите в проекта за изграждане на Йерусалимска градина.", "date": "2018.05.10", "title": "Израел дарява Йерусалимска градина за деца в Южния парк"}
{"url": "https://offnews.bg/knigi/mehanizmite-na-uma-psiholozi-razkrivat-tajnite-na-vzimaneto-na-reshen-680328.html", "text": "„Механизмите на ума” е книга, която ни потапя в бурните води на науката. Прави го елегантно, знаейки че не всички можем да плуваме. Опасността да се удавим е малка, но е твърде вероятно да се влюбим в двама впечатляващи учени. Техните имена са Даниъл Канеман и Амос Тверски. Майкъл Луис решава да разкаже историята им - от необещаващото нищо начало до нобеловия край.Канеман и Тверски са израелски психолози, създали един от най-великите научни тандеми в историята. През 1968 г. те са изгряващи звезди в психологическия факултет в Еврейския университет в Йерусалим и изглежда това е единственото, което ги свързва. Тверски е винаги сигурен, че е прав, а Канеман – убеден, че греши. Единият е несломим оптимист, а другия – ужасен песимист. Амос работи вечер, а Дани – рано сутрин. Единият не държи нищо на бюрото си, освен един молив, а другият не може да открие бюрото. Въпреки изброените различия, докато двамата са заедно се случва магия. Умовете им заговарят на един език, а противоположните посоки, в които се движат мислите им, стигат до едно и също място. Тверски обичал да казва „Хората не са толкова сложни. Отношенията между хората са сложни”. А после добавял: „С изключение на Дани”.Майкъл Луис ни доставя пълно интелектуално удоволствие, като ни прави част от професионалния път на Дани и Амос. Да, те ни стават толкова близки, че не се притесняваме да ги наричаме с малки имена. И се радваме, защото още преди да сме стигнали до теста за интелигентност на Тверски, който съдържа само един ред, ние вече сме го направили. Той гласи: „колкото по-скоро проумеете, че Амос е по-умен от вас, толкова по-умен сте.”През 1969 г. Амос Тверски представя резултатите от свой експеримент за това как хората възприемат нова информация. Те показват, че повечето хора са рационални и мислят като „интуитивни статистици”. След края на презентацията Канеман отива при Амос и казва „Страхотна лекция, но не вярвам на дума от това, което казахте”. Това слага началото на техните постоянни разговори. В кафенето, по време на разходка, в университета. Без други хора. Те се превръщат в добре смазана машина. Не знаят кой започва мисълта и кой я довършва. Станават сродни души в сферата на науката. Умовете им сключват брак, който кара съпругите им да ревнуват. Работят, съпътствани от постоянен смях. Всички се чудели дали въобще си говорят за нещо сериозно. Канеман казва за Амос: „Той беше толкова забавен, че не беше проблем да се смее на собствените си шеги.“Скоро след това започва техния най-продуктивен период. Между 1971 г. и 1979 г. публикуват брилянтни идеи за човешката преценка и вземането на решения. Преценката е свързана с предвиждането на различни вероятности, а вземането на решения с начина, по който избираме. Резултатите от проучванията им носят Нобелова награда на Канеман години по-късно. Те революционизират изследванията на големите данни, допринасят за развитието на доказателствената медицина, извеждат нов подход в държавните регулации. На Канеман и Тверски дължим доказателството, че не трябва да се доверяваме само на своята интуиция, както и системното изследване на алгоритмите на човешкия ум.Освен за научните им постижения, Майкъл Луис разказва за геройствата на Амос и Дани в редица военни конфликти.За недоразуменията, с които егото на Канеман не се примирява. За научния прогрес, който е по-важен от това. Тверски казва: „Понякога е по-лесно да направиш света по-добро място, отколкото да докажеш, че си направил света по-добро място.” След затварянето на последната страница на „Механизмите на ума” ще бъдете сигурни, че Амос и Дани променят света. Или поне начина, по който мислим за собственото си мислене.", "date": "2018.05.10", "title": "Механизмите на ума: Психолози разкриват тайните на взимането на решения"}
{"url": "https://offnews.bg/ikonomika/kitaj-potvardi-che-savsem-seriozno-iska-aetc-belene-680335.html", "text": "Китайската национална ядрена корпорация (CNNC) потвърди инвестиционния си интерес към проекта АЕЦ „Белене“. Това стана ясно по време на провела се днес среща на заместник министър-председателя Томислав Дончев и енергийния министър Теменужка Петкова с представители на компанията.От българска страна беше подчертано, че евентуалната реализация на проекта, ще премине през провеждане на конкурсна процедура за избор на стратегически инвеститор.От енергийното министерство обяснили на китайците, че доставеното от Атомстройекспорт оборудване се съхранява съгласно инструкциите на заводите производители.Представителите на CNNC са потвърдили намерението си да участват при евентуалното провеждане на процедура за избор на инвеститор във връзка с проекта „Белене“.", "date": "2018.05.10", "title": "Китай потвърди, че съвсем сериозно иска АЕЦ Белене"}
{"url": "https://offnews.bg/sviat/italia-blizo-do-novo-pravitelstvo-sled-2-mesetca-pregovori-680322.html", "text": "Антисистемното Движение \"Пет звезди\" и крайнодясната партия \"Лига\" обявиха, че са постигнали напредък в преговорите за ново правителство на Италия и се очаква скоро да постигнат споразумение. Лидерът на Движението \"Пет звезди\" Луиджи ди Майо и на партията \"Лига\" Матео Салвини казаха в съвместно изявление, че са постигнали \"значителен напредък\" към съставяне на правителство и определяне на кандидат за министър-председател, който да представят на президента Серджо Матарела, съобщиха Асошиейтед прес и БТА.Ди Майо и Салвини се срещнаха днес, след като дадоха сигнал на Матарела, че са близо до споразумение за съставяне на правителство.Преговорите продължават от два месеца, след като на изборите на 4 март нито една от партиите не получи достатъчно гласове, за да управлява самостоятелно. Преди дни Матарела обяви, че е готов да пристъпи към съставяне на \"неутрално правителство\", тъй като преговорите не постигат напредък за съставяне на правителство. И Ди Майо, и Салвини обаче са решени да избегнат този вариант.Преговорите между Движението \"Пет звезди\" и партията \"Лига\" дълго време бяха възпрепятствани от отказа на движението да има нещо общо с бившия премиер Силвио Берлускони и неговата партия \"Напред Италия\", която е важен участник в оглавяваната от Лигата коалиция.Тази пречка отпадна снощи, след като Берлускони се съгласи да бъде изключен от евентуална сделка между Движението \"Пет звезди\" и партията \"Лига\", като същевременно заяви, че това няма да сложи край на историческия съюз между \"Напред Италия\" и Лигата.Очаква се Ди Майо и Салвини да сформират най-евроскептичното правителство, което Италия някога е имала. ", "date": "2018.05.10", "title": "Италия близо до ново правителство след 2 месеца преговори"}
{"url": "https://offnews.bg/obshtestvo/23-zapaliankovtci-sa-zadarzhani-na-macha-slavia-levski-680283.html", "text": "23 футболни фенове са задържани преди и по време на проведената снощи футболна среща между отборите на \"Славия\" и \"Левски\", които играха на финала от Турнира „Купа България\". Други 21 души във видимо нетрезво състояние не били допуснати до стадиона, съобщават от пресцентъра на МВР.Преди, по време и след футболната среща не са били регистрирани инциденти, като столичната полиция е предприела мерки за обезпечаване на реда и сигурността.Преди началото на мача на територията на столицата са задържани 11 души. Един от тях е бил с наркотици, а останалите 10– без документи за самоличност.Посетителите на срещата са проверявани щателно на изградените в района на стадиона контролно-пропускателни пунктове, в резултат на което са задържани 12 души: четирима за притежание на наркотици, трима с ножове, двама с маски, двама с пиротехнически изделия и един за неизпълнение на полицейско разпореждане. Един от задържаните, във видимо нетрезво състояние, се е държал грубо и агресивно и е буйствал в помещението за задържани лица.", "date": "2018.05.10", "title": "23 запалянковци са задържани на мача Славия - Левски"}
{"url": "https://offnews.bg/sviat/izraelskata-armia-porazila-pochti-tcialata-iranska-infrastruktura-v-si-680309.html", "text": "Израелската армия е поразила \"почти цялата иранска инфраструктура\" в Сирия. Това заяви израелският министър на отбраната Авигдор Либерман, цитиран от Ройтерс и БТА.По думите му нито една иранска ракета не е достигнала Израел.Всички ирански ракети или са били свалени от израелската противовъздушна отбрана, или изобщо не са достигнали територията на Израел, посочи той.Либерман допълни, че Израел не се стреми към ескалация с Иран, и изрази надежда, че няма да се стигне до такава. \"Надявам се тази глава да е затворена и всеки да е получил посланието си\", подчерта той.Малко след полунощ иранските сили в Сирия изстреляха ракети по израелски военни бази на окупираните Голански възвишения. В отговор Израел нанесе удари по ирански цели на сирийска територия.", "date": "2018.05.10", "title": "Израелската армия поразила почти цялата иранска инфраструктура в Сирия"}
