{"url": "https://offnews.bg/112/kamion-izsipa-zarno-na-hemus-kraj-novi-pazar-684861.html", "text": "Камион със зърно се преобърна на магистрала „Хемус” край Нови пазар и блокира движението в района, съобщава bTV.Тежкотоварният автомобил се преобърнал напречно върху пътното платно и разпилял част от товара си.Заради разпиляното по пътното платно зърно движението от и към Варна се пренасочва през първокласния път Русе – Варна.Шофьорът не е пострадал, няма и други пострадали при инцидента.", "date": "2018.07.22", "title": "Камион изсипа зърно на Хемус край Нови Пазар"}
{"url": "https://offnews.bg/drugi/iuventus-navliza-i-v-basketbola-684856.html", "text": "Президентът на италианския футболен шампион Ювентус Андреа Аниели сериозно обмисля и създаването на силен баскетболен отбор.Бизнесменът се е срещнал по този повод с Жорди Бертомеу, който е начело на баскетболната Евролига, съобщава Tuttosport. Двамата са обсъждали възможността за разширяването на марката “Ювентус” и евентуално участие на баскетболен тим на “черно-белите” в най-силния клубен турнир на Стария континент.Част от спонсорите на Ювентус са благодетели и на елитния баскетболен тим от Торино - ФИАТ, но Аниели обмисля започването на изцяло нов проект, който да бъде тясно свързан с футболния колос и да носи същото име.Търговската марка \"Ювентус\" получи силен тласък в последните дни след привличането на звезда от ранга на Кристиано Роналдо. Акциите на клуба на борсата рязко поскъпнаха, а ентусиазмът на феновете е огромен.", "date": "2018.07.22", "title": "Ювентус навлиза и в баскетбола"}
{"url": "https://offnews.bg/politika/tcvetanov-pita-bsp-otkade-shte-dojdat-parite-za-tehnite-mechti-684855.html", "text": "Откъде ще дойдат парите за тези техни мечти попита председателят на парламентарната група на ГЕРБ Цветан Цветанов в Казанлък по повод представения вчера проект на БСП \"Визия за България\".\"Никой от БСП обаче не каза откъде ще дойдат парите за тези техни мечти. След управление на БСП винаги има хаос и дефицит поне 5%\", заяви той в града, където бе за откриването на реконструирани и рехабилитирани улици и междублокови пространства.Много е лесно да кажеш нещо популистко и добре звучащо, но е трудно после да изпълниш обещаното, коментира той. „Затова - допълни той - политиката е за отговорни хора, които могат да изпълняват ангажиментите си към хората.“Той благодари на БСП, че са подкрепили позицията на премиера Борисов за мигрантите, която той отстоява още от Европейския съвет на 28 юни. „От опозицията искат да пригласяме на страните от Вишеградската четворка. Тези страни, които се характеризират с по-антиевропейско говорене, ще получат с 24% по-малко средства за кохезионна политика, докато ние ще получим 2 милиарда лева повече“, каза Цветанов, цитиран от пресцентъра на ГЕРБ.Цветанов коментира и клипа, който ГЕРБ вчера разпространи и който дава \"сериозни поводи за съмнение\", според ГЕРБ, че Корнелия Нинова е отговорна за провокациите в с. Шарково. „Ако това се окаже вярно – то това би било много ниско и безотговорно поведение. Докато ние сме били в опозиция никога не сме се заигравали със страховете на хората“, категоричен бе зам.-председателят на ГЕРБ.Цветанов заговори и за местните избори догодина. ГЕРБ искали след тях да имат не сегашните 130, а 145 кметове. На много места кандидатите на ГЕРБ вече били ясни.В същото време зам.-председателят на парламентарната група на \"БСП за България\" защити проекта \"Визия за България\" Георги Свиленски.Според него приемането на документа би намалило корупцията в страната. В интервю за БНР той посъветва всеки, независимо дали подкрепя БСП или не, да го прочете. След това можело да се говори за реални политики и управленска програма.На забележка на водещия, че БСП ще бъде упрекната, че предлага завръщането на държавата в икономиката, зам.-председателят на лявата парламентарна група обясни: „България няма да е първата, която да се върне към повече държава в икономиката. Това се случи и в Америка. Когато говорим за частните икономически интереси, стигаме до ситуацията в момента. Прекалено много бедни хора и прекалено малко богати, които управляват твърде много средства. За обикновените българи няма добър достъп до образование, здравеопазване”.", "date": "2018.07.22", "title": "Цветанов пита БСП откъде ще дойдат парите за техните мечти"}
{"url": "https://offnews.bg/sviat/10-godishno-balgarche-e-raneno-pri-razstrela-na-italianski-mafiot-684862.html", "text": "10-годишният син на български имигранти е бил тежко ранен при въоръжено нападение срещу криминално проявен мъж в Реджо Калабрия, предаде агенция АНСА. След спешна операция животът на момчето е извън опасност, но състоянието му остава сериозно, уточнява bTV.Двама мъже застреляли на място 39-годишния Фабио Джузепе Джофре в притежавания от него имот в Семинара, Калабрия. С него по това време обаче се намирало иэдетето на живеещи наблизо българи.В този момент двама все още неустановени стрелци открили огън по тях с пушки тип „помпа”. Джофре починал на място, а детето било закарано в болница с огнестрелна рана в корема.Следователите нямат съмнение, че става въпрос за убийство от мафиотски тип – стрелците стреляли, за да убият, след което се отдалечили пеша, минавайки през полето близо до къщата.Според медици момчето има големи шансове да се възстанови напълно. То е под полицейска закрила заедно с родителите си, защото се смята, че може да помогне със свидетелски показания за установяването на убийците.Разстреляният Джофре има дебело криминално досие. Преди няколко месеца в негов имот полицията намерила нелегално оръжие. Бил е залавян да краде добитък. Според „Република” той е един от „войниците” на раздирания от вътрешни борби клан Джофре, който от десетилетия има силни позиции в региона.Преди десетина години пак на това място се разиграл и друг кървав театър, този път с участието и на жени, свързан със саморазправа вътре в средите на Ндрангета, съобщава Нова тв.При последния случай обаче убийците не са се спрели дори в присъствието на дете.Разследването се води от антимафиотите в Реджо Калабрия, които засега нямат отговор на въпроса дали става въпрос за нападение в средите на Ндрангета от Семинара, или пък за отмъщение срещу Джофре, който е свързан с едноименния клан. Въпреки това се смята открай време за „разпасано куче”, което действа, както иска. Бащата на убития също бил част от клана, но починал, малко преди да бъде осъден окончателно.Според подслушани телефонни разговори на хора от клана в миналото Джузепе Джофре извършил през 2007 г. „неоторизирана” от клана кражба – нещо, което не се понравило на босовете й. Въпреки че били роднини, чичото на Джофре, известен с прякора Нино Бонго, бил записан да казва как племенникът му трябва да бъде застрелян, ако се появи в Семинара.Само преди пет месеца в къща на Джузепе Джофре бил намерен оръжеен арсенал от седем пушки, за които се оказало, че са откраднати в Северна Италия. Те били скрити от Джофре под мрежата, използвана за събиране на реколтата от маслини. Джузепе бил арестуван през февруари, но вече бил пуснат на свобода, затова и отишъл спокойно в имота си в Семинара. Там трябвало да се погрижи за животните в помещенията отвън и именно в този момент се придружавал от българското дете.Следователите не дават други подробности за родителите на детето.", "date": "2018.07.22", "title": "10-годишно българче e ранено при разстрела на италиански мафиот"}
{"url": "https://offnews.bg/112/mazh-ubi-saseda-si-invalid-za-pari-684857.html", "text": "39-годишен мъж е арестуван за убийството на свой съсед, който е инвалид. Това е станало в Тополовград, съобщава Дарик радио. Жертвата е самотно живеещ съсед на арестувания.Разследването установило, че смъртта е настъпила след удушаване. Първоначално разследващите работили по версията за грабеж и отмъщение.Установено е, че задържаният мъж преди няколко дни е искал пари назаем от 69-годишния инвалид, но той му отказал. При претърсването в дома на заподозрения са намерени пари, за които той признал, че са взети от дома на инвалида.Убийството е извършено след употреба на алкохол. На задържания вече му е наложена мярка задържане под стража за 72 часа от прокурор.", "date": "2018.07.22", "title": "Мъж уби съседа си инвалид за пари"}
{"url": "https://offnews.bg/tenis/smeniat-trevata-na-uimbaldan-s-izkustvena-684858.html", "text": "Ръководителите на “Ол Ингланд клъб” в Лондон обмислят да заменят прословутата “свещена трева” на централния корт с изкуствена настилка, за да могат да се играят повече мачове, информира “Мейл от Съндей”.Решението идва под натиска да се играят повече мачове от женската схема на централния корт, за да не чувстват дамите дискриминирани. В момента съотношението е 2 мъжки срещу един женски мач дневно.Тревата обаче няма как да оцелее при такова натоварване и затова може да се стигне до подмяната й.Наблюдателните зрители са забелязали, че живата настилка на кортовете дори и сега често е унищожавана около основната линия и дори до мрежата още в края на първата седмица от турнира, независимо от по-малкия брой мачове на точно това съоръжение.Организаторите вече отделят средства за проучване на идеята да бъде поставена изкуствена трева в съчетание с истинска такава за по-голямо дълголетие. Подобни експерименти са правени на стадионите за ръгби.", "date": "2018.07.22", "title": "Сменят тревата на \"Уимбълдън\" с изкуствена?"}
{"url": "https://offnews.bg/futbol/treniorat-na-vadutc-nareche-machovete-s-levski-hubavi-kontroli-684860.html", "text": "Треньорът на отбора от Лихтенщайн Вадуц Роланд Врабец заяви, че двата мача с българския тим са били хубави контроли, в които футболистите му са подобрили формата си.\"Това бяха две много добри проверки и то на ниво Лига Европа. Успяхме да удържим резултата от първата среща. Сега едва ли ни чака същото в нашето първенство.В София стояхме много добре като отбор. Това ще е нашето предимство. Малко хора очакваха, че можем да постигнем подобно нещо. Не знам дали отстраняването на Левски ще ни помогне, но съм щастлив. Прескочихме известен съперник\", коментира германецът.В същото време Левски е без треньор след изгонването на Делио Роси заради отпадането от Вадуц, но това не пречи на \"Герена\" да афишират амбиции за дубъл през сезона.“Амбициите на Левски са да стане шампион в първенството и да вземе Купата. Винаги съм се борил за титулярно място. Надявам се да получа шанс”, каза авторът на победното попадение за 1:0 над Ботев в Пловдив Илия Димитров след първия за сезона в Първа лига мач на \"сините\".", "date": "2018.07.22", "title": "Треньорът на Вадуц нарече мачовете с Левски \"хубави контроли\""}
{"url": "https://offnews.bg/futbol/prezidentat-na-napoli-savetva-fen-da-stane-ot-iuventus-684869.html", "text": "Странен отговор на въпрос на фен даде президентът на Наполи Аурелио де Лаурентис. Това се случи по време на среща на боса с привърженици на клуба.\"Господин президент, искаме Наполи да стане отбор, който побеждава и печели титли\", каза фенът. \"Еми в такъв случай станете привърженик на Ювентус\", отговори босът, явно визирайки седемте поредни титли на Апенините, спечелени от \"Старата госпожа\".Феновете обвиниха Де Лаурентис и за твърде високи цени на абонаментите, на което той отговори, че е нормално сезонните карти да струват 10 пъти повече от обикновен билет, тъй като се пази място. Той обеща обаче нещата да се променят, когато Наполи построи собствен стадион.В момента Наполи, който завърши на второ място след Ювентус в миналия сезон, играе на общинския стадион \"Сан Паоло\".", "date": "2018.07.22", "title": "Президентът на Наполи съветва фен да стане от Ювентус"}
{"url": "https://offnews.bg/obshtestvo/pochti-5000-mladezhi-iskat-da-se-iaviat-na-vtora-matura-po-balgarski-i-684870.html", "text": "4591 младежи са подали заявление, че желаят да се явят на държавен зрелостен изпит по български език и литература на сесия август-септември 2018 г., съобщиха от Министерството на образованието и науката.Изпитът по български език и литература ще се проведе на 28 август и ще се състои от три модула. Зрелостниците ще получават изпитния вариант на три части.Върху първия модул те ще могат да работят 1 астрономически час, след което ще запечатват в плик листа с отговори и ще го предават на комисията. След изтичането на определеното време ще получават втория модул, върху който може да работят също 1 час.За третия модул ще имат на разположение 2 астрономически часа, уточниха от МОН.За втория задължителен зрелостен изпит по предмет по избор заявления са подали 3905 зрелостници. Най-много от тях - 1612 младежи, са предпочели биологията, 1373 - географията, 471 - философския цикъл, а 272 - английския език. На история и цивилизация са пожелали да се явят 96 младежи, а на математика - 37, посочиха от образователното министерство.Втората матура ще се проведе на 29 август. Изпитът също е на модули, но различен брой и с различна продължителност.", "date": "2018.07.22", "title": "Почти 5000 младежи искат да се явят на втора матура по български и литература"}
{"url": "https://offnews.bg/112/biznesmen-ot-burgas-se-obesi-v-apartamenta-si-684868.html", "text": "Мъж на 52 години от Бургас е бил открит обесен в апартамента му. Това съобщават от полицията в Бургас. Сигналът за открито тяло на мъж в апартамент в бл. 73 в ж.к. „Лазур” е подаден около 17.00 часа на 21 юли от негова приятелка от детинство . Тя отишла до дома му и след като никой не е отворил на неколкократните ѝ позвънявания, отключила входната врата, тъй като имала ключ от апартамента.Там тя открила тялото на 52-годишния Г.Д., както и предсмъртно писмо, оставено до близките му. Извършен е първоначален оглед, като не са установени видими следи от насилие. Работата по случая продължава от служители на Пето Районно управление – Бургас.Позовавайки се на съседи, сайтът Флагман.бг съобщава, че починалият е бизнесменът Георги Димитров, който се занимавал със строителство. Най-вероятните причини за смъртта на бургазлията са лични и нямат връзка с бизнеса му.", "date": "2018.07.22", "title": "Бизнесмен от Бургас се обеси в апартамента си"}
{"url": "https://offnews.bg/obshtestvo/gradushka-udari-mezdra-i-nanese-shteti-684873.html", "text": "Градушка с големина на орех се изсипа над Мездра, съобщава bTV.Малко след 17 часа започна да вали силен дъжд, смесен с градушка, след което само огромни ледени късове за около десет минути бомбардираха градчето. Нанесени са поражения по десетки автомобили. Много от колите са със спукани и счупени стъкла.За кратко стихията спря движението и по международния път Е-79 между Мездра и Враца. Засега няма данни за пострадали хора и сгради, но има съсипани насаждения.Щетите по превозните средства тепърва ще се изчисляват.Сериозни са пораженията по полицейските автомобили пред сградата на Районното управление в Мездра.В същото време силен пороен дъжд затрудни движението по магистрала \"Тракия\". Заради пороя много автомобили са отбили в аварийната лента в района на Пловдив. ", "date": "2018.07.22", "title": "Градушка удари Мездра и нанесе щети"}
{"url": "https://offnews.bg/sviat/boko-haram-izbi-18-dushi-i-otvleche-10-zheni-v-chad-684867.html", "text": "Най-малко 3000 жители в района на езерото Чад в централната част на Африка, след като бойци на групировката Боко Харам атакуваха село близо до границата на Чад с Нигер. Загинали са 18 жители на селото, а 10 жени са били отвлечени от терористите, съобщава Ал Джазира. Според данни на очевидци бойците са прерязали гърлата на двама селяни, а други 16 са били разстреляни. Една от отвлечените жени обаче е успяла да избяга и се е прибрала вкъщи. Боко Харам контролира района около езерото Чад, както и границите на Нигер и Нигерия. Групировката тероризира региона от 2009 година, като за това време са убити най-малко 20 хил. души, а близо 2 млн. са напуснали родните си места в една от най-големите хуманитарни кризи в Африка. Въоръжените сили на Чад, Камерун и Нигер са обединили усилия за противодействие на Боко Харам. Въпреки това атаките продължават, като в последно време те са съсредоточени в Чад. През май шест души бяха убити, сред тях имаше четирима представители на правителството и войници. Това стана при нападение на контролен пункт на остров в езерото. Властите в Нигер обявиха в събота, че са убили 10 терористи, след като една от базите им беше атакувана от Боко Харам. ", "date": "2018.07.22", "title": "Боко Харам изби 18 души и отвлече 10 жени в Чад"}
{"url": "https://offnews.bg/obshtestvo/postradaloto-pri-strelba-v-italia-balgarche-e-v-stabilno-sastoianie-684875.html", "text": "Българчето, пострадало при инцидент в Калабрия, е в стабилно състояние. Това съобщават от Министерството на външните работи.По-рано днес стана ясно, че 10-годишно дете от България е  по време на стрелба срещу мафиот в Калабрия.Местните власти в Италия са потвърдили самоличността на детето пред посолството ни в Рим и оттам са се свързали с родителите. Те са заявили, че детето се възстановява и на този етап не желаят съдействие от нашето дипломатическо представителство в Рим.Българското посолство следи развитието на ситуацията. Мисията е в контакт с близките на детето и полицейските служби и остава на разположение, в случай на необходимост от съдействие, съобщават още от МВнР.", "date": "2018.07.22", "title": "Пострадалото при стрелба в Италия българче е в стабилно състояние"}
{"url": "https://offnews.bg/futbol/benzema-otreche-transfer-v-milan-684866.html", "text": "Френският нападател на Реал Мадрид Карим Бензема категорично отрече, че ще става част от Милан.Подобни информации се появиха в Италия, като техен автор стана популярният журналист Джанлука ди Марцио, който поддържа собствен сайт с трансферни новини.Бензема отхвърли информацията, но по-късно посредник в преговорите потвърди, че са водени разговори между агента на Бензема и ръководството на Милан. Това предизвика нова гневна атака на французина.\"Момчета, спрете с лъжите\", призова Бензема, който може да се окаже ненужен в Реал, след като загуби подкрепата на треньора Зинедин Зидан, който напусна.Милан търси действително нападател. Това е и първото желание на наставника Дженаро Гатузо, голямата цел пред “росонерите” е Гонсало Игуаин от Ювентус. Все още обаче “бианконерите” не са обявили своята позиция относно изходящ трансфер на аржентинеца.", "date": "2018.07.22", "title": "Бензема отрече трансфер в Милан"}
{"url": "https://offnews.bg/temida/shofiorat-kojto-blasna-koli-v-sofia-karal-bez-knizhka-684871.html", "text": "Шофьорът, който помете 11 автомобила в София, карал без книжка. На  Иво Нацев направи няколко катастрофи и за това днес прокуратурата поиска от съда да остави мъжа за постоянно в ареста. \"От 1994 година карам кола, нямам книжка, виновен съм\", заявил Нацев пред съда, цитиран от \"24 часа\".По време на съдебното заседание стана ясно, че той е карал таксито на ремонт и не е бил на работа. Според обвинението Нацев първо ударил отзад една кола, минал на червен светофар и последователно се блъснал в още 10 коли, като накрая колата му спряла в микробус.Преди това той бягал от полицейски патрул. След сблъсъка с микробуса, Нацев вече бил хванат натясно и полицаите го поканили да даде проби за кръв и урина. Той отказал и ударил единия от униформените в гърдите. Изкрещял да го оставят намира.Свидетелка, която карала блъсната от Нацев кола, разказала, че той лъхал на алкохол. Експертизата, за това дали е бил пиян, все още не е готова.\"Спуках гума. Какво да направя, случва се\", защити се Нацев и отрече да е посягал на полицай.Според съдия Николай Урумов обаче доказателства за това, че той е предизвикал тежкия инцидент има. Заради това и заради поведението му след случката, магистратът го остави зад решетките. Съдията посочи, че прокуратурата може да повдигне обвинения на шофьора и за хулиганство, и за каране в нетрезво състояние.Само ден след този инцидент при гонка с полицията друг , като не успя да подобри рекорда на Нацев. От МВР съобщиха, че е задържан 27-годишен мъж, който не се подчинил на подаден сигнал от униформени полицаи в района на ул. „Кирил Драганов“ и „Калотина“. След като избягал той успял да блъсне 7 паркирани автомобила, но по-късно бил арестуван. ", "date": "2018.07.22", "title": "Шофьорът, който блъсна коли в София, карал без книжка"}
{"url": "https://offnews.bg/obshtestvo/zhega-temperaturite-stigat-36-gradusa-kratki-valezhi-po-moreto-i-v-p-684828.html", "text": "Днес ще преобладава слънчево време. Около и след обяд ще се развива купесто-дъждовна облачност и на много места, главно в Източна България и планинските райони, ще има краткотрайни валежи с гръмотевици, показва прогнозата за времето на Националния институт по метеорология и хидрология към БАН.Ще е почти тихо.Температурите ще се повишат, на места в низините и равнините ще е горещо. Максималните ще са между 31° и 36°, в София около 31°. 36 градуса се очаква да бъдат измерени в Сандански и област Пловдив, 35 - в областите Сливен и Плевен.В планините ще преобладава слънчево време. Около и след обяд ще се развива купесто-дъждовна облачност и на места ще има краткотрайни валежи и гръмотевици. По високите части и билата, вятърът ще е умерен от запад-югозапад. Максималната температура на височина 1200 метра ще е около 25°, а на 2000 метра – около 18°.По Черноморието ще преобладава слънчево време. Около и след обяд ще се развива купесто-дъждовна облачност и на много места ще има краткотрайни валежи и гръмотевици. Ще духа слаб до умерен югоизточен вятър. Максималните температури на въздуха ще са между 29 и 31°. Температурата на морската вода е 25-26°. Вълнението на морето ще бъде 1-2 бала.", "date": "2018.07.22", "title": "Жега! Температурите стигат 36 градуса, кратки валежи по морето и в планините"}
{"url": "https://offnews.bg/sport/leten-fest-na-vitosha-organizira-obshtinata-dnes-684761.html", "text": "Състезания по планинско бягане и планинско колоездене, туристически поход, забавна програма, песни, демонстрации, танци игри и томболи с награди включва програмата на \"Витоша летен фест\", чието четвърто издание ще се проведе днес край хижа \"Момина скала\" на Витоша.Официалното му откриване е в 11 ., а организаторите са Столична община и \"София - Европейска столица на спорта\".За участниците е осигурен безплатен транспорт, а автобусите тръгват от паркинга пред централния вход на Националния стадион \"Васил Левски\" в 8.00 ч. За колоездачите ще бъде осигурен транспорт за извозване на байковете. Личните автомобили този ден ще бъдат паркирани край Златните мостове.Планираните дисциплини са:– Състезание по планинско бягане – старт в 11.00 ч. по 14-километрово трасе „Кумата“;– Състезание по планинско колоездене – старт в 11.15 ч. по 7/21 км (една/три обиколки) трасе „Копитото“;– Туристически поход – начало 11.25 ч. по 3.5 км трасе „Обичам Витоша“ около 2 часа;За бягането и колоезденето има възрастови ограничения: юноши и девойки (16-18 г.), мъже и жени (19-40 г.); ветерани мъже и жени (40+). За похода няма такива.Ще има два подкрепителни пункта – един по трасето за колоездене и един при хижа \"Еделвайс\".Класиралите се на първите три места в дисциплините \"Планинско колоездене\" и \"Планинско бягане\" ще получат медали и материални награди и ще си разделят награден фонд от 5400 лева, разпределен както следва: за мъже и жени – по 400 лв. за шампионите, по 250 лв. за вицешампионите и по 150 лв. за спечелилите бронз; за юноши и девойки и за ветерани мъже и жени – по 150 лв. за шампионите, по 100 лв. за вицешампионите и по 50 лв. за наредилите се на трето място. Всеки участник в бягането и колоезденето ще получи подарък дъждобран. Участниците в туристическия поход ще получат сувенир на събитието.На феста ще има и кът, където аниматори ще забавляват децата със спортни игри, рисунки, конкурси и надпревари през целия ден. Ще има и подаръци за най-малките.Децата ще могат да ползват безплатно опънатия над Боянската река алпийски тролей, осигурен от „Мачирски спорт“.Планира се автобусите са тръгнат обратно към София в 14:30 ч.", "date": "2018.07.22", "title": "Летен фест на Витоша организира общината днес"}
{"url": "https://offnews.bg/bojni/ukrainski-boksior-stana-absoliuten-shampion-nasred-moskva-684841.html", "text": "Украинският профибоксьор Олександър Усик стана абсолютен шампион в полутeжката категория насред Москва, след като победи с единодушно съдийско решение осетинеца Мурат Гасиев.Усик доминираше изцяло в мача, като умело държеше съперника на дистанция и точкуваше, вместо да търси нокаут. С успеха си той взе и четирите пояса в категорията, получи специалния трофей на името на Мохамед Али от ръцете на последната му съпруга, както и чек за $10 млн.Победата му беше посрещната с възторг в Украйна, където изтъкнаха факта, че химнът на страната е прозвучал победоносно в сърцето на Русия. Украйна и Русия воюват в източната част на страната, а раните от анекса на Крим още са пресни.Президентът на Украйна Петро Порошенко беше един от първите, който поздрави Олександър Усик за победата.\"И за секунда не съм се съмнявал, че Саша ще победи. Да чуеш украинския химн в Москва е символ на нашата борба, на приближаването на нашата победа. Украйна се гордее с Усик\", написа Порошенко.\"Слава на Украйна!\", добави бившият шампион в тежката категория Виталий Кличко, който в момента е кмет на столицата Киев.", "date": "2018.07.22", "title": "Украински боксьор стана абсолютен шампион насред Москва"}
{"url": "https://offnews.bg/sviat/mazh-prostrelia-baba-si-katastrofira-v-magazin-vze-zalozhnitci-i-ubi-684839.html", "text": "Мъж стреля няколко пъти в баба си, избяга от полицията с колата си и катастрофира в магазин, където се барикадира с около 40 души и уби един от тях, предаде Би Би Си.Драмата, приключила след 3-часови преговори и предаването на 28-годишния мъж на органите на реда, се разигра в Лос Анджелис.Сега той е в ареста. Баба му е в критично състояние в болница. Младата жена, по която стрелял в супермаркета на Trader Joe's, издъхна.Полицията започнала преследването след сигнала за стрелбата по възрастната жена. Започнала гонка, при която стрелецът катастрофирал в магазина, в който след това се барикадирал. От катастрофиралата кола полицията извела ранена жена, която също е била откарана в болница. Смята се, че тя е била простреляна и вкарана в колата насила от мъжа, след като той прострелял баба си.След развръзката на драматичния случай президентът на САЩ Доналд Тръмп съобщи, че е следил случващото се много внимателно.", "date": "2018.07.22", "title": "Мъж простреля баба си, катастрофира в магазин, взе заложници и уби един от тях в САЩ"}
{"url": "https://offnews.bg/koloezdene/datchanin-specheli-15-ia-etap-v-tura-bez-promeni-na-varha-684874.html", "text": "Датчанинът Магнус Корт Нилсен от Астана спечели 15-ия етап в Тур дьо Франс. Той преодоля дългото 181 км хълмисто трасе между Мило и Каркасон за 4:25.52 часа, като се наложи с финален спринт над испанеца Йон Исагире от Bahrain Merida и холандецът Бауке Молема от Trek-Segafredo.Тримата бяха група от осем бегълци, но десетина километра преди финала се откъснаха и си оспориха крайната победа. Малко преди финала Молема и Исагире се опитаха да надхитрят датчанина, като го оставиха да води, но Нилсен се справи с атаките им и постигна първа датска победа в Тура от 2009 година насам.Успехът е втори пореден за тима на Астана след вчерашната победа на Омар Фраиле.Основната група с лидерите във временното класиране пристигна близо четвърт час по-късно, като в челото не настъпиха промени.Продължава да води Герант Томас от Sky. Уелсецът има преднина от 1 минута и 39 секунди пред своя съотборник и четирикратен победител в Тура Крис Фрум, а холандецът Том Дюмулен (Sunweb) е на 1 минута и 50 секунди от лидера.Утре е почивен ден в Тура, а във вторник предстои да бъде изминат 16-ия етап с дължина от 218 км между Каркасон и Банер де Лушон, който е и първи в Пиренеите.", "date": "2018.07.22", "title": "Датчанин спечели 15-ия етап в Тура, без промени на върха"}
{"url": "https://offnews.bg/obshtestvo/ot-ponedelnik-vremeto-riazko-se-vloshava-temperaturite-padat-ochakv-684872.html", "text": "От понеделник времето рязко ще се влоши. Очаква се с падането на температурите да паднат интензивни валежи в утре следобед, като на места ще паднат и градушки. Най-интензивни валежите ще бъдат в района на Северна България и Източните Родопи.Очаква се повишаване на температурите да има отново от четвъртък, но въпреки това средните за месеца остават по-ниски от тези за юни.В неделя силна градушка удари Мездра, а в Софийско валя дъжд. В същото време температурите на места достигнаха 36 градуса.", "date": "2018.07.22", "title": "От понеделник времето рязко се влошава - температурите падат, очакват се градушки"}
{"url": "https://offnews.bg/obshtestvo/evtanaziraha-stadoto-na-baba-dora-v-sharkovo-obnovena-684859.html", "text": "Започна евтаназията на стадото на баба Дора от ямболското село Шарково, съобщава Нова тв.Министърът на земеделието Румен Порожанов  уточни в интервю за Канал 3, че са унищожени две малки стада от по 15 кози и овце и стадото на станалата популярна баба Дора, което е от 150 животни. По думите му в Шарково бъде извършено обеззаразяване.Областният оперативен щаб е започнал и до колкото знам вече са завършили. Районите трябва да бъдат обеззаразени и ще пристъпим към цялостно почистване на техните обори. Двама са докторите, които имат право да слагат тези инжекции с евтаназин. Процесът беше възпрепятстван от миналата неделя, поясни Порожанов.Той поясни, че в стадото на баба Дора не е имало положителни проби, въпреки че първоначално заяви, че в стадото има заразени животни. \"При нея нямаше положителни проби, но в самото село имаше заразени животни. Не може да се постъпи по друг начин в тази ситуация. Но имаше хора, които я надъхваха в друга посока”, обясни той.", "date": "2018.07.22", "title": "Евтаназираха стадото на баба Дора в Шарково (обновена)"}
{"url": "https://offnews.bg/temida/samo-edin-ot-trimata-nadzirateli-s-obvinenia-che-puskali-noshtem-avto-684840.html", "text": "Само един от тримата надзиратели, които са обвинени, че са пускали нощем автокрадец от Варненския затвор, остава в ареста - 46-годишният Николай Тонев. Останалите двама - Милен Добрев (29 г.) и Стоян Петров (50 г.) бяха пуснати под домашен арест, реши след тричасово извънредно заседание Окръжният съд в града, предаде \"Фокус\".Мерките могат да бъдат обжалвани от обвиняемите и от прокуратурата в 3-дневен срок пред Апелативния съд.Според обвинението от 31 май до 18 юли тримата шест пъти пускали затворника Искрен Маринов, като инициатор на нарушенията бил Тонев. Той бе осъден на 6 г. и 8 месеца затвор, след като март 2017 се призна за виновен за кражбите на 19 луксозни коли по морето. Към днешна дата му остава да изтърпи още 4 години и 4 месеца.Добрев получи по-лека мярка с мотива, че съпругата му е бременна, а баща му - тежко болен. Петров бе пуснат под домашен арест, защото участвал в нерегламентираното пускане на затворника само два пъти.Обвиненията срещу тримата надзиратели са по член 282, ал. 1 от Наказателния кодекс - за неизпълнение на служебни задължения с цел да набавят за себе си или за другиго облага или да причинят другиму вреда, за което е предвиден затвор до 5 г. Съдът може да постанови и лишаване от право да се заема определена държавна или обществена длъжност или с пробация.", "date": "2018.07.22", "title": "Само един от тримата надзиратели с обвинения, че пускали нощем автокрадец, остава в ареста"}
{"url": "https://offnews.bg/ikonomika/targovskata-vojna-e-realnost-obiavi-frantcia-mvf-prognozira-spad-na-684842.html", "text": "Търговската война е реалност. Това предупреждение отправи френският министър на финансите Бруно Ели Моура към министрите от Г-20 , събрани на среща в Аржентина. На нея Международният валутен фонд прогнозира, че неотдавнашната вълна от нови търговски мита ще навреди на световния икономически растеж. Управляващият директор на МВФ Кристин Лагард заяви, че \"в най-лошия случай при сегашните мерки може да се стигне до спад на световния БВП от 0,5 процента\".В момента американската търговска политика на налагане на едностранни мита е основана на \"закона на джунглата\", заяви Моура, но американският му колега Стивън Мнучин защити митата и призова ЕС и Китай да отворят пазарите си, за да позволят свободна конкуренция.Миналата седмица американският президент Доналд Тръмп описа ЕС като \"враг\" в търговията. По-късно той заплаши с мита върху целия китайски износ за САЩ, който възлиза на 500 милиарда долара. През последните месеци САЩ и втората световна икономика Китай си размениха мита върху стоки в размер на 34 милиарда долара всеки.САЩ има голям търговски дефицит с всички 28 членки на ЕС и с Китай.Двудневните разговори в Буенос Айрес събират заедно финансовите министри и централните банкери на най-големите 20 икономики в света.", "date": "2018.07.22", "title": "Търговската война е реалност, обяви Франция. МВФ прогнозира спад на световния БВП до 0.5%"}
{"url": "https://offnews.bg/kultura/preporachvame-vi-belezhitite-portreti-na-nadar-v-dvoretca-684775.html", "text": "Четиридесет от най-добрите портрети на световноизвестния френски фотограф Феликс Надар (1820-1910) могат да бъдат видени и от българска публика до 26 август в Национална художествена галерия.Между тях са портретите на Сара Бернар, Александър Дюма, Клод Дебюси, Шарл Бодлер, Жорж Санд, Жак Офенбах, Емил Зола, Жул Верн и още десетки големи имена от края на ХІХ и началото на ХХ век.Гаспар-Феликс Турнашон, известен с псевдонима Надар, е роден в Париж на 6 април 1820.Работи като фотограф, карикатурист, журналист и писател. Бунтар и смелчага с ясно изразени социални идеали, той е първият фотограф, противопоставил се на общественото мнение, развивайки докрай своите идеи и вкусове. Записва името си в историята на фотографията като първият човек, направил въздушни снимки.Въвежда аерофотографията и портрета като жанр. Архивът на Надар съдържа фотографии на почти всички популярни писатели, поети, художници, актьори, музиканти и танцьори на времето си. ", "date": "2018.07.22", "title": "Препоръчваме ви: Бележитите портрети на Надар в Двореца"}
{"url": "https://offnews.bg/obshtestvo/na-lov-s-viasat-explore-video-684705.html", "text": "Майк Андронако и неговата устата и шумна бригада определено не са на мястото си в миниатюрното предградие Ню Канаан в Кънектикът в поредицата \"На лов\" по . Премиерата ѝ е тази неделя, 22 юли, в 19:45.Произхождайки от бедни семейства, те се отличават от богатите собственици на скъпи къщи в квартала, но водят тази уникална война с неочаквано агресивен биологичен вид в град под обсада. Те се опитват да се справят с драстично нарастващия брой белоопашати елени, които представляват заплаха за цялата общност.Запаленият ловец с лък Андронако и екипът му прекарват зимния ловен сезон от заден двор на заден двор, преследвайки пакостливите елени. Въпреки всички различия, те трябва да намерят начин да се спогодят с местните жители и обикалят от врата на врата, за да искат разрешение да навлязат в частната им собственост в преследване на плячката.Ексцентричен културен сблъсък, който поражда множество комични ситуации.", "date": "2018.07.22", "title": "'На лов' с Viasat Explore (видео)"}
{"url": "https://offnews.bg/112/katastrofa-na-trakia-shofior-zagina-tir-preprechi-tri-platna-ot-magi-684845.html", "text": "Шофьор на ТИР загина при катастрофа на автомагистрала \"Тракия\".Инцидентът е станал към 5 ч. тази сутрин в района на 321-ия километър на магистралата, съобщи Областната дирекция на МВР в Бургас. Превозното средство се бе преобърнало в канавката край пътя и бе препречило три платна на магистралата.Движението се отбиваше от патрули на \"Пътна полиция\" по обходен маршрут през пътен възел Зимница – „Петолъчката\" - Венец – пътен възел Карнобат.Образуваха се огромни опашки от чакащи автомобили и камиони.Към 11 ч. МВР съобщи, че камионът вече е изправен.В ТИР-а е пътувал още един човек. Той е без сериозни наранявания.", "date": "2018.07.22", "title": "Катастрофа на Тракия: Шофьор загина, ТИР препречи три платна от магистралата"}
{"url": "https://offnews.bg/sviat/sirijski-konflikt-izrael-evakuira-noshtem-chlenove-na-beli-kaski-po-684849.html", "text": "Израел обяви, че е евакуирала членове на сирийската група за отбрана \"Бели каски\" от зоната на конфликта в югозападна Сирия, предаде Би Би Си. Израелските сили за сигурност обявиха, че са действали по молба на САЩ и европейски държави.Около 800 души са прехвърлени през нощта през окупираните от Израел Голански възвишения към Йордания, пишат израелски медии.\"Бели каски\" описват себе си като доброволческа група, която работи за спасяването на хора от зоната на конфликта в Сирия. Поддръжниците на президента Башар Асад и руските му партньори казват, че \"Бели каски\" подкрепят бунтовниците и са свързани с джихадистки групировки.Израелските сили за отбрана обясниха, че са завършили хуманитарните усилия за спасяване на членове на организацията и техните семейства, срещу които е имало непосредствена заплаха за живота.В документа им се подчертава, че трансферът на сирийците през Израел е \"изключително хуманитарен жест\" и че Израел продължава да се придържа към политика на ненамеса в сирийския конфликт и да смята сирийския режим за отговорен за всичко случващо се на сирийска територия.Според CNN на 16 юли Вашингтон е обсъждал с Великобритания, Франция и Канада възможността за евакуация от Сирия на около 1000 членове на \"Белите каски\" и техните семейства. Президентът Доналд Тръмп повдигнал въпроса на срещата на НАТО в Брюксел този месец. Съюзниците го убедили да работи с Израел и Йордания за предоставяне на коридори за евакуация. Темата щяла да бъде засегната на срещата между Тръмп и Путин в Хелзинки. След срещата коментари от Тръмп и Путин по този въпрос нямаше.Германският в. \"Билд\" съобщава, че в хода на тази \"историческа евакуация\" около 800 правозащитници със семействата им са били доведени до израелската граница (в района на Кунейтра), а оттам израелците с автобуси, съпровождани от полиция и представители на ООН ги превели на юг до границата с Йордания (явно на моста Аленби), след което били предадени на представители на международни хуманитарни организации в Хашемитското кралство.Йорданската агенция Петра съобщава, че 800 евакуирани сирийци ще бъдат изведени в три страни - Германия, Великобритания и Канада през следващите три месеца, а дотогава те бъдат охранявани в Йордания под грижите на ООН.", "date": "2018.07.22", "title": "Сирийски конфликт: Израел евакуира нощем членове на 'Бели каски' по молба на САЩ"}
{"url": "https://offnews.bg/sviat/gospodin-tramp-ne-darpajte-lava-za-opashkata-shte-sazhaliavate-pre-684846.html", "text": "Иранският президент Хасан Рухани днес предупреди президента на САЩ Доналд Тръмп да не продължава враждебната си политика срещу Техеран, съобщи Ройтерс.\"Америка трябва да знае /.../ че една война с Иран е майка на всички войни\", заявил Рухани на среща с ирански дипломати, цитиран от иранската агенция ИСНА и БТА.\"Господин Тръмп, не дърпайте лъва за опашката, защото само ще съжалявате\", добавил иранският президент.По-рано Ройтерс съобщи, че администрацията на президента Тръмп е предприела стъпки за подкопаване на подкрепата към иранския лидер с цел да окаже натиск над Иран да прекрати ядрената си програма и подкрепата си за военни групировки. Агенцията се позова на собствени източници, запознати с процесите.През месец май Тръмп обяви, че САЩ се оттеглят от споразумението за иранската ядрена програма. Президентът го нарече \"най-лошата сделка\" и \"ужасно споразумение за Съединените щати\". Той подкрепи министър-председателят на Израел Бенямин Нетаняху, който обвини Иран, че тайно продължава развитието на ядрената си програма.Преди това френският президент Еманюел Макрон предупреди, че това ще \"отвори кутията на Пандора\" и че това би могло да означава война. Германският канцлер Ангела Меркел отправи същото послание, описвайки споразумението като \"градивен елемент\".Впоследствие САЩ наложиха санкции на шестима иранци и три компании с връзки с военния елит на Иран - Ислямският революционен гвардейски корпус (ИРГК), а ЕС, а Европейската комисия задейства механизъм за блокиране на действието на санкциите на САЩ срещу Иран на територията на Европейския съюз.", "date": "2018.07.22", "title": "Господин Тръмп, не дърпайте лъва за опашката - ще съжалявате, предупреди Иран"}
{"url": "https://offnews.bg/obshtestvo/zhandarmeria-ogranichi-dostapa-do-selo-sharkovo-za-da-prodalzhi-umart-684850.html", "text": "Жандармерия ограничи достъпа до село Шарково, където трябва да продължи умъртвяването на животни.10-ината младежи бяха помолени да да освободят терена пред стопанството на баба Дора.Не се допускат външни хора, не е ясно дали евтаназията ще започне днес.Не е ясно дали днес ветеринарите ще бъдат допуснати да вземат повторни проби от стадото в Болярово, за което има съмнение за чума. Вчера собствениците не допуснаха лекарите до животните си, защото се опасяват от манипулация на изследванията.Собственичката Анна Петрова настоява да ѝ бъде предоставен протоколът с кръвните проби от животните, взети на 23 юни. Документът, който е получила, според нея обобщава изследвания от няколко стопанства и е възможно объркване.В общия документ, който е за над 100 проби, 2 са положителни и те съответстват на ушни марки в нейното стадо.Пред стопанството през целия ден беше спокойно. Без напрежение премина денят и в село Шарково. Десетина младежи са пред стадото на баба Дора. За нейните 115 кози все още няма решение кога ще започне умъртвяването.Вчера ямболските ветеринари не бяха допуснати до стадото от стопаните. След заседание на Кризисния щаб се реши екипът да бъде сменен.", "date": "2018.07.22", "title": "Жандармерия ограничи достъпа до село Шарково, за да продължи умъртвяването на животни"}
{"url": "https://offnews.bg/sviat/kuba-otvaria-vrata-za-ednopolovite-brakove-i-ofitcializira-chastnata-s-684851.html", "text": "Нова конституция на Куба ще официализира наличието на частна собственост в страната, ще отвори врата за еднополови бракове. Тя вече си поставя за цел не изграждането на комунизъм, а на социализъм, разкриват хора от висшия управленски ешелон пред Ройтерс.Пред Ройтерс председателят на кубинския парламент Естебан Лазо заяви, че премахването на идеята за изграждане на комунистическо общество, за сметка на изграждане на социализъм, рефлектира върху промяната във времената след краха на Съветския съюз, но не означава отмятане от идеите на комунистическата партия.Промените в основния закон от 1976 г., предприети от заменилия Раул Кастро президент Мигел Диас-Канел ще проправят път пред замислените от него реформи.В черновата на документа се предвижда държавният глава вече да не оглавява Министерския съвет и Държавния съвет. Създава се постът министър-председател.Встъпващият в длъжност президент не трябва да е на по-малко от 60 години. Мандатите му ще са ограничени.Новата конституция ще установи по-ясно статута на множеството малки бизнеси в страната, като признае частната собственост.В черновата ѝ дефиницията за брака вече е \"съюз между двама души\", а не между мъж и жена. Така се отваря врата към приемането на закон за еднополовите бракове. Този текст е предложен от дъщерята на Раул Кастро - Мариела Кастро. Той остава лидер на комунистическата партия, както и ръководител на комисията, отговаряща за конституционните реформи.Предстои гласуването на конституцията от депутатите и на референдум от гражданите, планиран в края на годината. След това законодателят трябва да я одобри окончателно.Вчера кубинският парламент одобри състава на новия кабинет, предложен от Мигел Диас-Канел. Постовете си запазват повечето от министрите на Раул Кастро, с изключение на отговарящия за икономическите реформи. На него Марино Мурильо, отговорен за постепенното въвеждане на частната инициатива в социалистическото стопанство през последните години, ще бъде заменен от Алехандро Хил. Вицепрезиденти остават участниците в Кубинската революция - 86-годишният Рамиро Валдес, 76-годишният Улисес дел Торо и 81-годишният Рикардо Руис.", "date": "2018.07.22", "title": "Куба отваря врата за еднополовите бракове и официализира частната собственост с нова конституция"}
{"url": "https://offnews.bg/zvezdi/printc-dzhordzh-praznuva-petia-si-rozhden-den-684847.html", "text": "Принц Джордж навърши пет години и кралското семейство публикува негова нова официална снимка.Най-голямото дете на херцога и херцогинята на Кеймбридж Уилям и Кейт е снимано в градината на Кларънс хаус след кръщенето на принц Луи.Кръщенето на двумесечния принц се състоя на 9 юли.Принц Джордж е роден на 22 юли 2013 г.Пра-правнукът на британската кралица е третият престолонаследник.", "date": "2018.07.22", "title": "Принц Джордж празнува петия си рожден ден"}
{"url": "https://offnews.bg/futbol/tcska-startira-moshtno-sezona-zamestnikat-na-karanga-otkri-golovata-s-684876.html", "text": "Отборът на ЦСКА победи Локомотив (Пловдив) с 2:0 в мач от първия кръг на Първа професионална лига, който се игра на стадион \"Българска армия\".Воденият от треньора Нестор ел Маестро тим изкова успеха във втората част, като дебютни попадения за \"армейците\" се отчетоха новите попълнения Мауридес и Жоржиньо.С основен принос за успеха беше ганаецът Едвин Джеси, който влезе като резерва след почивката и изостри атаката на ЦСКА. Така след центриране на Джеси се стигна до откриването на резултата от Мауридес, който се разписа с глава в 51-ата минута.В 62-ата ЦСКА стигна до втори гол след триходова комбинация между Тиаго, Джеси и Джеферсон, който подаде към Жоржиньо и бившият играч на Сент Етиен не сбърка за 2:0.В другия мач от кръга днес Славия и Берое не излъчиха победител. Двубоят на националния стадион \"Васил Левски\" завърши 1:1. Мартин Камбуров в 29-ата минута откри резултата, а Милчо Ангелов възстанови равенството в 50-ата минута.", "date": "2018.07.22", "title": "ЦСКА стартира мощно сезона, заместникът на Каранга откри головата си сметка"}
{"url": "https://offnews.bg/obshtestvo/nov-uspeh-za-balgarski-uchenitci-zavoiuvaha-4-medala-ot-mezhdunarodna-684852.html", "text": "Всички участници в българския отбор на Международната олимпиада по биология в Иран се завръщат с медали, което е прецедент. На най-престижното състезание по биология за ученици от цял свят България завоюва един сребърен и три бронзови медала. Отборът ни се прибира тази вечер към 21 ч. с полет от Истанбул, съобщи Сдружението на олимпийските отбори по природни науки.Комплектът медали на родна земя от Техеран ще донесат:1. Здравко Пламенов Иванов, 11 клас, СМГ - сребърен медал;2. Виктор Вальов Георгиев, 12 клас, НПМГ - бронзов медал;3. Ваня Иванова Миланова, 12 клас, НПМГ - бронзов медал;4. Иван Георгиев Георгиев, 11 клас, НПМГ - бронзов медал.Резултатите на учениците са налице след целогодишната им работа и няколкоседмичната подготовка с техните ръководители - Албена Йорданова (доцент в Медицинския факултет на СУ), Снежанка Томова (доцент в Биологическия факултет на СУ „Св. Кл. Охридски“) и Радослав Александров (докторант в Института по молекулярна биология при БАН).България е една от шестте страни основателки на олимпиадата през 1989 г. и изпраща своя делегация още от самото начало, поставено в Чехословакия през 1990 г. За 29-годишната история на олимпиадата страната ни е била домакин веднъж - във Варна през 1994 г.Традиционно страната ни се представя на високо ниво и е спечелила завиден брой медали, а годината с най-високи резултати от началото досега бе 2017-а. Състезателите ни са спечелили 59 медала: 5 златни, 11 сребърни и 43 бронзови и почетна грамота.Организаторите на тазгодишната Международна олимпиада са Министерството на образованието в Иран, Техеранският университет и Университетът TMU. Щафетата в домакинството поемат унгарците, които ще организират МОБ през юли 2019 в град Сегед. През 2020 г. е ред на Нагасаки, Япония.Подготовката и участието на отборите на международни олимпиади се извършва благодарение на подкрепата на фондация „Америка за България“.", "date": "2018.07.22", "title": "Нов успех за български ученици: завоюваха 4 медала от Международната олимпиада по биология"}
{"url": "https://offnews.bg/obshtestvo/promeni-v-dvizhenieto-v-stolitcata-dnes-i-utre-684832.html", "text": "Заради ремонт се забранява влизането на превозни средства по столичната улица “Стара планина“ в участъка между ул.“Реката“ и ул.“Вършец“ до 22 часа днес. Променя организацията на движение на автобусна линия№ 21-22. Скъсява се маршрута до кръстовището на ул.“Стара планина“ с ул.“Реката“. Последната спирка „начало с.Войнеговци“. Началната спирка „Начало с.Войнеговци“. Закрива се спирките: „Център с.Войнеговци“ , „С.Войнеговци“. От утре до 12 август пък се забранява влизането на пътни превозни средства по северната половина на пътното платно на ул. “Московска”, между ул. \"Дунав\" и ул. \"11-ти август\". Движението ще се извършва еднопосочно по една лента в посока от ул. \"Дунав\" към ул. \"11-ти август\" в същия участък, съобщи Столична община. ", "date": "2018.07.22", "title": "Промени в движението в столицата днес и утре"}
{"url": "https://offnews.bg/112/nameriha-tialoto-na-izcheznalata-v-pomorie-polska-turistka-684854.html", "text": "Тялото на полската туристка, изчезнала в Поморие в началото на юли, е било намерено, съобщи Областната дирекция на МВР в Бургас.41-годишната жена се е обесила. Трупът ѝ бил открито в гористи местности в района на Поморие в събота сутринта.Трупът ѝ, в напреднал стадий на разлагане, е открит в местността „Крутирия”, между хотелите „Блу Бей Палас” и „Галерия”.От полицията в морския град казват, че описанието на тялото и връхните дрехи отговарят на данните за издирваната полска туристка.Извършен е оглед на местопроизшествието в присъствието на съдебен лекар. Няма следи от насилствена смърт.Тялото е откарано за аутопсия в „Съдебна медицина” към болница в Бургас.За случая е уведомена Бургаска окръжна прокуратура.", "date": "2018.07.22", "title": "Намериха тялото на изчезналата в Поморие полска туристка"}
{"url": "https://offnews.bg/obshtestvo/maria-magdalina-parva-proiznesla-hristos-voskrese-magda-cherpi-za-ime-684831.html", "text": "Църквата почита днес Св. мироносица и равноапостолна Мария Магдалина. Имен ден празнуват Магда, Магда, Магдалена, Магдалина, Меглена и Миглена. Когато Господ Иисус Христос ходел по Галилея и  извършвал чудеса, към него пристъпила жена на има Мария Магдалина (от гр. Магдала). Тя го молила за помощ. Господ  напълно я изцерил от болестта, от която тя страдала. Оттогава благодарната Мария служила непрестанно на Господа, слушала неговото учение и вървяла след него до самата Негова кръстна смърт. Заедно с други свети жени, тя гледала страданията на Христа и плачела за Него. Заедно с майката на Спасителя тя стояла при кръста и видяла, как положили Господа в гроба.Тъгувайки за смъртта на Спасителя, светите жени приготвили благовонно миро, за да помажат с него, според юдейския обичай, тялото на Иисус Христос. И след като минала съботата, рано сутринта отишли на гроба. Но по-рано от всички, още до разсъмване, дошла на гроба Мария Магдалина. За голямо свое учудване тя видяла, че гробът празен.Мария Магдалина, която първа видяла възкръсналия Господ, утешила скърбящите ученици с радостните думи: \"Христос воскресе!\". Като първа благовестница на възкресението, тя е призната от църквата за равноапостолна. След Възнесението Господне Мария Магдалина прекарвала с пресвета Богородица и апостолите в постоянна молитва и била свидетелка на първите успехи на християнското учение в Йерусалим. Пълна с усърдие и вяра, тя сама проповядвала словото Божие и за туй посещавала разни страни. Църковното предание говори, че посетила и Рим, и че поднесла на императора Тиберий червено яйце, като му казала: \"Христос възкресе!\" и му разказала за кръстната смърт на Господа.Още от старо време имало обичай у юдеите, особено у бедните, да поднасят яйца на свои познати, приятели и покровители в деня на рождението им и на Нова година. Това се смятало като израз на радост и уважение от людете, които не са могли да поднесат по-скъпоценен дар. По примера на св. Мария Магдалина у християните влязло в обичай да се даряват един другиму червени яйца за спомен на Христовото Възкресение.От Рим св. Мария Магдалена дошла в Ефес, където до самата си смърт помагала на св. Йоан Богослов в неговите апостолски трудове. В V век нейните мощи били преместени в Цариград", "date": "2018.07.22", "title": "Мария Магдалина първа произнесла Христос воскресе, Магда черпи за имен ден днес"}
{"url": "https://offnews.bg/sviat/velikobritania-zaplashi-da-ne-plati-smetkata-za-brekzit-bez-targovsko-684844.html", "text": "Великобритания ще откаже да плати сметката си за развода с Европейския съюз от 39 милиарда паунда на Брюксел, ако не бъде постигнато споразумение за търговска сделка, заплаши новият британски министър Доминик Рааб в интервю за неделния брой на в. \"Telegraph\".Той допълва, че ще направи огромното плащане официално условно, ако ЕС \"изпълни своята част на сделката\".През месец май консервативното правителство на премиера Тереза Мей обяви, че няма да обвързва плащането с бъдещите търговски отношения с ЕС, но оттогава насам кабинета напуснаха министърът за Брекзит Дейвид Дейвис и първият дипломат Борис Джонсън.В първото си интервю за британския вестник след назначаването му Рааб заяви, че член 50 - механизмът за излизане, задействан от Обединеното кралство, призовава за търговско споразумение, както и за споразумението за оттегляне, което включва и сметка за развода от 39 милиарда паунда (44 милиарда евро).В същото време днес в. \"The Independent\" пише, че Великобритания праща министрите си в Европа, за да спасят правителствения план за Брекзит. Министрите от кабинета ще бъдат изпратени в цяла Европа, за да се опитат да спасят плана на Тереза Май за Брекзит след неодобрението от Главния преговарящ в ЕС Мишел Барние.Този ход идва, след като преговорите стигнаха до нова задънена улица, когато Барние предупреди, че аспектите на плана на Обединеното кралство са непрактични или дори незаконни. Според Барние останалата част от Европа ще остане широко отворена за измами заради най-новите митнически предложения на Тереза Мей. Това би могло да доведе до рай за контрабандистите, със стоки, умишлено декларирани като предназначени за Обединеното кралство, за да се ползват от по-ниски тарифи и в последствие да бъдат изпратени в ЕС, избягвайки по-високи задължения.Той предупреди, че не може да има напредък при договарянето на план за бъдеща търговия, освен ако Великобритания бързо не се присъедини към правно приложим \"защитен механизъм\", за да се избегне „твърдата“ граница за Северна Ирландия.Сега премиерът ще се опита да преодолее безизходицата, като се срещне с лидерите на Австрия, Чешката република и Естония през следващата седмица.По-късно този месец Дейвид Лидингън, нейният заместник, ще замине за Франция, външният министър Джереми Хънт ще посети Германия, докато вътрешният министър Саджид Хавид ще бъде в Испания, а министърът на икономиката Грег Кларк ще лети до Италия.", "date": "2018.07.22", "title": "Великобритания заплаши да не плати сметката за Брекзит без търговско споразумение с ЕС"}
{"url": "https://offnews.bg/kultura/kakvo-se-sluchva-s-tialoto-i-psihikata-na-zhenata-bez-seks-dreven-rak-684853.html", "text": "Учени дешифрираха ръкопис на близо 2000 години и изненадани откриха, че той съдържа древна медицинска диагноза за това какво се случва с тялото и психиката на жените, когато не получават достатъчно секс, предаде БНР, като цитира БГНЕС.Древният папирус е бил съхраняван от XVIII век в Университета на Базел, Швейцария. Неотдавна учените решили да подновят работата си по разшифроването му. След изследване с ултравиолетови и инфрачервени лъчи се оказало, че единичният папирус, изписан от двете страни, всъщност има няколко слоя, сякаш е бил подготвян за подвързия в книга. След разделянето на отделните страници древногръцкият текст бил разчетен.Швейцарските учени установили, че става дума за медицински трактат, описващ състояние известно в древността като „истерична апнея“ - състояние при жени, оставяни дълго време без секс.От други източници е известно, че диагнозата принадлежи древноримски лекар Гален от Пергам, живял в гръкоезична част на Римската империя. Той първи описва важната роля на пулса и кръвообращението в човешкото тяло.Според учените текстът е на Гален или на неизвестен автор, който коментира диагнозата му „истерична апнея“, което е приемана от Западния свят до Средновековието, но вече не се смята за меродавна. За лечение на „истеричната апнея“ Гален е предписвал на дамите специални билки или ги съветвал да си намерят съпруг.Подобна диагноза за жени, лишени от секс, се среща и в други текстове, открити в Египет и датиращи 1900 години преди Христа. Хипократ - най-великият лекар от античността, наричан още бащата на западната медицина, също е вярвал в тази диагноза през V век преди Христа.За пръв път обаче учените откриват точно описание на този древен медицински термин.", "date": "2018.07.22", "title": "Какво се случва с тялото и психиката на жената без секс? Древен ръкопис описва диагнозата"}
