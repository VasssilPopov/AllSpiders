{"url": "https://offnews.bg/sviat/britanski-danachni-malchali-za-iztochvaneto-na-8-miliarda-liri-finans-700523.html", "text": "Престъпна група се била внедрила в британските правителствени служби и в продължение на години е източила 8 милиарда лири, от които десетки милиони са били преведени по сметки на Осама бин Ладен и неговата терористична групировка Ал-Кайда, предава британският вестник \"Таймс\", цитирайки свое разследване.Информацията е дошла от тайните служби на острова, които са разкрили, че Кралската данъчна служба всъщност е знаела за престъпната схема, но си е мълчала.Престъпната мрежа е била съставена от британски граждани от азиатски произход, които са оперирали от Лондон, Бирмингам, Бъкингамшайър, Шотландия и Северозападна Англия. В продължение на 20 години те са източвали ДДС и са прилагали други данъчни, застрахователни, кредитни и ипотечни измами.Мафиотите са имали връзка с терористичните атаки в лондонското метро, където загинаха 52 души на 7 юли 2005 г. Според разследващите служби, те са изпратили 1% от печалбите си - 80 милиона британски лири - на Ал-Кайда в Пакистан и Афганистан, които са използвани за функционирането на религиозни училища, тренировъчни лагери и др. терористични активности. Откраднатата сума е повече от годишния бюджет на британските тайни служби. Това обаче са само 8-те милиарда, които е доказано, че са откраднати от британците от азиатски произход. Не е ясно колко е реалната сума.Данъчните власти в страната са следели групата 2 години преди атаките в Лондон, но не направили нищо. Към момента обаче лидерите на престъпната организация са избягали в Близкия изток и не могат да бъдат намерени. Докато са били активни, те са си купували \"Ферари\"-та, скъпи имоти и са били близки до тогавашния премиер Тони Блеър, сочи разследването на \"Таймс\". Те са били внедрени в Кралските пощи и други правителствени служби, за да издават фалшиви лични карти и да прикриват следите си. Въпреки това внедряването в самата престъпна група се оказало толкова трудно, че тайните служби трябвало да прикрепят камера за куче, което да може да снима вътре в една от фабриките на престъпната група, за да се разбере колко хора работят вътре.Данъчни инспектори разкриват, че им било наредено от началниците им да не споделят информацията си с тайните служби и съда. Един от тях дори добавя, че обосновката за това била да се опази поверителността на данъчните декларации на един от престъпните босове. На други било изтъквано, че службата няма достатъчно ресурси, за да поеме случая.Някои от участниците в престъпната схема вече са осъдени, но досега за случая, който е известен на данъчните от 1995 г., не се е разчуло, нито пък самоличностите им могат да бъдат разкрити пред обществеността поради заповеди на съда.Известният ислямски проповедник Абу Хамза, който по-късно се прочу с това, че набира младежи в Англия да се присъединят към Ал-Кайда, е започнал работа в престъпния синдикат в края на 1990-те години. Там той също е набирал мюсюлмани за престъпните дейности.Според разследващите, огромен брой членове на престъпната група са работели в мозъчни тръстове, бизнес форуми и партийни структури на управляващата тогава Лейбъристка партия. Те са дарили хиляди лири на партията, а някои членове на синдиката са си комуникирали лично с премиера Тони Блеър по време на войната в Ирак.", "date": "2019.04.02", "title": "Британски данъчни мълчали за източването на 8 милиарда лири, финансирали Ал-Кайда"}
{"url": "https://offnews.bg/analizi-i-komentari/ventci-mitcov-muzikautor-prikliuchva-sashtestvuvaneto-si-700532.html", "text": "MUSICAUTOR / МУЗИКАУТОР на практика приключва съществуването си като организация.С предложение на няколко души, при липса на повече от 60 делегати в зала и въпреки моите предупреждения, подкрепени и от други колеги от всякакви стилове и направления, беше приета поправка, чиито апологети бяха Саня, Пепи Писарски и поетът Александър Петров.Поправката казва така - ако не генерирате определена сума пари като авторски, изхвърчате от дружеството.После ставате \"асоцииран член\", което не ви дава право да гласувате на Общото събрание, въпреки че си плащате членския внос.За да сте в ръководството на дружеството, трябва 10 години да сте генерирал подобни печалби без изключение.Предупредих, че това са дискриминационни поправки, но един от вносителите на тези текстове обясни, че държа \"левичарски и предизборни речи\".Какво ще стане сега?Номер едно - огромна част от класическите композитори ще изхвърчат от дружеството, защото особено тези, които пишат академична симфонична музика, не печелят много пари.Номер две - същото важи за фолклористите.Номер три - аранжорите също получават малък дял от определена песен и също са в хипотеза на изхвърчане.Освен това по този начин автоматично отпада квотата за 20 процента от целия културен фонд за дебютанти.И последно - за да е пълна наглостта на УС на Музикаутор, въпреки че си подадох кандидатурата за член на комисията, оценяваща фондовете, не съм бил допуснат до гласуването.С това искам да кажа - RIP Музикаутор.В дружеството ще останат няколко клети естрададжии и Вирджиния рекърдс.С това ви оставям, но мисля, че е редно поправките да влязат в съд. Защото са дискриминационни.И може би ще помисля дали да не потърся адвокати, които разбират от материята.", "date": "2019.04.02", "title": "Венци Мицов: Музикаутор приключва съществуването си"}
{"url": "https://offnews.bg/politika/1126-popravki-na-paketa-mobilnost-shte-badat-glasuvani-v-ep-700535.html", "text": "Заседанието в транспортната комисия на Европейския парламент по пакета \"Мобилност\" е приключило, като на него е прието 1126 от общо 1224 предложения за изменения да бъдат допуснати до гласуване в пленарната зала на ЕП.Това съобщи евродепутатът Петър Курумбашев: \"Хубавото е, че сред тези 1126 са и внесените от нас предложения. Утре ще се проведе т.нар. Председателски съвет (заседание на лидерите на различните политически групи), в рамките на който ще се реши дали пакетът \"Мобилност\" ще бъде гласуван в пленарна зала. Интересно ми е как точно ще бъдат гласувани 1126 изменения в пленарна зала и какво послание ще излъчим по отношение на европейската солидарност и начина на вземане на решения в тази институция няколко седмици преди изборите за Европейски парламент\".Огромният брой поправки бе причината шефът на ЕП Антонио Таяни да върне в комисията за обсъждане пакета известен още като \"Макрон\" миналата седмица.Сега пакетът заедно с 1126-те поправки трябва да бъде гласуван в ЕП в четвъртък.Миналата седмица всички български евродепутати с изключение на Николай Бареков,  в която се казва, че \"пакетът Мобилност не трябва да бъде подлаган на гласуване в пленарна зала, докато не се постигне широк консенсус.\"\"При трайно очерталото се разделение по въпросите и предвид практически изчерпания ресурс от време за сериозни обсъждания, отговорното решение е да се даде възможност на следващия състав на ЕП да се върне към темата в една нормална работна обстановка\" - призовават българските евродепутати\", гласеше едно от исканията на нашите представители в Брюксел.Пълният текст на позицията на българските евродепутати може да прочетете по-долу:Във връзка с последните развития по пакета „Мобилност“, ние, долуподписаните членове на Европейския парламент от България, заявяваме:Изминалата седмица показа, че Европейският парламент продължава да бъде дълбоко разделен по пакет „Мобилност 1“. Това отчетливо пролича в няколко ключови момента:- още в началото на сесията, предложението пакетът да отпадне от дневния ред беше отхвърлено едва с два гласа, при 154 „за“ срещу 156 „против“ и 14 „въздържали се“;- липсата на съгласие пролича още по-категорично с внасянето на нови 1224 изменения, както и допълнителни предложения за разделно гласуване по тях, което би означавало над 3000 гласувания;Същото пълно противопоставяне се прояви и по време на дебатите в пленарна зала по темата, в хода на които отново бяха еднозначно аргументирани двете противоположни гледни точки. Едната – че с „пакета“ се осигуряват ясни европейски правила за международния транспорт и защита на правата на шофьорите. И другата – че на практика се получава обратното, поради различната географска отдалеченост, т.нар. периферни страни се поставят в неравностойно положение по отношение на достъпа до единния транспортен пазар, което би довело до фалити на превозвачи от съответните страни и загуба на стотици хиляди работни места.В тази ситуация, решението на председателя на ЕП Антонио Таяни да отмени гласуването на пакета за тази сесия, след подадени сигнали от български членове на ЕП за процедурни и правни неуредици, напълно съответстваше на Правилника за дейността на Парламента. Същите изключват пристъпването към вот при такъв голям брой внесени изменения без наличието на превод на всички официални езици, както и на минимална възможност членовете на ЕП да се запознаят сериозно с предложенията. Според правилата и установената практика, компромисни изменения могат да бъдат изработени само след консултации между всички докладчици и докладчици в сянка от всички политически групи по съответните законодателни предложения.За нас, членовете на ЕП от България, остава под въпрос, дали връщането на спорните текстове в Транспортната комисия за обсъждане през първата седмица на април с оглед на евентуално пристъпване към гласуване в сесията на 3-4 април, ще може да създаде реални възможности за постигане на взаимноприемливи и трайни компромисни решения. За нас по-скоро е очевидно, че при трайно очерталото се разделение по въпросите и предвид практически изчерпания ресурс от време за сериозни обсъждания, отговорното решение е да се даде възможност на следващия състав на ЕП да се върне към темата в една нормална работна обстановка.Продължаваме да отстояваме позицията, че пакетът „Мобилност“ не трябва да бъде подлаган на гласуване в пленарна зала, докато не се постигне широк консенсус. Очакваме, че председателят на ЕП Антонио Таяни ще продължи да съблюдава демократичните принципи за прозрачност и стриктното изпълнение на процедурите от Правилника за дейността на Парламента, както и че няма да допусне възникването на нови процедурни и правни неуредици, които да поставят под съмнение легитимността на европейското законодателство.\"Асим АДЕМОВНеджми АЛИАнгел ДЖАМБАЗКИФилиз ХЮСМЕНОВААндрей КОВАЧЕВПетър КУРУМБАШЕВИлхан КЮЧЮКЕва МАЙДЕЛСветослав МАЛИНОВИскра МИХАЙЛОВАМомчил НЕКОВАндрей НОВАКОВГеорги ПИРИНСКИЕмил РАДЕВСергей СТАНИШЕВВладимир УРУЧЕВ", "date": "2019.04.02", "title": "1126 поправки на пакета 'Мобилност' ще бъдат гласувани в ЕП"}
{"url": "https://offnews.bg/112/samolet-s-balgari-se-e-razbil-v-makedonia-vsichki-sa-zaginali-obnove-700533.html", "text": "Малък самолет модел \"Чесна П210Н\" с четиричленно българско семейство се е разбил в Македония, като всички на борда са загинали, съобщава местният сайт МКД.Самолетът е тръгнал от Охрид към София в 16:10 минути българско време, а към 17:18 часа българско време е изчезнал от радарите около връх Солунска глава, около 26 километра южно от Скопие.Пилотът на летателната машина е поискал да се приземи в Скопие заради лошото време, но после все пак решил да лети до българската столица. Той е съобщил на властите малко преди да се разбие, че има силна турбуленция.По неофициална информация на МКД загиналите са Георги Ангелов Бошнаков (роден през 1970 г.), съпругата му Калина Цонева Корнажева (1972 г.) и двете им дъщери Гергана Георгиева Бошнакова (2005 г.) и Биляна Георгиева Бошнакова (2000 г.).", "date": "2019.04.02", "title": "Самолет с българи се е разбил в Македония, всички са загинали (обновена в 23:30)"}
{"url": "https://offnews.bg/sviat/ryanair-e-sred-10-te-naj-golemi-zamarsiteli-v-evropa-700509.html", "text": "Нискотарифният авиопревозвач Ryanair е сред 10-те най-големи замърсители в Европа през изминалата година.Това е единствената авиокомпания, включена в списъка на най-големите замърсители в Европа, а останалите са въглищни електроцентрали, според данни на Европейската комисия.България също присъства в този списъка, като се нарежда на 8-мо място с \"Марица Изток\". Останалите са седем завода в Германия и един в Полша.Според данните емисиите на Ryanair за миналата година са се увеличили с 6.9%, но компанията твърди, че е \"най-зелената и най-чистата авиокомпания в Европа\".В изявление превозвачът добави, че \"пътниците, които пътуват с Ryanair, имат най-ниските въглеродни емисии на километър в сравнение с всяка друга авиокомпания\".Миналата година авиокомпанията стартира нова политика в областта на околната среда, в която ще предложи на клиентите си възможност да компенсират въглеродните разходи за полетите си.Замърсяването от авиокомпаниите е нараснало с около 2/3 от 2005 г., а прогнозите сочат, че ще продължи да се увеличава, тъй като летенето става все по-достъпно.", "date": "2019.04.02", "title": "Ryanair е сред 10-те най-големи замърсители в Европа"}
{"url": "https://offnews.bg/112/tunelat-vitinia-e-zatvoren-zaradi-katastrofa-obnovena-700530.html", "text": "Движението в тунел „Витиня“ е спряно заради челна катастрофа между ТИР и лека кола, съобщи МВР. Той ще остане затворен поне до около 21:00 часа, като обходният маршрут в посока София ще минава през пътен възел Ботевград по Искърското дефиле, а в посока Варна ще се минава по стария път за София.Шофьорът на лекия автомобил е приет с опасност за живота в УМБАЛ \"Св.Анна\" - София с фрактура на двете бедрени кости, счупена ръка,фрактура на ребра, контузионен бял дроб, нарушена хемодинамика.", "date": "2019.04.02", "title": "Тунелът 'Витиня' е затворен заради катастрофа (обновена)"}
{"url": "https://offnews.bg/futbol/drama-na-ivajlo-duzpi-reshiha-parvia-polufinalist-700536.html", "text": "Отборът на Локомотив Пловдив е първият полуфиналист за Купата на България. Пловдивчани се класираха за тази фаза на надпреварата, след като отстраниха Етър във Велико Търново в изключително драматична битка. 120 минути не стигнаха на двата отбора да се победят и след 1:1  в редовното време и продълженията, рулетката на дузпите трябваше да решава кой ще триумфира на \"Ивайло\". Голмайстор за домакините бе Иван Стоянов от дузпа в 73-та минута, а Димитър Илиев изравни в 81-та. Двата тима си размениха точно 20 изпълнения от бялата точка. Етър на два пъти бе на крачка от победата, но се провали и в двата случая и в крайна сметка със 7:6 \"смърфовете\" стигнаха до успеха.Първата опасна ситуация дойде в седмата минута. Крум Стоянов от Етър получи топката по лявото крило и без да се бави върна към средата на наказателното поле, където Румен Руменов стреля силно, но над вратата.В 30-та минута се стигна до неприятен инцидент. В борба за топката Игор Банович вдигна високо крака си и изрита Даниел Младенов в лицето. Лицето на футболиста на Етър плувна в кръв и трябваше да бъде заменен принудително. Смяната за \"болярите\" бе втора, тъй като по-рано и Аласана Мане бе заменен заради контузия.В 59-ата минута Велко Батрович пропусна да даде аванс на домакините, след като овладя топката в наказателното поле и стреля силно, но Илко Пиргов успя да спаси с глава.Великотърновци продължиха да бъдат по активния отбор и в 70-та минута пряк свободен удар изпълнен от Иван Стоянов се отби от гредатаВ 73-ата минута \"болярите\" стигнаха до откриване в резултата. Милош Петрович задържа в наказателното поле Румен Руменов и съдията посочи бялата точка. С изпълнението се нагърби Иван Стоянов и секунди след това Пиргов извади топката от мрежата си.В 82-та минута обаче играчите на Локомотив стигнаха до изравнителен гол. Момчил Цветанов опита да стреля от воле, но ударът се превърна в пас за Димитър Илиев, който бе непокрит в наказателното поле и без да се бави възстанови статуквото.До края на мача и в продълженията не се стигна до почти нищо опасно пред една от двете врати, като играчите на двата отбора предпочетоха да играят по-защитно и без излишни рискове. Така полуфиналистът трябваше да бъде излъчен след изпълнение на дузпи.При изпълнението на дузпите драмата бе пълна. Елитон и Асен Георгиев пропуснаха втората и третата дузпа за Локомотив, а  Батрович, Сърмов и Артюнин дадоха комфортен аванс на Етър. При това положение \"болярите\" се нуждаеха от едно точно изпълнение при последните си две дузпи, за да продължат напред, но Милчо Ангелов и Иван Стоянов пропуснаха. Последваха успешни удари на Момчил Цветанов за Локо и Румен Руменов за Етър, преди Димитър Везалов да пропусне за гостите. Тогава отново играчите на Красимир Балъков имаха шанс да продължат напред при следващо успешно изпълнение, но Крум Стоянов също се провали вкара. Последваха точни попадения от няколко футболисти, като накрая Пламен Гълъбов пропусна за Етър, което се оказа фатално.", "date": "2019.04.02", "title": "Драма на \"Ивайло\", дузпи решиха първия полуфиналист"}
{"url": "https://offnews.bg/sviat/tcipras-na-poseshtenie-v-makedonia-zavede-goliama-biznes-delegatcia-700517.html", "text": "Гръцкият премиер Алексис Ципрас е на първото си посещение в Скопие след смяната на името на Македония.\"Гръцкият и македонският народ са приятелски народи и показаха на Европа и на света, че със смелост и желание изглеждащото до вчера невъзможно, днес е реалност\", заяви Ципрас на съвместна пресконференция с македонския премиер Зоран Заев.Алексис Ципрас подчерта историческото значение на днешната визита в Скопие като пример за добросъседство в името на сигурността на Балканите. Трябва да тичаме и да бързаме, защото вече изгубихме три десетилетия, трябва да прескочим всички пропасти, да се опитаме от история на войните и разделението да преминем към сътрудничество и растеж, коментира Алексис Ципрас, цитиран от агенция МИА и БТА.Ципрас подчерта, че Гърция ще продължи да подкрепя Северна Македония в усилията ѝ да продължи необходимите реформи и да стане членка на Европейския съюз.Той припомни, че преди месеци Гърция беше първата страна, ратифицирала протокола за присъединяване на Северна Македония към НАТО, и съобщи, че днес двете страни подписват меморандум за разбирателство във връзка с процеса на интеграция на страната в ЕС.Най-важната тема на днешната среща със Заев, по думите на Ципрас, е била икономиката. Той посочи, че води със себе си голяма бизнес делегация от Гърция, а в Северна Македония и досега, въпреки трудностите, са работили много гръцки предприемачи. Ципрас съобщи, че е формиран координационен комитет за сътрудничество на двете страни.Гръцкият премиер каза още, че Северна Македония и Гърция са подписали договор за отбрана, който е доказателство за волята на Гърция да помогне в изграждането на отбранителните капацитети на Северна Македония, включващи обучението на кадри, отбранителната индустрия, военното разузнаване и въздухоплаването.Подписан е и договор за отварянето на нов граничен пункт между Промахон и Майден. Ще бъде създаден и Висш съвет за сътрудничество между двете страни.По време на визитата бяха подписани договори за сътрудничество в областта на търговията, транспорта, пограничното сътрудничество и енергетика.Гръцкият енергиен министър заяви, че Атина има интерес за разширяване на газовата и петролната връзки между Гърция и Северна Македония. От опозицията в Атина критикуваха визитата на Ципрас, като посочиха, че тя не може да донесе ползи за Гърция и има за цел само да вдигне рейтинга на управляващата партия СИРИЗА.", "date": "2019.04.02", "title": "Ципрас на посещение в Македония, заведе голяма бизнес делегация"}
{"url": "https://offnews.bg/obshtestvo/vdigat-zaplatite-na-imamite-s-20-700521.html", "text": "Заплатите на имамите в България се очаква да бъдат повишени от май месец с 20%, за да могат да се изравняват с минималното заплащане в страната по закон, съобщи главният секретар на мюфтийството Джелал Фаик пред бТВ.Той коментира, че не са верни твърденията, че Главното мюфтийство взема 30 милиона лева годишен наем от 4700 имота из страната. Сумата от дадените под наем земеделски земи и вакъфски имоти е около 3 милиона лева на година, тоест 10 пъти по-малко.Фаик не изказа мнение пред телевизията относно думите на външния министър на Турция Мевлют Чавушоглу, според които южната ни съседка е упражнила влияние при приемането на промените в Закона за вероизповедания. Според него обаче думите на турчина не били правилно преведени.Той също така отново повтори, че Главното мюфтийство изпълнява функцията на превенция срещу радикализирането на българските мюсюлмани. Решението на парламента да разсрочи дълговете на ислямската институция в размер на 8 милиона лева за следващите години е добър вариант, макар и не най-добрият.", "date": "2019.04.02", "title": "Вдигат заплатите на имамите с 20%"}
{"url": "https://offnews.bg/kultura/muzikautor-zabrani-na-avtori-s-niski-prihodi-da-glasuvat-700529.html", "text": "Спорно решение, което генерира горещи дискусии сред авторите на българска музика, взе на вчерашното си редовно Общо събрание Музикаутор.Според него автор, който е генерирал приход от авторски възнаграждения от ползването на неговото творчество под 360 лв. от началото на членстото си в Музикаутор, вече не е пълноправен член на дружеството, а става \"асоцииран член\".Асоциираният член няма право да участва в общото събрание на дружеството, респективно да бъде избиран в органите за управление и надзор до натрупване на гореспоменатата сума. Асоциираният член има право на информация и достъп до Фондовете на дружеството, включително да прави предложения, да участва в работни групи и т.н.Въвежда се имуществен ценз и за участие в ръководството на дружеството - приход от 3600 лв. от началото на членството или по 360 лв. на година за последните три години и членство в отганизацията поне 5 години.На въпрос кой е предложил тези поправки, изпълнителният директор на дружеството Иван Димитров отговори, че тези поправки се коментират от дълго време. От проучени 21 дружества, 15 са възприели подобен модел. Зад предложенията застават множество автори и не е коректно да се посочва само едно име.От разказите на участници в събранието става ясно, че най-горещи техни защитници са били поетът Александър Петров и композитора Пепи Писарски (Атлас).Най-острата реакция срещу поправките дойде от Венци Мицов, който в пост във Фейсбук обяви смъртта на Музикаутор и призова авторите, които губят пълноправния си статут да напуснат дружеството. ()Мицов набляга и на това колко малко хора са взели важното решение, което той обявява за дискриминационно и незаконно. Решението беше взето с падащ кворум, съгласно ЗЮЛНЦ и Устава на дружеството, коментира тези обвинения изпълнителния директор Иван Димитров.", "date": "2019.04.02", "title": "Музикаутор забрани на автори с ниски приходи да гласуват"}
{"url": "https://offnews.bg/politika/radan-kanev-niamam-lelia-partizanka-ne-pia-tri-litra-bira-na-den-ne-700522.html", "text": "\"Някои важни лични уточнения по стари компромати:1. Нямам леля партизанка от Пловдивско. Нито от друг район. Изобщо, страдам от дефицит на лели партизанки.2. Баща ми не е бил началник на пристанище Варна по комунизма. Дядо ми е бил, преди комунизма. Бил е началник и на “Параходно дружество”, и на “Пристанищна дирекция”.По комунизма е бил в Белене...3. Не съм адвокат на НОИ (идея нямам кой роди това малоумие и как е хрумнало), нито на каквато и да било публична структура.Скромната ми професионална практика е напълно, 100%, независима. И затова си я харесвам, колкото и да е скромна - защото ми дава пълна свобода.4. Не пия три литра бира на ден. Нито “поне три литра”, нито “дори три литра”.Повечето дни съм на кафе и вода. Понякога, в подходяща компания, изпивам и повече от три бири.5. Не, не съм гей. И никога не съм бил. Вярвам, че всички хора имаме равни права. Аз лично харесвам жени. Миналото пази доста свидетелства, а от близо 13 години съм женен за най-прекрасната жена. Благодарен съм й, че изтърпява мен и калните атаки срещу семейството ни.6. Напълно независим човек съм. Никой не може да ми диктува мнение или решение.Недостатък ми е, че понякога не се вслушвам достатъчно, а не че слушам някого.7. Не съм светец. Дори съм нарушавал закона - пушил съм на закрито, превишавал съм 90км/ч и съм пил бира преди 18. Не се гордея с тези факти.Със сигурност обаче - и това никой не смее да оспори - не съм използвал политически ресурс за обогатяване.А сега да поговорим за политика, за бъдещето на България и Европа.\"", "date": "2019.04.02", "title": "Радан Кънев: Нямам леля партизанка, не пия три литра бира на ден, не съм гей"}
{"url": "https://offnews.bg/sviat/neizvesten-predmet-se-e-vzrivil-vav-voennata-akademia-v-sankt-peterbur-700525.html", "text": "Неидентифициран предмет се е взривил във Военно-космическата академия \"А.Ф. Можайский\" в Санкт Петербург. Разследва се опит за покушение на две или повече лица, съобщават от руския следствен комитет, цитирани от ТАСС.Взривът е станал около 13.30 часа в едно от служебните помещения на военната академия.Четирима военни са ранени. Оказана им е медицинска помощ. Те са без опасност за живота. На мястото на взрива работят служители на следствието, които се опитват да установят произхода на взривилия се предмет, както и останалите обстоятелства около случилото се. Военната прокуратура също е започнала проверка на инцидента. Първоначално беше съобщено, че причината за взрива вероятно е взривила се мина по време на учебен час. ", "date": "2019.04.02", "title": "Неизвестен предмет се е взривил във военната академия в Санкт Петербург, разследват опит за покушение"}
{"url": "https://offnews.bg/futbol/liuboslav-penev-tcelta-e-vinagi-da-pobezhdavame-700527.html", "text": "Старши треньорът на ЦСКА Любослав Пенев даде пресконференция преди отпътуването на тима за Разград. В сряда е 1/4-финалът за Купата на България срещу Лудогорец от 18:30 часа, а в събота от 17:15 часа двата отбора ще се изправят един срещу друг в двубой от 28-я кръг на Първа лига.\"Лясков е добре. Жеферсон наваксва пропуснатото, така че имаме готовност както за тази зона, така и за другите постове в нашия отбор\", започна той.\"Ние ще играем футбол и ще искаме да победим чрез и с футбол. Не знам какво планира противника за утрешния мач, но това са нашите намерения\", заяви Пенев.\"Интересно назначение на съдия. Той ни свири един мач на нас, мисля, че премина нормално, но пък съм гледал други двубои на ЦСКА в Разград и в много двубои ЦСКА не е завършвал в пълен състав. Надявам се утре всичко да мине нормално и, разбира се, пак повтарям - всичко да се реши чрез футбол\", сподели Ел Голеадор.\"Няма драма. Целта е винаги да побеждаваме. Защо не сме победили, да не се връщам назад за определен мач този сезон, ние сме си направили изводите. Нямаме притеснения, готови сме и за битка, и изобщо да посрещнем всякакъв вид провокации откъдето и да било\", категоричен е специалистът.\"И двете срещи в Разград ще са важни. Не само те, и тези, които минаха, и тези, които ще играем след тази седмица. Всички мачове са важни\", убеден е треньорът на \"армейците\".\"Имат силни страни, но не обичам да ги споделям пред вас. Знаем какво ни предстои, запознати сме с качествата на футболистите им и стила на игра. Имат нов треньор, има промени, виждат се, но ние се концентрираме изцяло върху това, което ще направим и ние трябва да направим. Най-важното е ние какво ще направим и как ще го направим, за да достигнем желаната цел\", продължи наставникът.\"Играчите трябва да бъдат умни, за да се предпазят от провокации. Трябва да ги интересува само и единствено играта на нашия отбор. Говорено и работено е, симулирано е дори на тренировки. Не може да има оправдания на такова ниво, че за съдията или противника, футболистите трябва да бъдат концентрирани само върху задачите, които са поставени, нищо друго, и как да се спечели мачът, само това ни интересува, ние сме с този манталитет и тази задача\", завърши Любослав Пенев.", "date": "2019.04.02", "title": "Любослав Пенев: Целта е винаги да побеждаваме"}
{"url": "https://offnews.bg/obshtestvo/spored-pib-terasata-na-plamen-georgiev-ne-e-vkliuchena-v-obezpecheniet-700531.html", "text": "Пламен Георгиев, шефът на антикорупционната комисия, изкарва достатъчно пари, за да покрива в двоен размер месечната вноска към ипотеката си, съобщи за БНР \"Първа инвестиционна банка\" (ПИБ).\"В предмета на оценката не са включени и не са били предмет на оценяване описаните в нотариален акт, съставен през 2006 г., разглеждан при одобрение на обезпечението 186,57 кв.м идеални части от тераса – плосък покрив на сградата, поради това, че същите представляват общи части от сградата и не могат да бъдат предмет на оценка и сделки с вещно-прехвърлителен ефект\", категорични са от банката и допълват, че \"пазарната оценка, извършена от лицензирания оценител, включва единствено апартамента, заедно с тераса с площ от 47.99 кв.м\", коментират от банката пред радиото.ПИБ е дала на Георгиев кредит от 189 500 лв., който е по-малко от поисканите от него 196 000 лв. и едва 50% от пазарната оценка на имота, която е направена от лицензиран оценител. Според банката обаче проблемната тераса не е част от обезпечението по ипотеката му.От отговора на банката става ясно, че Георгиев получава своето заплащане в ПИБ от 2004 г., като 4 години по-рано той е станал неин клиент. Оттам са категорични, че той има добра кредитна история и изпълнява стриктно задълженията си по договорите си с финансовата институция.", "date": "2019.04.02", "title": "Според ПИБ терасата на Пламен Георгиев не е включена в обезпечението на ипотеката му"}
{"url": "https://offnews.bg/temida/sadat-onevini-stcenarista-na-slavi-kojto-skasa-snimka-na-plevneliev-v-700519.html", "text": "Административният съд в София оневини сценариста на Слави Трифонов Филип Станев, който скъса в ефир снимката на президента Росен Плевнелиев. За решението на съда съобщи Трифонов във Фейсбук. Решението на съда е от 29 март. Според него Станев не е нарушил законите и Конституцията на страната. Филип Станев скъса снимката на Плевнелиев, защото се разгневи от решението му да даде три въпроса от референдума, иницииран от предаването на „Шоуто на Слави“, на Конституционния съд.Тогава bTV се разграничи от действията на Станев, като обяви, че това е било емоционална реакция и той е изразил собствена позиция. Самият Слави Трифонов също не прие радостно акта на сценариста си и го помоли да сложи вече скъсаната и смачкана на топка снимка в джоба си, като призоваваше за възпитание и дипломация.", "date": "2019.04.02", "title": "Съдът оневини сценариста на Слави, който скъса снимка на Плевнелиев в ефир"}
{"url": "https://offnews.bg/sviat/izborite-v-turtcia-vlastta-atakuva-s-zhalbi-vota-v-izgubenite-obshtin-700518.html", "text": "Управляващата в Турция Партия на справедливостта и развитието /ПСР/ оспорва резултатите от местните избори в Истанбул и с подозрения за фалшификации на вота внесе жалби в избирателните комисии с искане за ново преброяване на бюлетините във всички 39 общини на мегаполиса. Срокът за обжалванията изтече днес в 15 ч.Там постът на кмет на Голямата Истанбулска община бе спечелен от кандидата на опозиционната Републиканска народна партия /РНП/ Екрем Имамоглу. С над 25 000 гласа той победи Бинали Йълдъръм, който преди това беше председател на парламента, но президентът Ердоган го посочи за бъдещ кмет на най-големия град в страната. „Установихме трикове и нередности, които противоречат на законодателството, още от началото на процеса на гласуване“, заяви лидерът на ПСР в Истанбул Байрам Шеноджак, цитиран от Анадолската агенция. Не става ясно дали са внесени възражения и срещу резултатите от вота в столицата Анкара, Измир, Анталия, Адана, където победители са също кандидатите на РНП.В общините Кадъкьой и Аташехир на Истанбул след жалба на загубилия започна ново преброяване на бюлетините и се оказа, че подкрепата за Имамоглу нараства. Това съобщиха в Туитър кметът на Кадъкьой Шердил Дара Одабашъ и секретарят на Добрата партия /в коалиция с РНП/ в Аташехир Юксел Бат. В полза на опозиционния кандидат са намерени още общо 874 бюлетини, преброяването продължава, съобщи „Джумхуриет“.Говорителят на президента Ибрахим Калън подложи на критика противниците на властта, които „се опитват отново да притоплят приказките за началото на края на Ердоган“. „Утешават се със сценарии, които са далеч от истината. Нека не превръщаме демократичната надпревара в идеологическа слепота“, написа Калън в Туитър. Загубата на два от най-големите градове – Истанбул и столицата Анкара обаче е тежък удар за Ердоган.Турското външно министерство коментира изявленията на представители на Мисията за наблюдение на избори за местни и регионални власти в Европа /общоевропейска политическа Асамблея в състава на Съвета на Европа/ за проведения в Турция вот. Говорителят на дипломатическото ведомство в Анкара Хами Аксой разпространи свое изявление по този повод, съобщи Анадолската агенция.„Подозренията спрямо справедливата и свободна атмосфера на изборите, изразени от мисията чрез засягане на някои политически аспекти, за които тя няма мандат, са неуместни. За международните мисии са създадени всички условия за наблюдение на изборния процес в Турция“, посочва Аксой. Той припомня, че това е било потвърдено и от самите участници в мисиите, които казали, че изборите са преминали в нормален порядък. „Турция и в бъдеще ще демонстрира конструктивен подход при взаимодействието с мониторингови мисии по време на избори“, казва говорителят на дипломатическото ведомство.", "date": "2019.04.02", "title": "Изборите в Турция: Властта атакува с жалби вота в изгубените общини"}
{"url": "https://offnews.bg/lajfstajl/koj-e-noviat-stilist-na-kejt-700516.html", "text": "Напоследък може да се забележат промени в стила на Кейт Мидълтън и причината за това е новият ѝ стилист Вирджиния Чадуик-Хийли или позната сред своите приятели като Джини, съобщи Elle.Вирджиния Чадуик-Хийли е бивш редактор на списание Vogue и присъстваше на кралската сватба в Уестминстърското абатство през 2011 г.Тя е стара приятелка на Кейт от университетските години в \"Сейнт Андрюс\" и е дъщеря на третия лорд Стратълмънд. Също като херцогинята е майка и има две дъщери - Нанси на 4 г. и Маги на 2 г., от съпруга си Оливър Чадуик-Хийли.Бившият главен редактор на британския Vogue Александра Шулман заяви, че очаква новият стилист на херцогинята да въведе някои нови запазени марки към репертоара на Кейт.", "date": "2019.04.02", "title": "Кой е новият стилист на Кейт?"}
{"url": "https://offnews.bg/obshtestvo/maia-manolova-predstavi-strategiata-za-deteto-na-patriarha-i-vladitcit-700512.html", "text": "Омбудсманът Мая Манолова представи новата Стратегия за закрила на детето на Негово Светейшество Българският патриарх Неофит и архиереите от Св. Синод на БПЦ. Тя помоли Св. Синод да изкаже мнение за документа. На срещата бе споделена и идеята да бъдат създадени работни групи, така че бъдещата Стратегия да бъде така съставена, че да бъде възприета добре от българското общество.На срещата присъстваха и представители на Държавната агенция за закрила на детето, Националната мрежа за децата и Българския център за нестопанско право. Целта на бъдещата Стратегия е да бъдат включени множество неправителствени организации във възпитанието на децата.Високо ще оценим Вашата подкрепа, защото Българската православна църква в периоди на разделение е успявала да обедини българския народ, споделиха представителите на държавните институции.По думите на Омбудсмана целта е да се провокира широко обществено обсъждане при съставянето на Стратегията, така че след като тя бъде приета да не създаде разделение в обществото, а напротив да го обедини, за да може да се подпомогне възпитанието на българските деца и изграждането им като личности. ", "date": "2019.04.02", "title": "Мая Манолова представи стратегията за детето на патриарха и владиците"}
{"url": "https://offnews.bg/politika/premierat-razporedi-za-6-maj-da-ima-visshe-voennovazdushno-uchilishte-700495.html", "text": "За 6 май, Празника на Българската армия, да бъде възстановено Висшето военновъздушно училище в Долна Митрополия.Това заяви министър-председателят Бойко Борисов пред курсантите от Факултет „Авиационен“ на Националния военен университет „Васил Левски“. Преди това премиерът Борисов проведе среща с вицепремиера и министър на отбраната Красимир Каракачанов и началника на отбраната генерал Андрей Боцев по повод искането за възобновяване на статута на факултет „Авиационен“ и възможността за развитието му във Висше военновъздушно училище, каквото е било до 2002 г. „Няма логика да се дадат толкова пари за самолети, ако наземният състав, пилотите, хората не са подготвени за тях. Това е сложна професия. Всяка грешка се наказва фатално. Един хеликоптер е 50 милиона, един самолет е 100 милиона. Поставяме човешкия живот на първо място“, акцентира след срещата българският министър-председател.Той разпореди на ръководството на Министерството на отбраната да стартира процедурата по възстановяване на статута на Висшето военновъздушно училище в Долна Митрополия, така че най-късно до 25 април да бъде прието с решение на Министерския съвет, а след това да се гласува и от Народното събрание.В изказването си пред ръководството, преподавателите и курсантите на факултета „Авиационен“ министър-председателят Борисов подчерта, че са необходими мерки обучените у нас пилоти да останат да работят в България. Преди срещата в базата на военното училище премиерът Бойко Борисов беше посрещнат с военен ритуал и прие строя на курсантите на факултет „Авиационен“ на Националния военен университет в града.", "date": "2019.04.02", "title": "Премиерът разпореди: За 6 май да има Висше военновъздушно училище в Долна Митрополия"}
{"url": "https://offnews.bg/sviat/vzriv-vav-voenna-akademia-v-sankt-peterburg-chetirima-dushi-sa-raneni-700510.html", "text": "Четирима души са пострадали при взрив във Военно-космическата академия \"А.Ф. Можайский\" в Санкт Петербург, съобщи РИА Новости. По неофициална информация се е взривила мина по време на учение в час. Според друга версия се е взривил неизвестен предмет в административната сграда на академията.На пострадалите е оказана медицинска помощ. Животът им не е в опасност. При взрива е било разрушено стълбище. Около 20 души са блокирани в сградата. Курсанти и преподаватели са евакуирани. Военно-космическата академия \"А.Ф. Можайский\" е един от най-големите военни университети в Русия. В академията подготвят офицери от Въздушно-космическите сили и други войски. ", "date": "2019.04.02", "title": "Взрив във военна академия в Санкт Петербург, четирима души са ранени (обновена)"}
{"url": "https://offnews.bg/sviat/vtora-zhena-obviniava-dzho-bajdan-v-neumestno-darzhanie-spriamo-neia-700494.html", "text": "Втора жена обвини бившия американски вицепрезидент Джо Байдън в неуместно поведение и нежелано докосване, предава Би Би Си.43-годишната Ейми Лапос твърди, че през 2009 година, по време на събиране на средства за политическа кампания, Байдън я е хванал за главата и е отъркал нос в нея. По думите ѝ актът не е от сексуално естество, но е бил нежелан физически акт.Твърдението идва след като друга жена - Луси Флорес, заяви, че той я е целунал по тила през 2014 година.От своя страна, бившият вицепрезидент заявява, че никога не е докосвал когото и да било по неподходящ начин.\"В многото ми прекарани години в кампании и в обществения живот аз предлагах безброй ръкостискания, прегръдки, изрази на обич, подкрепа и комфорт. Никога не съм мислил и вярвал обаче, че това е неподходящо“, пише самия Байдън.Байдън обмисля дали да се кандидатира за президентската номинация на Демократическата партия за изборите през 2020 г. Според проучвания той е начело сред кандидатите за демократическата президентска номинация още преди да е обявил официално кандидатурата си.Вече има и хора, борещи се за кандидатурата на демократите през 2020 година, които застава срещу него, като твърдят, че той трябва да говори и да даде отговор на нападките.Байдън обаче има и много поддръжници. Синтия Хоган, бивш помощник на вицепрезидента, заявява пред \"Ню Йорк Таймс\", че Байдън \"винаги се отнасяше с уважение към нас и очакваше всички останали да правят същото\".", "date": "2019.04.02", "title": "Втора жена обвинява Джо Байдън в неуместно държание спрямо нея"}
{"url": "https://offnews.bg/sviat/novo-izsledvane-obviniava-charchil-za-gladnata-smart-na-3-mln-indijtc-700528.html", "text": "Ново проучване сочи, че 3 милиона индийци са загинали през 1943 г. по време на т.нар. Бенгалски глад не заради лошите природни условия, а поради преднамерената политика на Великобритания и решенията, взети от премиера Уинстън Чърчил, съобщава Ал-Джазира, позовавайки се на изследване, публикувано в журнала за \"Геофизични изследователски писма\".Учените са проучили базата данни за влажността на почвата в периода 1870 - 2016 г., за да могат да направят възстановка на земеделските засушавания в региона. Те са се фокусирали върху 6 значителни гладни вълни на Индийския субконтинент между 1873 и 1943 г., заключвайки след анализа си, че Бенгалският глад от 1943 г. не е пряко причинен от суша или проблеми с посевите.\"Като изключим Бенгалския глад от 1943 г., всички останали гладни вълни в региона между 1870 и 2016 г. са свързани поне отчасти със засушаването на почвата. Но през 1943 г. такова нещо не е имало, решаваща вместо това е била лошата политика от Британската епоха\", казва Вимал Мишра, водещият учен в изследването и професор в Индийския технологичен институт в Гандинагар.Изследването показва, че регионът, засегнат от глада, всъщност е получавал повече от нормалното ниво валежи между юни и септември 1943 г. \"Бенгалският глад по всичко личи, че е причинен от други фактори, свързани поне частично с Втората световна война: малария, прекъсване на снабдяването с храна и недохранването\", сочи проучването. Военните и политически събития от този период дестабилизират икономиката на региона допълнително, особено бежанската вълна от Мианмар, тогавашна Бирма. Друг фактор е запорът на жито, което Великобритания налага на Бенгал, за да го отклони към своите войски, биещи се във войната.Носителят на \"Нобел\" за икономика Амартя Сен още през 1981 г. заявява, че Великобритания е имала достатъчно продоволствия, за да изхрани Бенгал през 1943 г., но не го прави.\"Чърчил нарочно дава заповед за отклоняване на храна за умиращите индийски цивилни към добре снабдените британски войници и дори за да презапаси продоволствията за все още окупираните гърци и югославяни\", коментира индийският политик Шаши Тарур, който е и автор на книгата \"Безславната империя: Какво британците причиниха на Индия\".Според Джанам Мукхерджи, автор на книгата \"Гладният Бенгал: Война, глад и краят на една империя\", Чърчил е таял омраза спрямо индийците, която е изиграла роля в решението му да блокира хранителни продоволствия за региона, но е преувеличено цялата вина да падне върху един-единствен човек. \"Без съмнение, колониалната администрация е атрофирала до степен на безполезност, така че голяма част от вината се дължи на цялостната политика\", допълва той.", "date": "2019.04.02", "title": "Ново изследване обвинява Чърчил за гладната смърт на 3 млн. индийци"}
{"url": "https://offnews.bg/sviat/versiata-na-ankara-balgarski-medii-sa-izopachili-dumite-na-chavushogl-700505.html", "text": " \"На приятелството ни не може да бъде навредено с подобни игри. Смятаме, че злонамерени кръгове се опитват чрез публикации в българските медии да наранят турско-българското приятелство.\" Това заяви говорителят на турското външно министерство Хами Аксой.Коментарът му е по повод скандала с изявлението на турския външен министър по повод закона за вероизповеданията в България, съобщи информационната агенция Ихляс хабер ажансъ.Както OFFNews съобщи Чавушоглу, който също бе впрегнат в пропагандната кампания на партията на Ердоган за местните избори, заяви, че Анкара е оказала натиск на София да промени закона, който бил насочен срещу мюсюлманите у нас.Премиерът Борисов поиска извинение от вицепрезидента на Турция, но не получи такова.Подчертавайки, че Турция поддържа много близки и добри отношения с България, говорителят на турското външно министерство заявява:Хами Аксой подчертава, че приятелството между Турция и България е поставено върху здрави основи и не може да му бъде навредено с подобни игри.", "date": "2019.04.02", "title": "Версията на Анкара: Български медии са изопачили думите на Чавушоглу"}
{"url": "https://offnews.bg/sviat/unishtozhavaneto-na-satelit-na-india-zastrashava-mks-700496.html", "text": "Миналата седмица Индия обяви, че успешно е взривила свой сателит чрез изстрелването на ракета от площадка на Земята. С това страната стана едва четвъртата с противосателитна система след САЩ, Русия и Китай.Това обаче води до неприятности, които до голяма степен застрашават астронавтите на борда на Международната космическа станция (МКС).НАСА съобщи, че след разрушаването на сателита, в космоса има около 400 отпадъка.По думите на ръководителя на НАСА Джим Брайдънстайн, не всички отпадъци могат да бъдат следени.Въпреки че индийския сателит е бил взривен на височина от 300 километра, а МКС се намира на 410 километра, 24 от 60 отпадъка над 10 сантиметра са достигнали значително по-голяма височина.Към този момент американските въоръжени сили преброяват обектите в космоса, за да предвидят не само сблъсък с МКС, а и със сателитите. Военните следят 23 000 обекта с размери над 10 сантиметра. Това включва около 10 000 космически отпадъка, от които близо 3000, създадени от едно и също събитие - антисателитен китайски тест през 2007 г. на 860 километра от повърхността.Според Джим Брайдънстайн рискът от сблъсък с МКС е нараснал с 44 процента, но той бързо ще намалее, поради факта, че повечето от отломките са на ниска височина и бързо ще изгорят при навлизане в атмосферата.", "date": "2019.04.02", "title": "Унищожаването на сателит на Индия застрашава МКС"}
{"url": "https://offnews.bg/politika/joncheva-pravitelstvoto-na-borisov-oblagodetelstva-firmi-koito-unish-700497.html", "text": "Правителството на Бойко Борисов нарушава закона и облагодетелства определени фирми, които унищожават българската земеделска земя. Това заяви водачът на листата на БСП за европейските избори Елена Йончева при внасянето на искане до Министерство на енергетиката за информацията за концесията за добив на въглища в Пернишкия въглищен басейн.Тя припомни, че в събота, заедно с председателя на НС на БСП Корнелия Нинова и народните представители от региона Станислав Владимиров и Любомир Бонев, е посетила Дивотино и кметът на селото е обяснил, че фирма, свързана с Христо Ковачки, унищожава земеделски земи в района.\"Хората от селото отиват, за да обработват своите ниви и установяват, че ги няма. Това са около 200 декара унищожена обработваема земя\", коментира Йончева. Тя добави, че при извършената проверка са установени чудовищни закононарушения в случая при с. Дивотино. Йончева уточни, че концесията на фирма \"Мини Открит Въгледобив\" ЕАД е изтекла на 13.08.2014 г. Според жителите на селото обаче дейността й не е прекратена и добивът се е извършвал незаконно година и половина след това.\"На 1.03.2016 г. концесията е подновена със задна дата, а това противоречи на всякаква правна логика\", каза още Йончева. Народният представител обяви, че на последното си заседание правителството \"Борисов 2\" е прехвърлило правата на старата фирма към нова, отново свързана, според хората, с Христо Ковачки. \"Новата фирма е \"Мин индъстри\" ООД, тя е с капитал 2 лв. и най-скандалното е, че прехвърлянето на правата към нея става без конкурс\", обяви още Елена Йончева. Тя коментира, че общественият натиск е голям и заради това мината е прекратила своята дейност. Земята на хората, обаче е унищожена. Кой ще я възстанови и кой ще понесе отговорност ?\", попита Елена Йончева. Крум Зарков: Концесия в България се е превърнала в мръсна дума и в символ на грабежТози случай е христоматиен пример за схемата - хора с пари помагат на една власт да се закрепи, за да върне тя услугата след това. Тук става дума за узаконяване със задна дата и позволяване на прехвърляне на фирма, която има огромни задължения към хазната\". Това заяви зам.-председателят на ПГ на \"БСП за България\" Крум Зарков.\"Това е показателно за цялата объркана политика на правителството по отношение на концесиите. На всички невероятни опити да се концесионира летище „София“, както и на цялата битка- кой да отговаря за концесиите на морските плажове. Заради всичко това- концесия в България се е превърнала в мръсна дума и в символ и синоним на грабеж“, заяви Крум Зарков. Той добави, че за всичко това левицата ще поиска повече информация и след като социалистите се запознаят с нея, ще сезират и други отговорни органи, в това число и прокуратурата. \"Много е вероятно да има данни за извършени престъпления“, допълни Зарков.", "date": "2019.04.02", "title": "Йончева: Правителството на Борисов облагодетелства фирми, които унищожават земеделска земя"}
{"url": "https://offnews.bg/sviat/filipinite-protestirat-sreshtu-stotitci-kitajski-korabi-okolo-sporen-o-700499.html", "text": "Филипинското правителство подаде дипломатически протест към Китай за присъствието на стотици китайски кораби в близост до остров в Южнокитайско море, управляван от Филипините, предава Си Ен Ен.Около 275 китайски кораба и лодки са били забелязани тази година около остров Титу, известен също като остров Паг-аса във Филипините, казва Джейсън Рамон, който отговаря за публичните дела на западната команда на филипинските военни.Говорителят на въоръжените сили Едгард Аревало предупреди, че е трудно да се определи количествено колко кораби се намират във всеки един момент, тъй като китайските кораби „идват и отплават“ от района.Президентът на Филипините Салвадор Панело каза, че от столицата на Филипините Манила имат няколко въпроса към Пекин, свързани с наличието на толкова много кораби.По думите му той би ги попитал дали признават този факт. Ако да, защо го правят. „Учтиво ще ги помолим да не го правят“, посочва Панело.Посланикът на Китай във Филипините Джао Джианхуа казва, че Пекин се опитва да провери колко кораби са около Титу.Самият остров Титу е част от веригата острови Спратли, която е група острови и рифове в Южнокитайско море, за които съществува териториален спор между няколко държави.От няколко години насам Китай е започнал да строи сгради и пристанища там.Депутат от опозицията в Филипините Гари Алеяно казва в събота, че администрацията не трябва да позволява на Китай да установи дългосрочно присъствие около Титу.", "date": "2019.04.02", "title": "Филипините протестират срещу стотици китайски кораби около спорен остров"}
{"url": "https://offnews.bg/sviat/nameriha-22-kilograma-plastmasa-v-trup-na-bremenen-kashalot-v-italia-700501.html", "text": "Труп на бременен кашалот бе намерен в Сардиния, Италия миналата седмица, след като бе изхвърлен от водата на брега.От Министерството на околната среда в Италия съобщават, че в стомаха на морския бозайник са намерени 22 килограма пластмаса и мъртъв плод.Пред Си Ен Ен Лука Биттау, президент на групата „SeaMe”, казва, че в тялто са намерени торби за боклук, риболовни мрежи, кабели, тръби, торба в течност за перални машини и др. Все още те идентифицират марките и баркода на продуктите, намерени в стомаха на кашалота.Съобщава се още, че плодът е бил в напреднал стадий. Животното е било около 8 метра.Причината за смъртта ще бъде известна след хистологични и токсикологични изследвания, проведени от ветеринарни лекари в Падуа, Северна Италия.Серхио Коста, италианският министър на околната среда, заявява във Фейсбук пост : \"Има ли все още хора, които казват, че това не са важни проблеми? За мен те са и те са приоритет.\"„През последните години използвахме „комфорта“ на обекти за еднократна употреба по безгрижен начин и сега плащаме последствията. Всъщност животните, преди всичко са тези, които ги плащат“, продължава той.Коста се позова на неотдавнашното одобрение от Европейския парламент на закон, забраняващ до 2021 г. широк спектър от пластмасови изделия за еднократна употреба , като сламки, прибори за хранене и др.\"Италия ще бъде една от първите страни, които я прилагат\", обещава той и добавя, че войната срещу пластмасата за еднократна употреба е започнала и няма да се спре до тук", "date": "2019.04.02", "title": "Намериха 22 килограма пластмаса в труп на бременен кашалот в Италия"}
{"url": "https://offnews.bg/ikonomika/birnitcite-veche-pochnaha-proverki-za-novite-kasovi-aparati-700502.html", "text": "Инспекторите на НАП започнаха проверки в търговските обекти за спазването на последните изисквания към касовите бележки и подаването на данни за продажбите. От вчера всяка регистрирана по ДДС фирма, която не използва софтуер за управление на продажбите трябва да отпечатва на касовите си бележки QR код, а фискалното устройство да изпраща данни в НАП за всеки фискален бон в реално време.Нерегистрираните по ДДС имат срок до края на юни, а използващите софтуер за продажбите до края на септември, в който да приведат дейността си в съответствие с новите правила.Потребителите вече могат да проверят дали касовата им бележка е истинска с обновеното мобилно приложение на НАП, достъпно безплатно за устройства с операционни системи IOS и Андроид. Приложението позволява и регистрация на фискални бонове в лотарията на НАП с голяма награда 50 000 лв.До момента 135 000 фискални устройства и принтери вече отговарят на новите изисквания, като броят им е дори по-голям от първоначалните очаквания, допълват от НАП.", "date": "2019.04.02", "title": "Бирниците вече почнаха проверки за новите касови апарати"}
{"url": "https://offnews.bg/futbol/nova-portcia-zdravi-derbita-prez-tazi-sedmitca-700498.html", "text": "Футболната седмица ще ни предложи две ударни дербита между Лудогорец и ЦСКА, които ще се състоят в Разград. \"Зелените\" приемат \"армейците\" в сряда в 1/4-финален сблъсък за Купата на България. Три дни по-късно е време и за двубой от Първа лига. Преди него разградчани са лидери с 3 точки аванс пред \"червените\".През седмицата има междинни кръгове в Италия, Англия и Испания, но все пак големите мачове са насрочени за събота и неделя.В испанската Ла Лига Атлетико Мадрид има малък шанс да се върне в борбата за титлата. \"Дюшекчиите\" гостуват на Барселона и единствено победа на \"Камп Ноу\" ще ги остави в играта. Срещата е в събота от 21:45 часа българско време и . Преди това каталунците ще имат тежко гостуване тази вечер на Виляреал.Треньорът на Реал Мадрид Зинедин Зидан пък е изправен пред първото по-сериозно изпитание след завръщането си на \"Сантиаго Бернабеу\". Утре от 22:30 часа \"белия балет\" гостува на Валенсия, който се бори със зъби и нокти за позиция в Топ 4 в края на сезона. В събота столичани домакинстват на Ейбар от 17:15 часа.В английската Висша лига ще се изиграят няколко отложени мача. Вниманието е насочено основно към Манчестър Сити и Ливърпул, които се борят с всичка сила за титлата. За \"гражданите\" предстои домакинство на Кардиф, докато за мърсисайдци гостуване на Саутхямптън. Днес пък Юнайтед гостува на намиращия се в много добра форма напоследък Уулвърхемптън.В италианската Серия А е време за епичното дерби между Ювентус и Милан. Торинци няма да могат да разчитат на контузената си звезда Кристиано Роналдо. От своя страна \"росонерите\" имат само загуби на \"Алианц Стейдиъм\" – 10 от 10 (плюс двете за Купата). Мачът е много по-важен за възпитаниците на Дженаро Гатузо, тъй като се борят с Интер, Лацио, Аталанта, Рома и Сампдория за място в четворката. .", "date": "2019.04.02", "title": "Нова порция здрави дербита през тази седмица"}
{"url": "https://offnews.bg/politika/petkov-borisov-lazhe-i-spekulira-za-dolna-mitropolia-700504.html", "text": "Министър-председателят Борисов трябва да има някаква мярка в цинизма и лъжата. След като преди години закри Военното училище, сега с предизборна цел е цъфнал в Долна Митрополия, за да уверява как ще го разкрие. Това заявява лидерът на АБВ и бивш вътрешен министър Румен Петков по  че до 6 май ще бъде възстановено Висшето военновъздушно училище в Долна Митрополия. Днес той е отишъл в Долна Митрополия, за да лъже и да спекулира, след като десет години носи отговорност за управлението и на страната, и за законодателните инициативи в сектора „Сигурност“ и за нелепите решения, свързани с военнообразователната система на България, коментира още Петков. Един път, по моя инициатива и на депутата тогава Васил Антонов, военновъздушното училище беше много ясно разписано в закона като същностен елемент от военнообразователната система на страната. След това Борисов и компания закриха военновъздушното училище, загърбиха българската авиация, оставиха я на земята за прашасва, а днес с предизборни цели, грубо и спекулантски, лъжат и достойните и честни офицери и сержанти от военновъздушните сили на страната, и гражданите, като цяло. Аз мисля, че ние, българите, сме достатъчно лъгани от Борисов и компания, за да се подведем сега по този му циничен и отчаян ход да хвърли прах в очите на достатъчно изстрадалата българска авиация, заявява още Румен Петков.", "date": "2019.04.02", "title": "Петков: Борисов лъже и спекулира за Долна Митрополия"}
{"url": "https://offnews.bg/tenis/andi-mari-otnovo-e-s-raketa-v-raka-video-700503.html", "text": "Бившият световен номер 1 в мъжкия тенис Анди Мъри, който претърпя операция за смяна на тазобедрената става публикува .Британецът написа под клипа \"Начало е\", което недвусмислено говори за категоричните му намерения да опита да се върна на корта.Мъри почти не участва в турнири в продължение на две години, а на по време на тазгодишното Открито първенство на Австралия през сълзи съобщи, че слага край на състезателната си кариера.Той все пак си остави вратичка, че може за последно да се пусне на тазгодишния Уимбълдън. Това, обаче, никак няма да е лесно.Единствено легендата на двойки Майк Брейън се е завръщал на корта след подобна контузия. В събота той и брат му Боб Брайън триумфираха на турнира от сериите Мастърс 1000 в Маями, спечелвайки титла №118 от ATP на двойки.", "date": "2019.04.02", "title": "Анди Мъри отново е с ракета в ръка (видео)"}
{"url": "https://offnews.bg/obshtestvo/oblachno-dazhd-v-planinskite-rajoni-700469.html", "text": "Днес ще е облачно в западната половина на страната. Там, главно в планинските райони ще превали дъжд. Ще духа слаб, в Дунавската равнина и източните райони до умерен североизточен вятър и с него ще проникне по-студен въздух, показва прогнозата за времето на НИМХ.Минималните температури ще бъдат между 2° и 7°, максималните - между 14° и 19°, в Североизточна България и по Черноморието 11°-13°. Над Черноморието ще има временни увеличения на облачността, по-значителни над южната част. Ще духа до умерен североизточен вятър. Максималните температури ще са 11°-13°. Температурата на морската вода е 10°-11°. Вълнението на морето ще бъде 3-4 бала.", "date": "2019.04.02", "title": "Облачно, дъжд в планинските райони"}
{"url": "https://offnews.bg/bojni/kobrata-zapochva-bitka-za-vrashtane-na-otnetia-litcenz-700471.html", "text": "Официален протест от щаба на Кубрат Пулев е бил изпратен до Атлетическата комисия на щата Калифорния срещу решението лицензът му да бъде прекратен на негова територия. Това се случи миналата седмица заради оплакването от сексуално посегателство срещу него на репортерката Джени Равало, известна още като Суши.Новината е на изданието bulgarica.com, което е за българите в американския щат и чийто главен редактор Евгени Веселинов следеше всяка стъпка на Кобрата по време на престоя му в Коста Меса за мача с Богдан Дину.Сега пред изданието мениджърът Ивайло Гоцев, който работи с българския боксьор, разкрива, че официалното писмо е факт. \"Скоро текстът ще стане факт публично, така както направи Глория Олред, адвокатката на Равало\", сподели Гоцев пред изданието.На 14 май е изслушването пред комисията, а според импресариото дотогава от щаба на българина ще продължат активността си по случая.Междувременно румънецът Дину, който иска служебна победа срещу Кобрата, заяви, че е готов за нов мач с българина.", "date": "2019.04.02", "title": "Кобрата започва битка за връщане на отнетия лиценз"}
{"url": "https://offnews.bg/izvan-terena/razsledvat-vrataria-na-anglia-sled-sbivane-v-bar-video-700490.html", "text": "Вратарят на Евертън и английския национален отбор Джордан Пикфорд се замеси в сериозен бой, кадри от който бяха разпространени в интернет пространството.Стражът е заснет да участва в свадата на улицата в родния си град Съндърланд. Кадрите са след победата на Евертън над Уест Хям с 2:0 в събота.Медиите в Англия твърдят, че Пикфорд е бил провокиран от фенове Нюкасъл, които дълго време са подхвърляли обиди към него и приятелката муСкандалът набра сериозна сила на Острова за броени часове. От Евертън излязоха с изявление, че ще разследват случая.\"Клубът е запознат със случилото се с един от нашите играчи. Ще опитаме да разберем причината за това\", написаха мърсисайдци.", "date": "2019.04.02", "title": "Разследват вратаря на Англия след сбиване в бар (видео)"}
{"url": "https://offnews.bg/futbol/treniorat-na-atletiko-madrid-poluchava-naj-visokata-zaplata-700474.html", "text": "Треньорът на Атлетико Мадрид Диего Симеоне е най-високоплатеният в света, показва проучване на \"Франс Футбол\". Чоло получава от \"дюшекчиите\" по 41 милиона евро на сезон.Аржентинецът е начело на Атлетико от 2011 година, а договорът му беше подновен през февруари до лятото на 2022 година.Най-добре платеният футболист в света също е аржентинец. Това е звездата на Барселона Лионел Меси, който изкарва по 130 милиона евро от заплати, спонсорски договори, бонуси и други източници.Най-бързите пари пък е изкарал бившият нападател на Арсенал Тиери Анри. За два месеца начело на Монако легендарният бивш нападател на Арсенал е получил 25,5 милиона евро. Той беше уволнен, а мястото му зае Леонардо Жардим.", "date": "2019.04.02", "title": "Треньорът на Атлетико Мадрид получава най-високата заплата"}
{"url": "https://offnews.bg/obshtestvo/testvat-dva-vida-ogranichiteli-po-grafa-vmesto-perkite-slagat-i-kashp-700520.html", "text": "Какви ограничители ще сменят перките на акули по Графа ще стане ясно до 13 април. Два вида - колчета и кабърчета ще бъдат монтирани на столичната улица пробно, преди да се вземе окончателното решение. Това стана ясно днес след заседание на експертния съвет към НАГ. Специалистите искат и \"Зелени система\" да предложат вариант за кашпи с зеленина, като евентуален допълнителен елемент между ограничителите.Общината няма да плаща за демонтажа на водната стена, определена от гражданите като \"надгробна плоча\", обясни пък кметът Йорданка Фандъкова. Междувременно стана ясно, че собственици на търговски обекти по Графа се канят да заведат колективен иск към общината, заради по време на дългия ремонт на \"Граф Игнатиев\". Имат право да се обърнат към съда, коментира зам.-кметът по транспорт Дончо Барбалов.Търговците преговаряха за обезщетения, но по думите на Барбалов \"искът е за сериозна сума, която няма как да бъде платена с еднолично решение на никого в общината. ", "date": "2019.04.02", "title": "Тестват два вида ограничители по Графа вместо перките, слагат и кашпи със зеленина"}
{"url": "https://offnews.bg/obshtestvo/vrabchev-se-vidia-v-chudo-valiat-oferti-za-statuiata-na-bojko-sas-sve-700477.html", "text": "Вече има желаещи да закупят статуята на Бойко Борисов, която вчера се появи за няколко часа на площад „Гарибалди” в столицата. Това заяви авторът ѝ Андрей Врабчев пред бТВ. Произведението беше премахнато само няколко часа, след като стана атракция в центъра на София и предизвика еуфория в социалните мрежи.Стъклопластовият Бойко е висок три метра и тежи 40 килограма. В дясната си ръка държи ножица, а в лявата три книги, едната с надпис БКП.Авторът заяви, че логото върху паметника „ББ” неслучайно наподобява на емблемата на Супермен. От тонклона в статуята звучи музикален микс на любима песен на премиера \"Батальонът се строява\" с негови популярни реплики.Скулпторът заяви, че очите на премиера светят, защото е създаден преди две години, когато популярност придоби паметникът на Цар Самуил.Врабчев заяви, че отдавна е избрал пл. „Гарибалди” за „премиерата” на своята скулптура, защото той е малък и уютен, а ремонтът на емблематичната улица „Граф Игнатиев” е бил само допълнение към идеята му.", "date": "2019.04.02", "title": "Врабчев се видя в чудо: Валят оферти за статуята на Бойко със светещите очи"}
{"url": "https://offnews.bg/temida/lozan-panov-ne-e-narushil-nezavisimostta-na-apelativnia-spetcsad-resh-700524.html", "text": "Инспекторатът към Висшия съдебен съвет прекрати проверката си срещу председателя на Върховния касационен съд (ВКС) Лозан Панов.Проверката трябваше да установи дали Панов е накърнил престижа на съдебната власт и независимостта на апелативния спецсъд, като е назначил проверка на делата по мерките за неотклонение на обвинените за подкуп бивша кметица на столичния район „Младост“ Десислава Иванчева и заместничката ѝ Биляна Петрова.Проверката е приключила на 20 март. Изготвен е доклад, съдържащ становище за липса на достатъчно данни за извършени нарушения, а на 1 април инспекторатът е взел решение за прекратяване на проверката.Председателят на ВКС беше проверен заради писмо на съдии от апелативния спецсъд, в което те се оплакаха, че Панов е изисквал делото за проверка, преди те да са се произнесли окончателно за това да Иванчева и Петрова трябва да останат в ареста.Съдиите поискаха ВСС да каже дали по този начин Панов не е нарушил независимостта им.Срещу изисканата от Панов проверка се обявиха и от прокуратурата, като трима прокурори безпрецедентно поискаха председателят на апелативния спецсъд Георги Ушев да не дава материалите на тримата съдии, изпратени от Панов.В същото време проверката откри, че Ушев е ходил в кабинета на съдията по делото срещу Иванчева Иво Хинов и е настоял то да се изпрати бързо на втора инстанция, за да се произнесат за ареста ѝ. За целта в апелативния спецсъд бе образувано дело без да бъде спазен 7-дневният срок, предвиден в Наказателно-процесуалния кодекс.Постановеното от Хинов пускане от ареста беше спряно само няколко часа по-късно и заради това Панов поиска ВСС да накаже Ушев, но съдийската колегия отказа. В момента Панов обжалва това решение пред ВАС.", "date": "2019.04.02", "title": "Лозан Панов не е нарушил независимостта на апелативния спецсъд, реши инспекторатът на ВСС"}
{"url": "https://offnews.bg/obshtestvo/startira-bitkata-s-karlezhi-i-komari-v-stolichnite-gradini-700479.html", "text": "Започва поетапна обработка на зелените площи срещу кърлежи, комари и гризачи в София.Пръскането ще се провежда по предварително съгласуван график и ще обхване общинските зелени площи на територията на цялата община. Извън площите, които са обхванати в графика, при постъпили сигнали от граждани, се предвижда и допълнителна обработка на общински зелени площи, съобщи Столична община. Предстоящите за непосредствено третиране терени ще се обозначават от фирмите - изпълнители с информационни табели, в които е посочен вида обработка, вкл. използвания препарат, карантинен период, фирмата изпълнител и телефон за контакт. Напомняме, че задължителните годишни обработки са: трикратна обработка срещу комари, в т.ч. 1 ларвицидни през март-април, и при необходимост допълнителни ларвицидни през април-май и 2 имагоцидни – юни-юли, август - септември; двукратна обработка срещу кърлежи през април-май и август-септември; еднократна обработка срещу бълхи през юни-юли; двукратна обработка срещу гризачи през м. март-април и септември-октомври.График за изпълнение на обработките се публикува на и на видно място в районната администрация. Графиците са валидни при благоприятни климатични условия за всички обработки и при ниско (окосена) трева за кърлежите и бълхите. Обработките се извършват рано сутрин до 10.00 часа, а срещу комари късно вечерта след 20.00 часа.Специализиран контрол ще се осъществява от експерти на Столичната РЗИ.", "date": "2019.04.02", "title": "Стартира битката с кърлежи и комари в столичните градини"}
{"url": "https://offnews.bg/politika/rumen-petkov-bsp-e-obrechena-na-samota-700476.html", "text": "Ръководството на БСП не пожела да се формира силен ляв формат, който да помете ГЕРБ. Нежеланието да се води диалог обрича на БСП на самота. Включително за предстоящите местни избори, заяви лидерът на АБВ Румен Петков пред БНТ. Той определи като \"несериозни\" претенциите на БСП към името на предизборната коалиция, с която АБВ ще се яви на изборите - \"Коалиция за България\". Председателят на малката лява партия заяви, че оспорваното от БСП име, е дадено на АБВ и нейн партньор, който е част от предизборното обединение от шест партии.Той добави, че АБВ е сред основателите на Коалиция за България и вземането на името за предстоящия вот е осъзнат избор.Според Румен Петков БСП не е успяла да извлече ползи от \"Апартаментгейт\" и че скъсяването на разликата с ГЕРБ се дължи на срива на партия ГЕРБ.", "date": "2019.04.02", "title": "Румен Петков: БСП е обречена на самота"}
{"url": "https://offnews.bg/sviat/zaharieva-zamina-za-sreshta-na-nato-v-sasht-700480.html", "text": "Вицепремиерът и министър на външните работи Екатерина Захариева заминава на посещение в САЩ. Освен че ще проведе двустранни срещи, тя ще участва в среща на министрите на външните работи от НАТО, съобщават от МВнР.Първите дипломати на страните-членки от Алианса ще се съберат на 3-4 април 2019 г. на форум във Вашингтон, на който ще бъде отбелязана и 70-ата годишнина от създаването на НАТО. Ще бъдат обсъдени конкретни актуални теми от сигурността, сред които състоянието на сигурността в Черно море, отношенията с Русия и съдбата на Договора за унищожаване на ракетите с малък и среден обсег, нетрадиционните предизвикателства като хибридни и кибер-войни, ролята на НАТО в борбата с тероризма.Срещата на външните министри от НАТО ще бъде председателствана от генералния секретар на алианса Йенс Столтенберг, а домакин на събитието е държавният секретар на САЩ Майкъл Помпео. На срещата ще участва и Република Северна Македония.Програмата на посещението на министър Захариева предвижда и двустранни срещи във Вашингтон с Питър Наваро, специален помощник на президента на САЩ и директор на Офиса по въпросите на търговията и индустрията, с главния прокурор и секретар по правосъдието Уилям Бар, с председателя на Комисията по вътрешни работи в Сената Рон Джонсън и с Майкъл Маккол, заместник-председател на Комисията по външни работи в Камарата на представителите на Конгреса.", "date": "2019.04.02", "title": "Захариева замина за среща на НАТО в САЩ"}
{"url": "https://offnews.bg/leka-atletika/tijnejdzhari-ot-etiopia-izumiha-s-vanshnia-si-vid-700473.html", "text": "През отминалия уикенд в Дания се проведе световното първенство по крос кънтри. То стартира с надпреварата за атлети под 20 години, което важеше и за европейската титла. Тя беше спечелена от норвежец, финиширал едва 12-и при тоталната доминация на представители на Африка.Двама участници от Етиопия обаче предизвикаха всеобщото любопитство, пише Спортал. Това са показаните на снимката Гетнет Йетвале и Динкалем Айеле, които според представените документи са родени през декември 2000 година. Айеле завърши 11-и, докато връстникът му даде 21-во време.Видът им обаче предизвика сериозни съмнения, че наистина са тийнейджъри и върна спомена за сънародничката им Гирмавит Гебризихар, която спечели бронз на 5000 метра на световното за младежи през 2018 година, като беше записана като 16-годишна, макар визията й да сочеше друго.", "date": "2019.04.02", "title": "Тийнейджъри от Етиопия изумиха с външния си вид"}
{"url": "https://offnews.bg/analizi-i-komentari/goliat-tcar-na-koruptciata-dazhe-ne-se-sveni-che-mu-se-vizhdat-sramot-700478.html", "text": "А сега какво – ние, професорите, доцентите, асистентите ще продължаваме ли да разказваме теорията на борбата с корупцията, ще анализираме ли обилно и обстойно нормативната уредба и архитектурата на системата за противодействие на това огромно зло?Докато в същото време първите борци с корупцията (според техните постове и позиции) ще са нейният авангард?Докато няма никаква, дори елементарна политическа воля за борба с корупцията.Докато корупционерите даже не смятат корупционерството си за корупция и наричат себе си почтени хора.Докато когато им говорят за техните корупционни дела, те казват цинично, че не искат да падат на подобно битово ниво.Докато студентите ни питат защо е все по-голяма ножицата между теорията на борбата с корупцията и практиката на тази борба?Нееее, тук не можем да се измъкваме с баналната шега, че на теория между теория и практика разлика няма, но на практика има.Най-добре е изобщо да спрем с тези лекции! Няма смисъл, само се излагаме като ги четем. Защото като не назоваваме нещата и корупционерите с истинските имена, ние се превръщаме в лицемери и подлеци, в манпулатори и страхливци, в демагози и лъжци.Студентите виждат и знаят всичко. Те понякога дори не задават въпросите, чиито отговори ние спестяваме в лекциите си. Те знаят, че царят е гол. Всички знаем, че той е гол. Но си траем.Не напразно в приказката едно дете извиква, че е царят е гол. Защото само то с неподправената си искреност и младенческа наивност казва истината. Останалите се правят на утрепани, мълчат си, защото е здравословно и защото няма пък те да оправят света, я…А голият цар на корупцията даже не се свени, че му се виждат срамотиите. Дори все по-брутално ни ги демонстрира, гордее се с тях, опипва си ги самодоволно и смята, че у нас така е било, така е и така ще бъде… Понеже е случил на народ.Б. ред. - Мнението на проф. Слатински е от профила му във фейсбук.", "date": "2019.04.02", "title": "Голият цар на корупцията даже не се свени, че му се виждат срамотиите"}
{"url": "https://offnews.bg/futbol/po-15-000-leva-obeshtavat-v-tcska-za-dve-pobedi-nad-ludogoretc-700472.html", "text": "Рекордни премии ще вземат играчите на ЦСКА при постигане на две победи над Лудогорец в Разград през тази седмица, твърди \"Меридиан Мач\".Двата тима се изправят два пъти един срещу друг, като първият двубой е в сряда от четвъртфиналите за Купата на България, а след това им предстои и мач от първенството. При определени обстоятелства ЦСКА дори може да се окаже и лидер в първенството.Ръководството на \"армейците\" смята, че сега е моментът да бъде нанесен удар върху Лудогорец, който не е много убедителен в последните си мачове, а наскоро настъпи и треньорска смяна. С премиите шефовете от \"Българска армия\" искат да накарат всички да играят на предела на възможностите си.В Лудогорец също осъзнават важността на двата мача, но предвидените премии са наполовина. Един успех на момчетата на треньора Стойчо Стоев в мача за първенството ще отдалечи Лудогорец на шест точки пред ЦСКА и на практика ще предреши изхода на битката за титлата.", "date": "2019.04.02", "title": "По 15 000 лева обещават в ЦСКА за две победи над Лудогорец"}
{"url": "https://offnews.bg/112/mule-se-useti-navreme-i-predotvrati-telefonna-izmama-700475.html", "text": "Айтозлия се усети в последния момент, че го ползват за \"муле\" в телефонна измама и сам сигнализира в полицията за нея. Случаят е описан в сводката на МВР-Бургас.Вчера около 16.15 ч. във Второ Районно управление - Бургас е получено съобщение от 70-годишен бургазлия за това, че 64-годишната му съпруга малко по-рано била измамена по схемата \"оказване на съдействие на полицейски служители при задържане на телефонни измамници\", като към изтеглените си спестявания от 3000 лв. добавила и наличните им пари в размер на 2700 лв.Жената заминала за Айтос, където според уговорката трябвало да се предаде паричната сума.В близкия град възрастната жена е потърсена от 36-годишен айтозлия, който бил нает от непознат мъж за превоз на стоки до Букурещ, Румъния. След като бургазлийката му дала парите, мъжът се усъмнил, че пенсионерката е жертва на телефонна измама и че той е в ролята на \"муле\". Затова сигнализирал в Районно управление - Айтос.По случая е образувано досъдебно производство.", "date": "2019.04.02", "title": "Муле се усети навреме и предотврати телефонна измама"}
{"url": "https://offnews.bg/obshtestvo/afis-nad-34-ot-balgarite-v-es-shte-se-varnat-sreshtu-zaplata-ot-1500-700491.html", "text": "Почти всеки трети българин (29%) с настоящ адрес в България лично е работил в друга страна от ЕС или има роднини, които работят или са работили там през последните 5 години.Това съобщи Афис въз основа на данни от национално проучване проведено от 22-26 март сред 1010 души в 101 гнезда. Тези данни показват, че делът на хората, за които Европа не е само розова мечта или аргумент в спорове в социалните мрежи, а пряк житейски опит. Той далеч надхвърля вниманието, което му отделят медиите, институциите, партиите и дори нашите представители в Европейския парламент. Вие лично или друг член на Вашето домакинство работили ли сте през последните 5 години в страни от Европейския съюз?Да, един 18,9%Да, двама 6,8%Да, трима 1,7%Да, четирима 1,3%Да, повече от четирима 0,3%Не 67,6%Без отговор 3,4%От това следва, че сумарно близо една трета от пълнолетното население временно или за постоянно са се пласирали на широкия европейски трудов пазар. Образно казано, те стоят с двата крака от двете страни на границата и според конюнктурата в дадена година, сезон и месец значителна част от тях се намират или отсам, или оттатък, в Европа.Споделеният опит сред роднини, връстници и приятели има силен ефект върху личните интереси и мотиви. При хората в трудоспособна възраст картината е следната: сред тези, които имат един член на семейството, който е работил в ЕС, 53% възнамеряват да емигрират към ЕС за постоянно (27%) или временно (26%), а 12% се колебаят; при онези с двама или повече такива членове на домакинството, намерението да последват примера им се срещат още по-често и в по-категорична форма – общо 61% възнамеряват да емигрират, от които 35% за постоянно.Сред споменатите в началото 29% „европейски българи“, над 28.7% (т.е. 9% от всички пълнолетни граждани) лично са работили в Европа, но в момента се намират у нас. Това значи, че нетният поток все пак е навън – по-малък брой се връщат, отколкото мигрират периодично.Как изглежда профилът на „Европейска България“? Въпреки разпространената у нас представа, че става дума за „сивото вещество“ на нацията, това е само половината истина. Например, ако хората без роднини, работещи в Европа сред българския етнос са 71%, сред малцинствата те са само 41% (при помаците), 49% (при ромите) и 54% (при турците). Парадоксално, но „най-европеизираните“ българи на практика са ромите, българомохамеданите и турците. Затова освен „мозъците“, има и далеч по-голям отток на „ръце“ към трудовия пазар в ЕС. Членове на българските домакинства, които работят в други страни на ЕС:Българи 28,9%Българи-мюсюлмани (помаци) 59,5%Роми 50,9%Турци 45,9% От горните числа следва, че 33% спрямо 6 милиона пълнолетно население, т.е. 2 милиона всъщност живеят в ЕС. Реално, нашето общество не знае колко негови членове има в страната през дадена година или месец. Националната статистика има възможност да набира данни само за регистрирани на постоянен адрес, а хората, работещи в чужбина рядко имат мотив да заявяват дерегистрация пред местните власти, а често не се регистрират и на чуждестранните си адреси. Данни на Евростат, които сумират национални статистики за пребиваващите граждани на едни страни-членки в други, сочат, че българите в ЕС са около 900 хиляди; други данни от експертен тип (оценки на нашите посолства в ЕС) вдигат това число над два пъти – до 2.1 милиона. Данните, получени от АФИС по косвен път, чрез роднините, са по-близо до числото на МВнР.Вярното отчитане на „европеизираните българи“ радикално променя официалните статистически пропорции между икономически активни и неактивни, между производители и потребители, между гласуващи и негласуващи, между внасящи във фонда за безработица и ползващи неговите компенсации, между работещи и пенсионери, между свободна и заета работна ръка, между събирани и укривани данъци, между отглеждащи и неотглеждащи деца.Например в медиите периодично се появяват предупреждения за недостиг на около 200 хиляди работници. То е и вярно, и невярно. Ако дори само споменатите 9% от пълнолетното население, които са се върнали и вероятно пак ще бъдат „в движение“, останат за постоянно, то ще говорим за излишък на трудов ресурс, защото представляват 480 хиляди души. Всъщност става дума за недостиг на труд не изобщо, а на евтин труд, който би бил запълнен при по-добро заплащане. Въпросът е, дали освен дърветата, нашето общество вижда гората. 9% повече работещи при прочие равни условия означава добавка към БВП в размер на 9.7 млрд. лв. За сравнение, често цитираните репатрирани доходи на емигранти възлизат само на 2.4 млрд. лв. за 2018 г. Също за сравнение, сумата, необходима за връщане на необлагаемия минимум, е около 2 млрд. лв. Целият бюджет за социално подпомагане, около който наскоро имаше остри сблъсъци на интереси и идеологии, представлява около 3.5 % от държавния, т.е. едва около 1.5 млрд. лв. А 42% от пълнолетното население, представлява 2.5 милиона души – число, доста близко до целия трудов потенциал в момента (3.2 млн.), и едно увеличение на демографския потенциал с около 80%.При какви условия „европеизираните българи“ биха избрали да работят отново в България? Първият фактор е цената на труда. Според Вас, колко би трябвало да заработва месечно българският емигрант в Европа у нас, за да се върне за постоянно в България?Поне 1000 лв. 16,5%Поне 1500 лв. 34,1%Поне 2000 лв. 28,6%Поне 2500 лв. 13,2%Повече от 3000 лв. 4,4%Не би се върнал само заради по-високи доходи 3,3%Ако се проследят тези величини според личния семеен доход на респондента, се наблюдава положителна корелация в съотношение приблизително две към едно. Иначе казано, удвояване на заплатите в обозримо бъдеще би увеличило предлагането на труд в страната, максимум до около 4 милиона души (колкото беше през 1989 г.). Когато работодатели твърдят, че има недостиг на евтина работна ръка, с отсъствието си работниците казват същото по друг начин – има излишък на неефективно инвестирани капитали, които биха се изчерпили, ако реално компенсират труда.Що се отнася до останалите фактори, влияещи на емиграцията, те по-скоро я отслабват. Запитани „Какво Ви показва вашият опит и този на вашите роднини: Нашият гражданин получава ли за еднакъв труд еднакво заплащане с това на европейските гражданин?“, 81% отговарят, „по-често получават по-малко“. 14% отговарят, че „най-често няма разлика“, а само 2% – че „по-често получават повече“.Независимо от провъзгласения принцип – за равен труд – равно заплащане, като се премества в друга страна, индивидът губи огромен дял от своя социален капитал – статус, контакти, възможност да отстоява интересите си на местен език, членство в профсъюзи, семейна подкрепа и т.н. Той по-същество е дискриминиран и затова има по-малка възможност да „се пазари“ за по-добра цена на своята работна сила. Именно този дъмпинг на цената на труда го прави привлекателен за работодателя в страната-приемник. Към това трябва да прибавим и невъзможността емигрантите да ползват собственото жилище. Наемите отнемат 20-40% от техния разполагаем доход в страната-приемник. Нещо повече, нито емигрантът, нито чуждият работодател използват в пълна степен качеството на стоката „работна сила“. Запитани, „Работата, която върши там (Вашият роднина), съответства ли на неговото образователно ниво?“, 59% отговарят, че тя изисква по-малко образование, 34% – че съответства на неговото образование и само 4% – че надхвърля неговото образователно ниво.От това следва, че е много нисък делът на случаите, когато трудовият емигрант разгръща своите способности на европейски простори. Очевидно по-благоприятната социална среда и кариерата не са сред главните мотиви за трудовата емиграция. ", "date": "2019.04.02", "title": "АФИС: Над 34% от българите в ЕС ще се върнат срещу заплата от 1500 лв."}
{"url": "https://offnews.bg/obshtestvo/ima-koj-da-vi-nakazhe-boetc-izliza-na-protest-pred-ms-700485.html", "text": "Гражданското обединение БОЕЦ организира протест пред Министерски съвет под наслов \"Има кой да ви накаже\". Събитието е насрочено за четвъртък от 16 часа.Насловът на акцията е заимстван от репликата на Цветан Цветанов в последното издание на тв предаването \"Панорама\", в което той заяви \"няма кой да ме накаже\".Според БОЕЦ вече е станала ясна \"цялата брутална схема по която КОНПИ и шефа ѝ Пламен Георгиев, заедно с НАП \"изпират\" и осигуряват безнаказаност за Цветан Цветанов, уличен в укриване на доходи, данъчни и финансови измами за над 500 000 лева\".От БОЕЦ декларират и следните цели на протеста: Отстраняване на Борисов и мафиотското му правителство, отстраняване на главния прокурор Сотир Цацаров, отстраняване на шефа на КПКОНПИ Пламен Георгиев, отстраняване на Борислав Сарафов, както и повдигане на обвинения и арест на Цветан Цветанов, с цел възпрепятстване на извършването на други престъпления, укриване и унищожаване на документи и доказателства и възпрепятстване на разследването чрез натиск и влияние върху свидетели.", "date": "2019.04.02", "title": "Има кой да ви накаже!: БОЕЦ излиза на протест пред МС"}
{"url": "https://offnews.bg/sviat/sasht-spria-dostavkite-na-oborudvane-za-turskite-iztrebiteli-f-35-700470.html", "text": "САЩ спират временно доставките на Турция на оборудване за самолетите F-35.Това е първата конкретна стъпка на Вашингтон срещу плановете на Анкара да се сдобие с руските противоракетни системи С-400. За преговорите на Турция и Русия за покупката на руските зенитни системи стана ясно през ноември 2016 г.Американските власти дадоха ясно да се разбере, че придобиването на руското въоръжение неизбежно ще се отрази на военното сътрудничество между Турция и Съединените щати. В началото на март Реджеп Ердоган заяви, че сделката за системата С-400 с Русия е финализирана и няма да се променя.Докато Турция не вземе еднозначно решение да се откаже от купуването на руски С-400, действията по поддръжката на бойната готовност на турските F-35 се прекратяват, заяви подполковник Майк Андрюс от Пентагона.", "date": "2019.04.02", "title": "САЩ спря доставките на оборудване за турските изтребители F-35"}
{"url": "https://offnews.bg/sviat/polski-evangelistki-sveshtenitci-goriha-knigi-za-hari-potar-i-vampiri-700492.html", "text": "Полски свещеници от евангелистката група SMS from Heaven гориха книги, сред които такива от поредицата за момчето магьосник Хари Потър и за вампири и върколаци \"Здрач\", съобщи Independent. Свещениците изгориха десетки книги и предмети, сред които статуи на слонове, африканска маска и розов чадър.От групата обявиха, че акцията в полския град Кошалин е в знак на протест срещу магьосничеството и вещиците.\"Подчиняваме се на словото\", обявиха от групата, цитирайки текстове от Библията, насочени срещу магията и астрологията. Според много евангелистки групи книгите за магьосника Хари Потър увреждат децата. Някои дори смятат, че описаната в поредиците борба срещу черния магьосник Волдемор е свързана със сатанизма. Книги от поредицата за Хари Потър са горени поне шест пъти в САЩ от 2001 г. досега. ", "date": "2019.04.02", "title": "Полски евангелистки свещеници гориха книги за Хари Потър и вампири"}
{"url": "https://offnews.bg/politika/plamen-georgiev-vsichko-sam-obiasnil-za-terasata-tochka-po-vaprosa-700481.html", "text": "Единственият човек, който си публикува нотариалните актове и вие можете да се запознаете с тях, съм аз. Повече с тези компроматни глупости аз няма да се занимавам. Очевидно е, че това е абсолютна компроматна атака и тази компроматна атака, между другото, се вижда и кой я прави. То е очевидно.Кой?Вие сами може да си отговорите.Не, не можем.Ето, аз мога да ви отговоря: има хора с медии, олигарси, на които ние запорирахме и внесохме искане за отнемане на имущество. Хора, които притежават медии. Хора, които също така имат 198 милиона причини да водят срещу нас компроматна война. Хора, които на двайсет и няколко години са...Във Вашите документи има разминавания...Няма никакво разминаване, напротив - всичко е обяснено и ясно, съжалявам и за вас, медиите, които по някакъв начин се опитвате да се поставяте в услуга на тези хора, но нещата са ясни. Има хора, пак повтарям, които на двайсет и няколко години, в едни смутни времена са придобили първия си милион. За съжаление, незаконно. Ние това нещо...Бихте ли ни обяснили за терасата? Разбрахме: всичко е насочено срещу вас.Нека, нека се спрем. Има други хора, които също така, освен тях, незаконно са придобили милиарди. Всички тези хора се борят срещу мен персонално и срещу Комисията, защото не им харесва това, което се случва. Това, което се случва през последните години в България...Оборете ги.Оборил съм ги, дал съм, всичко е обяснено в моята позиция пред медиите. Точка по въпроса. Аз няма да се обяснявам пред хора... Нека тези хора, които имат незаконни средства, те да се обясняват, не аз. Така че това е моето обяснение по този въпрос.Сега, ако имате някакви наистина професионални и сериозни въпроси... разбирам и вашата позиция – вие сте зависими...Да, чудесен въпрос. Защо досега никой не подава сигнал да ми се направи проверка? Твърдят се какви ли не глупости. Нека се подаде сигнал до прокуратурата. Нека да се подаде сигнал до парламента, нека се подаде до нашата комисия. Има хиляди органи, които могат да проверят.Кой от Вашата комисия може да провери Вас?Е как кой – цялата комисия, пет души комисия могат да ме проверят.Те са Ваши подчинени!Кой ми е подчинен? Никой не ми е подчинен! Много ви моля! Ето това е – продължавате да следвате една линия, за да можете да вадите някакви компромати. А всъщност простичка е истината. Тези хора не им харесва. Оцени се от международните партньори, оцени се от Европейската комисия в докладите, че България вече има ефективна борба с корупцията...Ако тази тераса не е Ваша, защо е в ипотеката – парите, които Вие сте взели?... Ако, ако тази ефективна борба с корупцията не се харесва на някой, това е техен проблем. Нито ще ме разколебаят, нито ще ме отклонят, нито вие може да им помогнете да си вдигат теми, които няма.Твърдите, че ги обслужваме, така ли?Да, абсолютно, да, интереси, да, на някого.Абсолютно всички...Не, не всички – напротив, има много коректни медии, които публикуваха моята позиция и които казаха нещата такива, каквито са.Всички публикуваха Вашата позиция.Не, напротив. Извадки от моята позиция се дадоха. Ето, в bTV – извадки, съвсем целенасочено от моята позиция. Така че давайте, ако имате, други въпроси по работа.Всичко е обяснено. Точка по въпроса!Господин Георгиев, как ще проверявате тези хора, които казвате, че ви атакуват, безпристрастно?Абсолютно безпристрастно. Аз съм излезнал единствено с публична позиция и Ви казвам: атаките срещу мен идват от един и същи център – олигарсите, които са недоволни от това, че има борба с корупцията. Това е, факт. Има (за) три милиарда (лева) искове внесени. Вие к’во очаквате, че всичко щеше да бъде безпроблемно, че тези хора ще седят и ще са доволни те са недоволни!Ако нямаше разминавания в декларацията Ви, всичко щеше да е безпроблемно.Ама няма, няма.Кажете за тази тераса най-после!Давайте, ако има други въпроси.Вие единствен ли имате достъп до терасата?Как вървят проверките на другите замесени в скандала?Да, мога да Ви кажа как вървят проверките. В рамките на четири-пет дена сме установили, че всички сделки са изповядвани при един и същи нотариус.Това се знае.Това ни направи впечатление. Обаче, разбира се, не може да кажем, че има някаква конкретна връзка, защото това е нормална практика – фирмите да изповядват. Изискали сме още от 2007 г. всички сделки, които са извършени от фирма „Артекс“. Проверили сме всички техни сделки. Сега в момента анализираме да видим дали има и други лица. Знаете, че в момента текат четири проверки: проверката на бившата заместник-министърка Колева, на господин Цветан Цветанов, на господин Вежди Рашидов, на госпожа Цачева.Установихме, че част от сделките са осъществявани от юридически лица, тоест не всички като физически лица са закупували имотите.Господин Рашидов.Да. Събрали сме цялата информация за фирмите. Отделно сме изискали приемането на едно решение в Народното събрание във връзка с изменение на Закона за устройството на територията. Имаме всичките обсъждания в парламентарните комисии. Обръщам внимание, това за четири-пет дена сме го свършили.Това е общодостъпна информация.Не, не, не е, как ще е общодостъпна информация разискванията в комисията? Моля Ви се! Това са стенографски протоколи. Моля ви, недейте да говорите неща, които не са верни. Имаме поименното гласуване, за да можем да установим всеки един как е гласувал. Изискали сме справка от Сметната палата дали има дарения на политически партии от фирма „Артекс“ и не само от фирма „Артекс“. Установили сме всички фирми на семейство Мирянови и сме изискали за всичките фирми дали тези фирми имат някаква връзка с политическите партии под формата на дарения, които и да са те.И имат ли дарения?Значи това е изискана информация. Все още... четири дена!Оттам нататък сме изискали информация за всички фирми, които са осъществявали надзора върху жилищните сгради на фирма „Артекс“, отново – пълната история на тези фирми сме изискали и анализираме и там същите въпроси.Господин Георгиев, кажете за .Какво да кажа? Чакайте, чакайте! Живеем в правова държава. Вие искате от мен да коментирам едни качени неподписани документи в някакъв сайт. Тези неподписани документи в момента се анализира дали отговарят изобщо на истината. Как очаквате да се коментират някакви документи, които някой си е качил без подписи, без нищо? Това не е документ! Това е несериозно! Крайно време е в тази държава да се разбере, че трябва да се спазват правила и трябва да се коментира и да се изнасят факти, само когато наистина имаме годни доказателства!В момента проверяваме дали това, което е изтекло в медиите, съответства на истината, дали това, което е публикувано, наистина е решение на Комисията. Дали това е едно към едно решението, което е взето от Комисията.Колко време Ви отнема да извадите това решение, при положение, че не е от друга институция, и да видите има ли такова разминаване, или не?Никакво време не ни отнема. Трябва просто да проверим текст по текст.Добре. Има ли разминаване с документа, който е при Вас?Нали това ви казвам – че това установяваме, то вчера излезе! Трябва ни време да го установим.Вие не знаете какво сте решавали ли?Госпожо, Комисията за отнемане на незаконно придобито имущество бивша и сегашната Антикорупционна комисия във всяко едно заседание има над сто точки, над сто точки! Съгласете се, че няма как да знам всяко едно решение. Да, господин Цветанов е имал проверка пред Комисията за отнемане на незаконно придобито имущество – бивша, която е приключила. След като изнесем официално информацията, тогава ще коментирам и ще ви изясня всичко, ще седнем и ще ви разкажа всичко.Пропуснах да кажа нещо – по проверката за тези четири лица установихме и действия на министри и зам.-министри, които също са давали в хода на изпълнение на техните служебни задължения едни становища, които ние вече сме приобщили. Така че освен тези четири лица, които проверяваме, ще бъдат викани и министри, и зам.-министри да дават обяснения във връзка с актове, които са давали по повод сградата „Златен век“, за която тече проверката.Имате предвид зам.-министър Йовев ().Не искам да казвам имена. Не, няколко са. Не е един. Имаме няколко становища. Всичко това, пак повтарям, сме установили в рамките на четири-пет дена. Така че оттук нататък каквото има, ще се дава публична информация. Благодаря ви!Господин Георгиев, заплаха ли имате, че сте с охрана от НСО?Първо беше заплаха, да, първо беше една заплаха, която получих съвсем официално, която от други органи беше оценена като сериозна, заради която имам охрана от НСО. След тази заплаха вече започнаха и медийните атаки, което беше напълно очаквано.", "date": "2019.04.02", "title": "Пламен Георгиев: Всичко съм обяснил за терасата. Точка по въпроса!"}
{"url": "https://offnews.bg/sviat/paketat-mobilnost-v-transportnata-komisia-na-ep-dnes-700487.html", "text": "Транспортната комисия в Европейския парламент ще гласува днес спорните точки от пакета „Мобилност“, който въвежда нови правила за международните превози на територията на Европейския съюз.Дебатите започват в 15,30 ч. българско време. В текста има над 1200 поправки, това бе причината шефът на ЕП Антонио Таяни да върне в комисията пакета, известен като \"Макрон\".Ако получи подкрепа в транспортната комисия, пакетът влиза в пленарна зала на европарламента в четвъртък. България няма постоянен представител в тази комисия, уточнява БНР.  Всички български евродепутати с изключение на Николай Бареков, приеха  в която се казва, че \"пакетът Мобилност не трябва да бъде подлаган на гласуване в пленарна зала, докато не се постигне широк консенсус.\" Превозвачи пък в Страсбург и София. ", "date": "2019.04.02", "title": "Пакетът Мобилност в транспортната комисия на ЕП днес"}
{"url": "https://offnews.bg/obshtestvo/bez-voda-v-chasti-ot-tcentara-na-sofia-i-na-oshte-4-mesta-700451.html", "text": "\"Софийска вода\" временно ще прекъсне водоподаването в части от столицата днес, съобщиха от дружеството. Без вода във връзка с реконструкция на уличен водопровод до бл. 129 в жк. „Света Троица“ще бъдат от 09:00 до 19:00 часа в бл. 129, бл. 130, бл. 131А, бл. 132, бл. 134.Заради реконструкция на уличен водопровод на ул. „6-ти септември“, Център, се налага спиране на водоподаването от 09:00 до 18:00 часа на ул. „6-ти септември“ от ул. „Ген. Гурко“ до ул. „Ген. Паренсов“ и ул. „Ген. Паренсов“ от ул. „Цар Шишман“ до ул. „6-ти септември“. Реконструкция на уличен водопровод на ул. „Ангелов връх“ в кв. „Овча купел“ налага спиране на водоподаването от 08:00 до 18:00 часа на ул. „Ангелов връх“ от ул. „Паскал Тодоров“ до ул. „Войводина могила“. Във връзка с подмяна на сградно водопроводно отклонение на бул. „Цветан Лазаров“ в жк. „Дружба“ 2, се налага спиране на водоподаването от 10:00 до 18:00 часа на ул. „ Обиколна“ между ул. 202 и бул. „Цветан Лазаров“ и бул. „Цветан Лазаров“ между ул. „Обиколна“ и ул. „Мария Нейкова“. Подмяна на сградно водопроводно отклонение на ул. 12 с. Долни Богров, се налага спиране на водоподаването от 10:00 до 16:00 часа на ул.8, по ул. 1 от ул. 7 до ул. 10", "date": "2019.04.02", "title": "Без вода в части от центъра на София и на още 4 места"}
{"url": "https://offnews.bg/sviat/detcata-na-hashogi-sa-poluchili-milioni-obezshtetenie-za-smartta-mu-ot-700488.html", "text": "Децата на саудитския журналист Джамал Хашоги, който беше убит в саудитското консулство в Истанбул на 2 октомври, са получили като компенсация къщи на стойност няколко милиона долара и получават всеки месец хиляди долари от саудитските власти, пише в. \"Вашингтон пост\", цитиран от БТА.Вестникът, за който пишеше Хашоги, се позовава на бивши и настоящи саудитски представители, както и близки до семейството на журналиста. Според изданието къщите се намират в Джеда, в западната част на Саудитска Арабия, в един и същи жилищен комплекс и струват по 4 милиона долара.Всяко от четирите деца на Хашоги получава месечно и по над 10 000 долара.Когато процесът срещу заподозрените за убийството приключи след няколко месеца, децата на Хашоги могат да получат още по-големи суми от няколко милиона долара на човек в рамките на договорката за кръвнината.Компенсациите за децата на Хашоги са били разрешени в края на 2018 г. от саудитския крал Салман. Според бивш саудитски ръководен кадър това решение било взето в рамките на признание на една \"голяма несправедливост\", която е била извършена, и на опит да \"се поправи една грешка\". Тази практика била \"част от нашите традиции и нашата култура\", е пояснил източникът.Преговорите за компенсациите са били водени от Халид бин Салман, брат на престолонаследника Мохамед бин Салман и посланик на Саудитска Арабия в САЩ.Най-големият син на журналиста - Салах, живее в Саудитска Арабия - в Джеда. Той е банкер. Другите му три деца живеят в САЩ.След като отричаше убийството, Саудитска Арабия накрая каза, че става дума за операция, извършена от \"елементи, които са били извън контрол\" и която е приключила не както трябва. 11 души са съдени от началото на годината за убийството. За петима от тях саудитският главен прокурор поиска смъртно наказание.Засега не е ясно каква е била ролята в убийството на престолонаследника. Според американския Сенат той е отговорен за убийството.", "date": "2019.04.02", "title": "Децата на Хашоги са получили милиони обезщетение за смъртта му от Рияд"}
{"url": "https://offnews.bg/sviat/zaradi-rezhima-na-toka-maduro-uvolni-ministara-na-energetikata-700468.html", "text": "Президентът на Венецуела Николас Мадуро е уволнил министъра на енергетиката, съобщава БГНЕС. Това се случва в момент, в който страната е парализирана от поредица от сериозни и продължителни прекъсвания на електрозахранването, които принудиха правителството да въведе режим на тока.", "date": "2019.04.02", "title": "Заради режима на тока Мадуро уволни министъра на енергетиката"}
{"url": "https://offnews.bg/obshtestvo/sadiat-darveta-v-novata-gora-na-sofia-vseki-uikend-700508.html", "text": "На 6 април стартира пролетният залесителен сезон в Новата гора на София край Суходол.Това е един от най-мащабните проекти, който Столична община реализира вече трета година. Той е насочен към трансформация на пустеещ общински терен в зелен филтър край града.За реализацията му, Столична община осигурява фиданките, уредите за засаждане и ръкавиците, като за самото засаждане се разчита изяло на доброволци. Към момента в Новата гора на София има засадени 28 800 дръвчета от вида акация и дъб.За максимално улеснение на всички желаещи, които искат да засадят дръвчета в Новата гора на София край Суходол,Столична община разкрива извънредна автобусна линия в рамките на градския транспорт, с номер 56A. Началната спирка на линията е метростанция „Вардар“, а последната спирка е Новата гора на София. Рейсът обслужва граждани между 9 и 16 часа, с интервал от час и половина.Засажданията и този сезон ще се провеждат всяка събота и неделя от 10 до 16 часа и ще продължат, докато времето позволява.", "date": "2019.04.02", "title": "Садят дървета в Новата гора на София всеки уикенд"}
{"url": "https://offnews.bg/sviat/vmesto-izvinenie-ot-turtcia-otcenka-za-prevoda-na-chavushoglu-700507.html", "text": "„Неотдавнашна реч, в която министърът на външните работи се позова на предишен разговор с българския външен министър относно промените в Закона за вероизповеданията в България и международните норми, е неправилно и погрешно преведена, интерпретирана и изкривена в българската преса“.Това посочва в писмено изявление говорителят на турското външно министерство Хами Аксой по повод твърденията на министър Мевлют Чавушоглу за намесата му в процеса на поправките на българския Закон за вероизповеданията. Изявлението на Аксой е публикувано на 1 април в късния следобед първо в Анадолската агенция, а след това и в агенция IHA, препечатано е и в други медии.В текста той подчертава, че „някои злонамерени кръгове са избрали този начин, за да навредят на турско-българското приятелство“. „Но приятелството ни с България е основано на здрави основи и няма да бъде провалено с подобни игри“, посочва Аксой.„С България имаме много близки и добри отношения. Нашите сънародници в България придават особена стойност на отношенията ни. Като съседни, приятелски и съюзнически държави, Турция и България държат на принципа за ненамеса във вътрешните си работи“, пише говорителят на Чавушоглу. Той подчертава, че е естествено външните министри на двете страни да водят конструктивен и приятелски диалог, и консултации помежду си по редица въпроси.Три дни преди местните избори в Турция външният министър Мевлют Чавушоглу се срещна с дружествата на български изселници в град Текирдаг и местните медии, както и кореспондентите на централните, отразиха словото му, придружено с видеозаписи.Той посочи, че „сега Главното мюфтийство има някои дългове, в замяна на тях искаха да продадат собствените му имоти“ и в опит да се намери решение, той отново се свързал със София. Но с кого – не уточни. В словото си пред българските изселници министърът каза, че Анкара „ден и нощ работи за интересите на турските общности в чужбина и това един от приоритетите на външната политика на страната“.Първият дипломат на Турция подчерта, че отношенията с България следва да бъдат доразвити, особено в областта на правото и именно в тази посока те се засилват. Освен за социалната сигурност на сънародниците си в чужбина и тези с турско гражданство, Турция „подписва всякакви споразумения и прави всичко възможно, за да не стават тези хора жертви“. „Ние имаме предвид всички измерения на съседските отношения между България и Турция, и винаги се стремим те да са в интерес и на двете страни. Знаем и потребностите на братята ни от България, които живеят тук, например гражданството. България разрешава двойното гражданство, вие пристигате и живеете тук, но срещате и проблеми поради липсата на турско гражданство. И ние не сме безразлични към този проблем“, каза Чавушоглу три дни преди местните избори в страната му.Той се спря и на времето на разпада на СССР, когато „братята от Средна Азия и турският свят имаха големи очаквания от Турция“, но Анкара не е успяла да ги оправдае. „Защото нямахме силата. Ту политически, ту икономически кризи, правителства падаха, преврати ставаха, модерни преврати, постмодерни опити за преврати…Тогава тези страни обърнаха посоката. Започнахме да обединяваме тюркския свят в политически и културен смисъл, създадохме нови структури. Ако Турция беше мощна, както днес, геноцидът в Босна и Херцеговина нямаше да се случи. През 1989 г. Тургут Йозал алармира, че нашите сънародници в България са жертви на преследване и насилие, но ако това беше днешната силна Турция, това насилие нямаше да се случи. Тогава не бяхме толкова силни, на международната арена гласът ни не се чуваше така ясно“, коментира Чавушоглу и уточни, че не иска да критикува никого. Той допълни, че предстои откриването на европейски център на Турския съвет в Будапеща.След тази публикация от 28 март в Офнюз българското външно министерство разпространи изявление, от което стана ясно, че самият Чавушоглу е поискал разговор с Екатерина Захариева. Дипломатическото ни ведомство отхвърли твърденията на турския външен министър за намесата на страната му в процеса на поправките в нашия закон за вероизповеданията и подчерта, че промените са гаранция за равнопоставеност на всички регистрирани деноминации у нас. В писмото от МВнР се посочваше, че по време на разговора по телефона Чавушоглу изразил притеснения от поправките в българския закон, защото били насочени срещу мюсюлманската общност.Въпросната реч на Чавушоглу в Текирдаг стана известна точно в деня, в който българските депутати окончателно приеха последните промени в закона и разсрочиха с 10 години натрупаните до края на 2018 г. задължения на всички вероизповедания. Не е тайна, че този акт облекчава най-вече Главното мюфтийство.На 29 март вечерта в рамките на 4-странната среща на балканските лидери в Букурещ премиерът Бойко Борисов настоя пред турския вицепрезидент Фуат Октай /който бе там като почетен гост/ Турция официално да се извини на България за твърденията на Чавушоглу. „Турция счита, че не ни е засегнала с нищо, както и че скандалът около изказването на Мевлют Чавушоглу е изваден от контекста“, заяви Борисов след 5-часова инфарктна среща с пратеника на Ердоган.След всичко това, вместо извинение от Анкара, се получава изявление от говорителя на турското външно министерство, което съдържа не особено дипломатични нападки спрямо българските медии. Освен ако и сега не сме „неправилно и погрешно превели, интерпретирали и изкривили“ писменото слово на Хами Аксой.", "date": "2019.04.02", "title": "Вместо извинение от Турция - оценка за превода на Чавушоглу"}
{"url": "https://offnews.bg/sviat/britanskite-deputati-pak-othvarliha%c2%a0alternativnite-varianti%c2%a0za-brekz-700467.html", "text": "Тази нощ Камарата на общините отхвърли четирите алтернативни варианта за Брекзит.Британските депутати не постигнаха съгласие по нито едно от следните предложения:По-рано тази вечер правителството на премиера Тереза Мей се опита, но не успя да блокира гласуването по предложените  алтернативни варианти.И четирите опции вече бяха отхвърлени при предишното гласуване на 27 март.Днешното гласуване в Камарата на общините обаче, дори и да беше успешно, формално не задължава правителството да се съобрази с взетите от британските депутати решения.", "date": "2019.04.02", "title": "Британските депутати пак отхвърлиха алтернативните варианти за Брекзит"}
{"url": "https://offnews.bg/futbol/niama-da-ima-machove-v-italia-po-vreme-na-kolednite-praznitci-700506.html", "text": "Няма да има мачове от италианската Серия А по време на коледните празници, пише \"Corriere della Sera\". Шефовете на футбола на Ботуша са решили, че експериментът от миналата година е бил неуспешен.Тогава за първи път в историята на Италия имаше футболни мачове по време на Рождество Христово. Припомняме, че на 26 декември се изиграха всички 10 двубоя от 18-ия кръг на калчото.Новият сезон в Серия А ще започне седмица по-късно от обичайното – на 25 август 2019 г. Междувременно дербито между Ювентус и Торино може да бъде отложено.По програма градските съперници трябва да се изправят един срещу друг на 4 май, но датата съвпада със 70-годишнината от самолетната катастрофа на \"биковете\".При трагедията от 1949 г. загиват всички пасажери на летателната машина на \"Гранде Торо\", както е известен великият по онова време италиански отбор.", "date": "2019.04.02", "title": "Няма да има мачове в Италия по време на коледните празници"}
{"url": "https://offnews.bg/tehnologii/10-000-mb-bonus-za-potrebitelite-na-my-vivacom-700514.html", "text": "В началото на пролетта и топлото време, когато хората прекарват все повече време навън и в движение, VIVACOM ще зарадва всички потребители на приложението My VIVACOM с бонус 10 000 МВ мобилен интернет на максимална скорост, които могат да добавят към мобилния си план. Независимо дали сега свалят апликацията за първи път или вече я ползват активно, клиентите на телекома могат да активират допълнителния пакет от днес. Мегабайтите, на максимална скорост, могат да се използват 30 дни след получаването им и са валидни както за България, така и за роуминг в страните от ЕС.My VIVACOM е портал, който дава възможност за управление на всички услуги онлайн. Чрез него абонатите на оператора могат по-бързо и удобно да следят потреблението на услугите си в реално време, да плащат сметките си, да добавят допълнителни пакети и презареждат предплатени карти. Само с един клик може да се активира и роуминг.", "date": "2019.04.02", "title": "10 000 МB бонус за потребителите на My VIVACOM"}
{"url": "https://offnews.bg/politika/mladi-sotcialisti-pusnaha-vav-vazduha-baloni-s-40-lazhi-na-gerb-700493.html", "text": "Млади социалисти пуснаха във въздуха 40 сини и сиви балона с лъжи на ГЕРБ снощи в столичния парк \"Възраждане\". Инициативата им под името \"Обещания като балони, лъжи за милиони\" беше по повод Деня на лъжата. Събитието беше организирано от Младежкото обединение на БСП в район \"Възраждане\".\"Балоните бяха в синьо и сиво, като цветовете на ГЕРБ, а листчетата с лъжите - в синьо и жълто, като знамето на Европейския съюз, обясни председателят на Младежкото обединение на БСП в район \"Възраждане\" Александър Димитров. Посланието ни беше свързано с отлитащите европейски мечти на ГЕРБ. Преди години беше модерно мотото \"45 години стигат!\", а ние сега казваме: \"40 лъжи на ГЕРБ ни стигат!\". Радвам се, че спонтанно към нашето събитие се присъединиха и граждани, на които им стана интересно\".Младите социалисти обясниха, че балоните са символ на кухите и изпразнени от съдържание обещания на ГЕРБ. \"Видимите им резултати вече са ясни на всички, лъжите - също, коментира Александър Димитров. Отлитащите в небето балони с лъжи ни създадоха усещане за отиващото си управление на ГЕРБ. Лъжите отлетяха бързо - така, както и бяха изричани. Но няма толкова бързо и лесно да ги забравим. Очевидно е, че нетърпимостта на гражданите към тези лъжи става все по-голяма. Въпреки че нашата инициатива беше по повод Деня на лъжата и шегата, съвсем не на шега се обединихме около мнението, че е време управляващите от ГЕРБ да \"отлетят\" от кормилото на държавата\", обясни Димитров. ", "date": "2019.04.02", "title": "Млади социалисти пуснаха във въздуха балони с 40 лъжи на ГЕРБ"}
{"url": "https://offnews.bg/ikonomika/ek-ni-dade-33-mln-evro-za-gazovata-vrazka-s-gartcia-700513.html", "text": "Европейската комисия отпусна 33 млн. евро от бюджета на ЕС за връзката между газопроводите на България и Гърция, съобщи БТА.Средствата ще послужат за строителството на газопровод с дължина 182 км между Комотини и Стара Загора. Газопроводът е европейски проект от общ интерес за целите на енергийния съюз, отбелязва ЕК.Газовите системи на двете държави ще бъдат свързани за първи път и това се очаква да доведе до разнообразяване на енергийните източници в региона, с повишаване на енергийната сигурност.По-голямото съревнование на пазара на газ ще доведе до по-ниски цени за потребителите, допълва комисията.", "date": "2019.04.02", "title": "ЕК ни даде 33 млн. евро за газовата връзка с Гърция"}
{"url": "https://offnews.bg/ikonomika/evropejskata-komisia-vpisa-strandzhanskia-manov-med-sred-zashtitenite-700511.html", "text": "Европейската комисия вписа \"Странджанския манов мед\" в регистъра на Защитените наименования за произход (ЗНП), в който се включват продукти с уникални качества.Официалната церемония ще се състои утре в Европейската комисия в Брюксел, на която комисарят по цифровата икономика и общество Мария Габриел и комисарят по земеделие и развитие на селските райони Фил Хоган ще връчат сертификата на представител на българските производители на ЗНП \"Странджански манов мед\". е регистър на Европейската комисия, в който се вписват продукти, произведени изключително в една географска област, като техните качества са предопределени от природните и човешките фактори в нея. С други думи, за да получи такъв статут, целият продукт трябва да е традиционно или изцяло произведен (подготвен, обработен и завършен) в специфичния регион и, по този начин, да е носител на уникални качества. Регистрацията му се очаква да бъде двигател за съживяването на регион Странджа и да предостави нови перспективи за пчеларите в района. От нея могат да се възползват всички пчелари в географския район, които задължително трябва да са в системата на контрол от сертифицираща фирма за съответствие със спецификацията на продукта.Инициативата е на групата производители, които стоят зад продукта. Заявлението е подадено в Министерството на земеделието, храните и горите през април 2016 г., като след това е преминало без възражения както през националната процедура, така и на европейско ниво. Продуктът със ЗНП \"Странджански манов мед\" се произвежда в общините Созопол, Приморско, Царево, Малко Търново и Средец. Пчелният мед е произведен от медоносни пчели от секретите на живите части на растенията и от екскретите на смучещите насекоми по растенията.Отделянето на т.нар. \"медена роса\" от някои насекоми, която се събира от пчелите, както и от сладката течност от жълъдите на дъба, формират продукта . Той има специфичен вкус, аромат на печени плодове и карамел и тъмно-кафяв до черен цвят със зеленикав оттенък. \"Странджански манов мед\" е с много минерали, богат ензимен състав и висока електропроводимост. Притежава висока антиоксидантна активност.Пчелният мед е тясно свързан с района си на произход продукт. Той е получен в резултат от биоекологичната зависимост и баланс между популациите на листните въшки и хоботници - продуценти на маната, наличието на големи масиви дъб и бук и характерен мек климат. Усвоява се лесно от организма и е много полезен за горните дихателни пътища, сърдечно-съдовата система, подобряване на храносмилането, за кожата, както и за възстановяване след боледуване.", "date": "2019.04.02", "title": "Европейската комисия вписа Странджанския манов мед сред Защитените наименования за произход"}
{"url": "https://offnews.bg/obshtestvo/ekip-na-vma-trenira-spasitelni-aktcii-s-helikopter-kugar-snimki-700489.html", "text": "Спасителни акции с хеликоптер „Кугър” тренираха от екипа за авиомедицинска евакуация на Военномедицинска академия-София.Подп. д-р Диана Станчева-Гочева и медицинските сестри-борден старшина Яна Иванова, старшина Евелина Георгиева, старшина Мария Борисова, старшина Гинка Таскова, старшина Цветелина Иванова и старшина Десислава Стоева четири дни упражняваха дневни и нощни полети в 24-а авиобаза „Крумово”.„Започнахме с тренировки „на сухо” и теоретичен и практичен изпит”, разказа подп. д-р Гочева, цитирана от ВМА.„Целта е да отработим качването и свалянето на носилки, както и да преговорим как се действа в критични ситуации – например отказ на медицинска апаратура или радиостанция по време на евакуацията или аварийно кацане”, допълни началникът на „Авиомедицинска евакуация” във ВМА. Екипът регулярно участва в подобни тренировки в авиобазите ни, за да поддържа оптимална форма и да е „в пълна бойна готовност”.При интензивните тридневни полети от екипа са разиграли различни сценарии, съвместно със спасителите парашутисти от отделение „Търсене и спасяване” в авиобазата. Например – избухване на противопехотна мина.„В този случай в оперативния център се получава 9-точково искане за авиомедицинска евакуация. Уточняват се броя пострадали, местонахождението им, както и нуждата от специално оборудване – като лебедка за извличане на ранените при невъзможност за кацане”, разкрива подробностите подп. д-р Гочева.Спасителната акция започва с предполетен брифинг с командира на екипажа – първия пилот. Така военномедицинският екип е наясно с какви травми са пострадалите, нужно ли е да носят дефибрилатор и респиратор и т.н. Когато кацнат на мястото на инцидента, специалистите от ВМА сортират пострадалите – има „спешни”, „ритунни”, „отстрочени”.„Максималният капацитет на хеликоптера „Кугър” позволява да се евакуират трима пациенти на носилки – единият от които с нужда от животоподдържаща апаратура, както и четирима седящо болни. Общо – 7 пострадали”, обяснява началникът на екипа от ВМА.На борда, освен да следят състоянието на пациентите, военните медици имат и задачата да подготвят т.нар. MEDEVAC доклад, който да изпратят до наземните екипи. „В него съобщаваме какви и колко пациента сме качили, колко линейки и с какво оборудване са нужни”, разказва подп. д-р Гочева.По време на полетите, които с „Кугър” обичайно са между 20 и 40 минути, именно лекарят-борден е човекът, който държи радиовръзка с екипажа в кабината. „Ако има проблем с болен, вземам разрешение от пилотите да стана и да отида до него, за да му помогна. Мога да поискам и ускоряване на полета или спешно кацане до най-близката болница, в случай на нужда. Тръпката е голяма!”, не крие подп. д-р Гочева.", "date": "2019.04.02", "title": "Екип на ВМА тренира спасителни акции с хеликоптер 'Кугър' (снимки)"}
