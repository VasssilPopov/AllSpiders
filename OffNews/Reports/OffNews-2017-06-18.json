{"url": "https://m.offnews.bg/news/Tenis_18788/Puj-triumfira-v-Shtutgart-Grisho-trenira-zdravo-v-London_658470.html", "text": "Френският тенисист Лука Пуй спечели титлата на турнира Мерцедес Къп, който се провежда в Щутгарт, след като се наложи с 2-1 сета над испанеца Фелисиано Лопес.23-годишният играч се наложи с 4-6, 7-6, 6-4 над опитния испанец, за да спечели своята трета титла от началото на годината.Това бе трети финал за Пуй за сезона, след като той вече спечели трофея в Будапеща и загуби мача за титлата от сънародника си Жо-Вилфред Цонга в Марсилия.Григор Димитров, който отпадна още в първия кръг в Щутгарт вече е в Лондон и започна подготовката си за тенис турнира от сериите АТР500 в \"Куинс клъб” в Лондон.Хасковлията първо публикува видео от първата му тренировка на кортовете в английската столица. Както е известно, Григор ще се изправи срещу Райън Харисън в 1 кръг, а и ще участва в надпреварата на двойки заедно с Жо-Вилфред Цонга.", "date": "2017-06-18", "title": " Пуй триумфира в Щутгарт, Гришо тренира здраво в Лондон"}
{"url": "https://m.offnews.bg/news/Intcidenti_6/Na-vrashtane-ot-Slanchev-briag-Poliatci-prebiha-sluzhitel-na-benzinos_658474.html", "text": "Служител на бензиностанция в град Цар Калоян е бил пребит от двама полски граждани, като те са задържани за 72 часа, съобщават от прокуратурата, цитирани от \"Фoкус\".Около 12.00 часа в неделя автобус, движещ се в посока Румъния, в който са пътували полски граждани, прибиращи се от Слънчев бряг, е спрял на бензиностанция в град Цар Калоян. Докато е зареждал, е възникнал конфликт между двама от полските граждани и едно от момчетата, което е работило на бензиностанцията.Работникът е бил провокиран от поведението на един от поляците, който взел детско колело и започнал да го кара.След възникването на конфликта полските граждани, на около 20-годишна възраст, са нанесли множество удари по главата и по тялото на служителя в бензиностанцията.Нашенецът е със счупен нос и с контузни рани по тялото и главата.Районната прокуратура в Разград е разпоредила незабавно да бъде започнато досъдебно производство. В момента се разпитват свидетели. Двамата полски граждани са задържани с обвинения в хулиганство, отличаващо се с изключителен цинизъм и дързост и за причиняване на телесна повреда по хулигански подбуди. Те ще бъдат задържани за 72 часа, след което прокуратурата ще поиска постоянното им задържане от съда.", "date": "2017-06-18", "title": " На връщане от Слънчев бряг: Поляци пребиха служител на бензиностанция"}
{"url": "https://m.offnews.bg/news/Futbol_18793/TcSKA-Sofiia-zapochna-s-pobedi-v-Avstriia_658476.html", "text": "ЦСКА-София започна победно подготовката в Австрия. \"Червените\" удариха 3:1 местния Вакер Инсбрук в блиц турнир. Срещата продължи 45 минути. После \"армейците\" се разправиха 2:0 и с азерите от Габала. Така вдигнаха купата. Тимът на Стамен Белчев нанесе своя удар в края на първата среща. Първо Кубемба откри резултата, след като беше изведен сам зад отбраната на втородивизионния Вакер. Домакините изравниха след центриране от фаул. Елер се разписа с глава.Вратарят на Вакер обаче подари буквално топката на Каранга и голямата звезда в атаката на ЦСКА-София не пропусна да изведе отново своите напред. Кристиян Малинов довърши съперника с рядко красив гол извън пеналта.Втората среща за деня започна отлично за “червените”, след като още в 3-ата минута излязоха напред в резултата. Изненадващо с хубав удар отдалеч се разписа Антон Недялков. В 10-ата минута азерите бяха близо до изравнителното попадение, но ударът на Джамалов мина встрани от вратата.Секунди преди края на срещата голмайсторът Недялков пресече топката по левия фланг, след което последва страхотен рейд и прострелно центриране към Кевин Кубемба. Първоначално африканският нападател стреля право във вратаря на Габала, но при добавката не сгреши и удвои аванса на \"червените\", като по този начин оформи и крайното 2:0.", "date": "2017-06-18", "title": " ЦСКА-София започна с победи в Австрия"}
{"url": "https://m.offnews.bg/news/Futbol_18793/Strahotno-shou-za-2-2-mezhdu-Meksiko-i-Portugaliia_658478.html", "text": "Европейският шампион Португалия завърши само 2:2 с Мексико в първия си мач от купата на Конфедерациите. Срещата се игра в руския град Казан. Вчера Русия победи 2:0 Нова Зеландия в същата група \"А\".Рикардо Куарешма откри резултата в 34-ата минута след асистенция на Кристиано Роналдо. Асът на Реал даде уникален пас между трима защитници.В 42-рата минута Хавиер Ернандес изравни с глава след отличен пробив на Вела. Мексиканците обаче бяха на път да се закопаят сами. Те подариха буквално топката на Седрик Соарес в 87-ата минута. Последният отбеляза - 2:1 за Португалия и всичко изглеждаше ясно.Португалия обаче пропусна след нова брилянтна контра и извеждаш пас на Роналдо към резервата Мартинс. И беше наказана в първата минута на продължението. Ектор Морено се извиси при центриране и заслужено изравни - 2:2.И на този турнир видео съдиите взеха важно решение. Те отмениха напълно справедливо гол на Португалия заради засада.", "date": "2017-06-18", "title": " Страхотно шоу за 2:2 между Мексико и Португалия"}
{"url": "https://m.offnews.bg/news/Obshtestvo_4/Stara-Zagora-iska-Bedechka-da-ostane-park-s-pod-20-izbiratelna-aktivn_658480.html", "text": "При избирателна активност под 20% приключи референдумът в Стара Загора, който попита гражданите дали искат паркът Бедечка да остане такъв или в него да може да се строи.Според организацията \"Да запазим парк Бедечка\" средно 80% от гласувалите са поискали паркът да остане и в него да не се строи. Около 20% от гласувалите старозагорци пък искат там да се строи.Според местните власти гласувалите са общо 22 082 души или избирателната активност е била 15,42 %В някои от секциите отговорът \"Да\" е минал и 90%, казват още от организацията. Активността е близка в града до тази на референдума за Белене. Въпросът, на който отговаряха старозагорци, беше: „Да бъде ли извършено отчуждаване на частните незастроени имоти в квартал „Бедечка“, по реда на Закона за общинската собственост и Закона за устройство на територията, при граници: от изток - бул. „Хан Тервел“, от запад - ул. „Иван Вазов“, от север алеята към предприятие Труд и от юг - ул. „Христина Морфова“? На територията на отчуждените имоти да се изгради парк, за сметка на бюджета или активи на Община Стара Загора.“За да е валиден днешният референдум, трябваше да гласуват най-малко 40% от избирателите - тоест поне 60 000 души.За да влезе в сила решението („ДА” или „НЕ”), за него трябва да дадат гласа си над 50 на сто от участвалите в референдума.Утре избирателната комисия ще обяви официалните резултати, както и се очаква официална реакция от местните власти. ", "date": "2017-06-18", "title": " Стара Загора иска Бедечка да остане парк с под 20% избирателна активност на референдума"}
{"url": "https://m.offnews.bg/news/Leka-atletika_18783/Ivet-Lalova-s-chetvarto-miasto-i-lichen-rekord-v-Stokholm_658473.html", "text": "Най-добрата българска лекоатлетка в спринтовите дисциплини Ивет Лалова-Колио завърши на четвърто място на половин обиколка на Диамантената лига в Стокхолм днес.Сребърната медалистка на 100 и 200 м от Европейското първенство в Амстердам през миналата година подобри личното си постижение за сезона, след като пресече финалната линия за 22.82 секунди. До днес 33-годишната софиянка имаше 22.88 сек през 2017-а.Победата на 200 м в Стокхолм изоюва Мюриел Ауре от Кот д'Ивоар с личен рекорд за сезона от 22.68 сек. Втора се нареди канадката Кристал Емануел с най-добър резултат в кариерата си от 22.69 сек. Трета финишира германката Ребека Хаасе също с личен рекорд от 22.76 сек.\"Бягах най-добър резултат за сезона, исках повече. Със сигурност трябва да се работи върху техниката, сезонът е труден, борим се, продължаваме, гледаме към Лондон\", сподели Лалова малко след бягането.", "date": "2017-06-18", "title": " Ивет Лалова с четвърто място и личен рекорд в Стокхолм"}
{"url": "https://m.offnews.bg/news/Izvan-terena_18817/Izkaraha-Mesi-otchaiano-piiande-toj-se-smee_658481.html", "text": "Лионел Меси се принуди да отговаря в социалните мрежи на информация за солиден запой с негово участие в Ибиса. Пак в интернет циркулира сметка от ресторант, направена от Лео, Луис Суарес, Фабрегас и трите им половинки. Тя е на стойност 38 000 евро и съдържа чудовищно количество алкохол.Компанията отмаря в прочутия остров, като по цял ден се разкарва с яхта или кара водни ски. Естествено, вечер футболните звезди, Антонела, София и Даниела  излизат по заведения.Според сметката, появила са в социалните мрежи, компанията е обърнала в прочут ресторант 41 бутилки от прочутото шампанско Dom Perignon плюс 27 пици! Малко странна комбинация.На сметката са и 5 бутилки уиски Macallan Amber на цена над 500 евро бутилката.Меси не издържа и коментира: \"ХА ХА ХА ХА. Какъв начин да говориш глупости! Какъв начин да измисляш. Но някои хора вярват и това е тъпото\".Меси едва ли лъже. При толкова пиене отдавна да са в болница и най-закоравелите шестима пернишки пиячи.", "date": "2017-06-18", "title": " Изкараха Меси отчаяно пиянде, той се смее"}
{"url": "https://m.offnews.bg/news/Intcidenti_6/13-godishno-dete-ot-Sarbiia-zagina-pri-tezhka-katastrofa-na-E-79_658463.html", "text": "13-годишно дете от Сърбия е загинало при тежка катастрофа на пътя край Струмяни и Градешница, съобщават от МВР.След катастрофата в болницата в Благоевград са настанени общо 7 души - четирима възрастни и още 3 деца, едно от които е загиналото.Катастрофата е станала малко преди 12 часа на обяд днес, когато е и подаден сигналът на 112.Сблъсъкът между двете леки коли за кратко затвори пътя, който към момента е проходим.", "date": "2017-06-18", "title": " 13-годишно дете от Сърбия загина при тежка катастрофа на Е-79"}
{"url": "https://m.offnews.bg/news/Obshtestvo_4/Spipaha-balgarin-s-26-kg-marihuana-na-srabsko-ungarskata-granitca_658460.html", "text": "48-годишен български гражданин е задържан при опит да влезе на територията на Унгария на граничен пункт „Рьоске“ със Сърбия, превозващ в своя автомобил „БМВ“ 26 килограма марихуана.Полицията е изчислила, че стойността на задържаната дрога възлиза на 52 млн. форинта (331 хил. лв.), предаде Karpatinfo.net, цитиран от \"Фокус\".„Мъжът е задържан и разпитан. Образувано е производство срещу него. Полицията поиска задържане под стража“ - пише на сайта си унгарската полиция.", "date": "2017-06-18", "title": " Спипаха българин с 26 кг марихуана на сръбско-унгарската граница"}
{"url": "https://m.offnews.bg/news/Zvezdi_18810/Bionse-rodi-bliznatcite-trabiat-amerikanski-medii_658465.html", "text": "Американската поп икона Бионсе е родила близнаци, съобщават американските издания US Weekly и сп. People. Раждането е очаквано и бе обявено през февруари от певицата и нейната половинка - изпълнителят Джей Зи.Към момента раждането не е потвърдено официално от двойката, като не се знае нито полът, нито точната дата на раждането на близнаците, пише Би Би Си.Бионсе, която е женена за Джей Зи, обяви бременността си през февруари с екстраваганта фотосесия. Снимката ѝ в Инстаграм с новината стана най-харесваната в социалната мрежа.Звездната двойка вече има една дъщеричка - Блу Айви на 5 годинки.", "date": "2017-06-18", "title": " Бионсе роди близнаците, тръбят американски медии"}
{"url": "https://m.offnews.bg/news/Futbol_18793/Arsenal-mozhe-da-ostane-bez-krila_658464.html", "text": "Футболистът на Арсенал Алекс Окслейд-Чембърлейн е разочарован и обиден на ръководството на клуба, тъй като все още не са му предложили нов контракт, пише Telegraph.Очакваше се след края на сезона шефовете на \"артилеристите\" да предложат на футболиста нов контракт със седмична заплата от 100 000 паунда, но това не се случи.Има вероятност Ливърпул да се възползва от това, в случай, че Окслейд-Чембърлейн не се споразумее с лондонския клуб. Миналият сезон крилото игра в 45 мача, в които вкара 6 гола и асистира за 11.От другата страна при крилата в Арсенал пък, Алексис Санчес поиска невъзможното от Байерн Мюнхен, за да може негов трансфер в клуба да се осъществи, твърдят медиите в Германия.Както е известно, чилиецът е в плановете на клуба, но самият футболист е пожелал да получава умопомрачителните 25 милиона евро годишна заплата, за да акостира на \"Алианц Арена\".Неговите финансови претенции са стреснали сериозно ръководството, тъй като това е нещо невиждано в Германия и нито един играч в отбора, дори и най-големите звезди, не взимат такива пари.За негов късмет, интерес към чилиеца има и от страна на Манчестър Сити, който в момента е един от най-платежоспособните клубове в света и е много вероятно да угоди на желанията на футболиста.", "date": "2017-06-18", "title": " Арсенал може да остане без крила"}
{"url": "https://m.offnews.bg/news/Volejbol_18779/Mersi-Frantciia-Volejbolistite-ni-poluchiha-shans-za-finalite_658479.html", "text": "Мерси, Франция! Джентълменска игра на \"петлите\" даде шанс на България за участие във финалите на Световната волейболна лига. Франция удари Белгия, въпреки че отдавна си беше осигурила място в Бразилия. Сега България се нуждае от победа срещу Аржентина с 3:0 или 3:1, за да влезе в първата шестица и да играе в Куритиба.\"Петлите\", които са водачи в класирането и сигурни участници в решителните мачове от 4 до 9 юли, победиха един от преките ни конкуренти Белгия с 3:0 (25:21, 25:16, 25:16). Така френският отбор затвърди лидерската си позиция в общото класиране на с 25 точки и една-единствена загуба в турнира.Белгия приключва участието си в Световната лига с 4 победи. Толкова има и България за момента.Успехите са първият критерии, по който се класират тимовете, така че българите имат реален шанс да влязат в топ 6 и да подпечатат визите си за Бразилия, но само при победа над Аржентина.Срещу \"гаучосите\", които вече ни победиха веднъж на старта на турнира, излизаме в 01:10 часа след полунощ. Домакините нямат шансове, но едва ли ще си позволят отпускане пред своята публика.", "date": "2017-06-18", "title": " Мерси, Франция! Волейболистите ни получиха шанс за финалите"}
{"url": "https://m.offnews.bg/news/Politika_8/Borisov-izprati-saboleznovatelna-telegrama-do-Portugaliia_658471.html", "text": "Премиерът Бойко Борисов изпрати съболезнователна телеграма до португалския си колега Антонио Коща, в която изразява съболезнованията си за жертвите на смъртоносните горски пожари, обхванали страната през последното денонощие.Изразяваме своята съпричастност към скръбта на близките на загиналите и пожелаваме бързо възстановяване на пострадалите. От името на българското правителство бих искал да Ви уверя в солидарността на България към народа на Португалия и нашата готовност за оказване на подкрепа и съдействие, се казва в писмото на министър-председателя Бойко Борисов.Десетки за жертвите на опустошителните горски пожари в Португалия.  Районът около градчето Педрогау Гранди е най-силно засегнат от пожарите. В борбата с горската огнена стихия участват почти 700 пожарникари и над 200 противопожарни коли.", "date": "2017-06-18", "title": " Борисов изпрати съболезнователна телеграма до Португалия"}
{"url": "https://m.offnews.bg/news/Futbol_18793/Solidna-podkrepa-ot-fenove-na-TcSKA-Sofiia-za-blitc-turnira_658467.html", "text": "Сериозно количество привърженици на ЦСКА-София вече са във Фулпмес, където от 18:00 часа започва блиц турнир с участието на Вакер и Габала, пишат в официалния си сайт \"червените\". Армейците пристигат основно от околните градове, а има и сериозна група от Мюнхен. Очаква се най-сериозно фенско присъствие да има на последната проверна на ЦСКА-София срещу ФК Карабах, която ще се играе на 24 юни.Първият мач от турнира е ЦСКА-София - Вакер и започва в 18:00 часа българско време в град Фулпмес. Tреньорът на \"червените\" Стамен Белчев определи следния стартов състав:ЦСКА-София: Георги Китанов, Николай Бодуров, Стойчо Атанасов, Александър Дюлгеров, Александър Георгиев, Кристиян Малинов, Никола Колев, Кевин Меркадо, Енрике, Кевин Кубемба, Фернандо КарангаРезерви: Борис Груев, Слави Петров, Валентин Антов, Антон Недялков, Давид Симао, Кирил Десподов, Милчо АнгеловСлави Петров е в групата, но няма да вземе участие в проверката, защото още се възстановява от травма.", "date": "2017-06-18", "title": " Солидна подкрепа от фенове на ЦСКА-София за блиц турнира"}
{"url": "https://m.offnews.bg/news/Drugi_18773/Karpov-stana-krastnik-na-shahmata-v-Gorna-Oriahovitca_658466.html", "text": "Световният шампион Анатолий Карпов откри шахматна зала в Горна Оряховица и подари на младите състезатели 10 комплекта игрални дъски и часовници, пише regnews.net. С пожелание от тук да излезе бъдещ световен шампион в шахмата, легендата направи по няколко хода с 18 момчета и момичета. След това дълго раздава автографи и се снима с десетките си фенове, дошли да се докоснат до шампиона в горнооряховския Младежки дом.От няколко дни Анатолий Карпов е на посещение в България в качеството си на депутат от Държавната дума на Русия по покана на националното ръководство на \"Атака\". При всяко от посещенията си той не пропуска да се срещне с шахматната общност и да даде напътствия на клубовете и младите шахматисти.\"България има традиции в шахмата и аз с удоволствие си спомням за срещите си с някои български гросмайстори, като Ерменков например. Спомням си и един страхотен европейски шампионат в Пловдив.Беше отдавна, преди 34 години и аз бях световен шампион по онова време. След първенството останахме десет дни в България. Имам хубави спомени. И сега имаме добри перспективи за сътрудничество.Много руски граждани избират да почиват и да живеят в България. По Черноморието вече създаваме шахматни школи. Засега имаме две – в Албена и Поморие. Там заедно играят руснаци и българи.Не жалете време за децата и за шахмата, обърна се Карпов към родителите. Шахматът развива паметта и подобрява концентрацията. Времето, което децата прекарат над шамхатната дъска, после ще спестят при ученето на уроците, защото ще мислят по-бързо и по-добре\", каза световният шампион.Вчера Анатолий Карпов бе на посещение в Стара Загора и Велико Търново, а днес на Горна Оряховица и Свищов.", "date": "2017-06-18", "title": " Карпов стана кръстник на шахмата в Горна Оряховица"}
{"url": "https://m.offnews.bg/news/Sviat-_12/62-zaginaha-v-gorski-pozhari-v%C2%A0Portugaliia%C2%A0_658461.html", "text": "62 души загинаха в горски пожари в Централна Португалия. Най-малко 18 тела са извадени само от изгорели автомобили.Районът около градчето Педрогау Гранди е най-силно засегнат от пожарите. Загиналите в колите си очевидно внезапно са се озовали в огнен капан, когато пламъците са прехвърлили шосе край градчето.Няма постъпила информация за пострадали български граждани, съобщават от българското външно министерство.В борбата с горската огнена стихия участват почти 700 пожарникари и над 200 противопожарни коли.Два самолета, изпратени от Франция и Испания, също хвърлят тонове вода над горящите горски масиви.Европейският съюз активизира действията си в подкрепа на португалските служби, борещи се с огъня, предаде БТА.Еврокомисарят за хуманитарна помощ и управление на кризи Христос Стилианидис каза, че Франция ще изпрати още два самолета, а Испания - още няколко, но не уточни общия им брой.Все още не е ясно как е започнал огненият ад, пламнал в събота около 14 ч. местно време.Пламъците са се разпространили много бързо, напредвайки по четири фронта.Президентът на Португалия Марселу Ребелу де Соуза пристигна в района на Педрогау Гранди, на около 200 км от столицата, още през нощта и след първия оглед каза, че \"създалата се ситуация е безпрецедентна\".Премиерът Антониу Коща следи развитието на борбата с огнената стихия от централния щаб на Гражданска защита в западната част на Лисабон.Температурите в много райони на Португалия надхвърлят 40 градуса. ", "date": "2017-06-18", "title": " 62 загинаха в горски пожари в Португалия "}
{"url": "https://m.offnews.bg/news/Medii_73/FARA-2017-golemite-pobediteli_658475.html", "text": "18-тото издание на Фестивала на Българската асоциация на комуникационните агенции – ФАРА 2017, връчи своите годишни награди и даде отговор на въпрос кои са най-добрите и най-успешни български рекламни компании.Фестивалът има за цел да направи преглед на постиженията на българската реклама през 2016 и 2017 год. и да отличи най-добрите сред участниците в отделните категории.Големият победител сред рекламните агенции е Saatchi&Saatchi Sofia, които обраха статуетките с кампанията си с \"Медияпул\" за фалшивите новини.За рекламодател на годината бе обявен \"Загорка\" АД, на второ място са поставени \"Медияпул\", а на трето е компанията \"Теленор България\".Как изглеждат победителите от ФАРА 20171. ТВ Реклама и Кинореклама (стоки)БоксьорътРекламодател: Национална ЛотарияАгенция: Garlic2. ТВ Реклама и Кинореклама (услуги)Unlimited data, Limitless youРекламодател: Telenor HungaryАгенция: DDB Sofia3. ТВ Реклама и Кинореклама. Социална, политическа, медийна рекламаЗабранено за вижданеРекламодател: Сдружение „Коалиция заживот без тютюнев дим“Агенция: The Smarts4. Други филмови формиВидеонепиратството не е престъплениеРекламодател: София филм фестАгенция: DDB Sofia5. Радио РекламаОнова обажданеРекламодател: Порше БГАгенция: Saatchi & Saatchi Sofia6. Опаковки и етикетиСира 2014Рекламодател: винарска изба ДамяницаАгенция: Studio Enthusiasm7. Film CraftВидеонепиратството не е престъплениеРекламодател: София филм фестАгенция: DDB Sofia8. Уебсайтове, микросайтове и мобилни приложенияMyKi Santa Clause HotlineРекламодател: Теленор България ЕАДАгенция: DDB Sofia9. Социални медииСъздай фалшива новинаРекламодател: МедияпулАгенция: Saatchi & Saatchi Sofia10. Дигитална кампанияDecathlon Box OfficeРекламодател: Decathlon БългарияАгенция: All Channels Advertising11. СъбитияCabinets of WisdomРекламодател: Brown-FormanАгенция: NEXT-DC12. One-to-one CommunicationКрушата на DecathlonРекламодател: Decathlon БългарияАгенция: All Channels Advertising13. Интегрирана кампания. Социална, политическа, медийна рекламаТи си това, което четешРекламодател: МедияпулАгенция: Saatchi & Saatchi SofiaВсички победители може да видите в сайта на фестивала .", "date": "2017-06-18", "title": " ФАРА 2017 - големите победители"}
{"url": "https://m.offnews.bg/news/Obshtestvo_4/Piian-rusnak-i-germanetc-evakuirali-balgarskiia-samolet-v-Shtutgart_658472.html", "text": "Свада между пиян руснак и германец била причината за евакуирането на българския полет на компанията Bulgarian Air Charter на летището в Щутгарт, съобщава bTV.Пътници разказват, че двамата се спречкали, след като единият казал \"бомба\" и че ще взриви самолета.Екипажът е приел заплахата сериозно и е действал по протокол на летището – пътниците са били свалени, както и багажите им, последвала е проверка с кучета, но не е имало паника на борда.Самолетът трябваше да излети в 11:40 ч. местно време (12:40 ч. наше време) и да кацне в Варна в 15:05 ч., но закъсня с близо два и половина часа.На борда пътуваха 172 души, почти всички – немски туристи.От авиокомпанията „Българиън еър чартър“ нямаха точна информация какво се е случило.Потърпевши от инцидента се оказаха пътниците, които трябваше да пътуват със същия самолет от Варна за Дрезден, тъй като и техният полет се забави.", "date": "2017-06-18", "title": " Пиян руснак и германец евакуирали българския самолет в Щутгарт"}
{"url": "https://m.offnews.bg/news/DW_18800/Niama-nuzhda-Kremal-da-zlepostavia-SASht-Za-tova-se-grizhi-samiiat-Tr_658446.html", "text": "\"Руската афера\" на Тръмп даде на Кремъл огромно предимство – пропагандаторите в Русия вече няма защо да измислят неща, с които да злепоставят САЩ. За това сега се грижи самият президент. Коментар на Райнхард Везер.Поведението на Доналд Тръмп в руската афера може да бъде обяснено по различни начини. Подозрението, че се е опитвал да възпрепятства правосъдието, може да е породено от неговата непохватност и импулсивност. А може и да се е опасявал, че резултатът от разследването ще го унищожи като политик – било, защото действително е поддържал тайни контакти с Москва, или пък поради това, че има и други неприятни тайни, които могат да изскочат на бял свят. Онова, което е известно досега за връзките на екипа на Тръмп с Русия, както и биещата на очи амнезия на неговите хора по този въпрос разпалват фантазията.Дори ако специалният прокурор Робърт Мюлер не открие нищо ново, въпросните връзки сами по себе си са достатъчно ужасяващи. Вероятно никога няма да узнаем със сигурност дали е имало някакво съзаклятие между Кремъл и екипа на Тръмп с цел превземане на американските президентски избори през 2016 година. От резултатите, до които ще стигнат разследващите органи и от начина, по който Тръмп ще реагира на тези резултати, ще зависи колко големи ще са вредите за САЩ, а и за останалата част от света.Вредите, от които някои извличат ползиОще отсега имиджът и дееспособността на Америка са тежко засегнати от Тръмп. А \"руската афера\" е само една от причините за това. Списъкът с некомпетентните, безсмислени, озадачаващи и създаващи конфликти изявления на президента по международни въпроси е безкрайно дълъг.А има и предостатъчно конфликти по света, като се започне от Близкия изток, та до Източна Азия, в които думите на американския президент имат толкова голяма тежест, че да доведат до фатални последици.Някои в Москва може и да са се надявали, че с президент като Тръмп ще могат да се установят по-добри американско-руски отношение и ще могат да сключват „сделки” за сметка на останалите. Но и това е съмнително, защото непредвидимостта на Тръмп няма как да не е била забелязана от Кремъл още преди изборите.Все пак руското ръководство на първо време може да се смята за победител от американските избори - особено в реалната политика, защото загубата на авторитет на САЩ открива нови възможности както за Китай, така и за Русия. Руското ръководство е победител и в пропагандно отношение, защото неговата медийна пропаганда вече няма нужда да измисля разни неща, които да представят Америка като страна на умопобъркани. Тази задача сега е поела самата Америка.", "date": "2017-06-18", "title": " Няма нужда Кремъл да злепоставя САЩ. За това се грижи самият Тръмп"}
{"url": "https://m.offnews.bg/news/Nashite-avtori_2490/Dobrata-strana-na-neshtata-razkaz-shega-ot-Zdravka-Evtimova_658311.html", "text": "Нямаше никакво място за паркиране, колите се бяха наблъскали една до друга - стари тухли в зид - и Мели се заби в една пряспа. Нямаше избор, трябваше да всяка цена да предаде превода, който бе завършила в два след полунощ. Не беше блестящ превод, но все пак очакваше да получи някакви пари след три месеца. Колата потъна дълбоко, ни напред, ни назад - тя се опита да я избута, но опитът ѝ приключи с нулев резултат.Дойде някакъв много здрав господин, на тегло почти колкото колата, с мъка се напъха пред волана и Мели чу някакво рязко - хра-а-ас! Господинът едва се измъкна навън, не ѝ каза „довиждане“ и изчезна по улицата към банката. Тя установи, че е имало защо – скоростите не можеха повече да се включват. Колата, дребна, с блъскани и пукнати калници, изглеждаше като костенурка със счупена коруба посред улицата. Колко ли щеше да й струва поправката? И към кого да се обърне за помощ?Най-малко триста лева. Преди два дни майка ѝ се беше обаждала, искаше ѝ назаем петдесет до втори, когато очаквала да ѝ дадат аванса. Баща ѝ, който се беше изнесъл в старата гарсониера уж с нова приятелка (виж ми окото!), също ѝ бе звънял – той пари не искаше и това беше хубаво. Само я помоли, ако е възможно да му купи хляб и сирене, ако няма сирене, кофичка кисело мляко, ако няма кисело мляко, два хляба, по възможност бели, по телевизията казвали, че белият хляб бил много калоричен, а на него му липсвали много калории.Приятелят ѝ Преслав! Той можеше да й помогне, да той. После ще му върне парите. Беше студено, но не чак толкова – минус пет-шест-седем. Слънцето, кисел лимон, едва се крепеше на небето, колата ѝ стърчеше ли, стърчеше на улицата и тя, най-сетне отворила портмонето, видя вътре последните си двайсет лева. Но! Осми беше близо, очакваше я заплата, все пак имаше някакво дребно слаботелесно жилище без никакво отопление. Разхвърляно, дрехи и книги във всички посоки, ала Мели изпитваше радост, че студът бе пропъдил някъде хлебарките.Хубаво, дори прекрасно. Стига с тая кола, по дяволите колата, сега Преслав ще ѝ даде малко пари и всичко ще бъде наред.- Закъсах, Преславе – изплака тя. - Един ми счупи колата и си плю на петите. Имаш ли да ми дадеш назаем...Гласът му захвърли смаян поток от протони в ушите ѝ, но не започна да се свива, както беше очаквала.- Идвам - каза той. Мели беше толкова зашеметена от съсипаната кола, че нямаше време да се зачуди на готовността му, нито успя да преглътне.Дойде. Висок, силен, казваха че бил хубав, но тя едва ли вече забелязваше това. Ту живееха заедно, ту не – той идваше при нея, когато приключеше с парите и изгубеше работата си, особено през зимата, когато строителството замираше; или тя отиваше при него, в къщата в края на града, докато премине лошият ѝ период.Напоследък животът беше само лош период, но в това имаше добри страни - лошото дисциплинира човека, мислеше си Мели. Човек свиква да яде евтини неща и не напълнява, а това е едно малко медицинско чудо. Преслав се приближи, огледа колата, не поклати глава, няколко минути не каза съвсем нищо, сигурен признак, че ще вметне тънко: „Ще ходя да ти изтегля, но дай сега пет-шест лева, да купя наденица“ .- Ще ходя да ти изтегля - подхвана той, което беше напълно в реда на нещата. - Дай десетина лева, да купя наденица.Мели имаше двайсет лева до осми – това бяха обявените й финансови ресурси. Всъщност имаше още десет резервни, за които никой – най-вече Преслав - не знаеше. Освен тях бе заделила седем левчета най-дълбок резерв, към които щеше да посегне, ако тръгне да умира, но едва ли щеше.- Имам десет лева - обяви тя. От Преслав – както и от всеки друг - можеше да се очаква всичко. „Парите са по-големи от хората“ беше написал той с печатни букви върху стената над леглото ѝ.- Дай ми ги за наденички, аз ще ходя да ти изтегля за колата.Познаваше го добре, щеше да стои до обездвижения Деу Матис, щеше да го гледа, докато ламарината ръждяса. Ако Преслав не изядеше наденичка, колата нямаше да изпълзи и метър напред. Тя извади десет лева, което беше дълбоката ѝ грешка. Без коментар, той взе чантата ѝ, ловко и бързо провери навсякъде, взе последната ѝ двайсетачка, и подчерта:- Виждаш ли, че имаш повече? Винаги се правиш на просякиня.Мели направи опит за се усмихне, което в нейния случай означаваше, че без двайсетте лева светкавично я заболя корем.- Отивай да изтеглиш – каза тя. – Купи си наденичка.По-рано не ѝ бе правил проверки с бъркане в чантата, но и от това имаше полза – вече ще знае. Сега разполагаше само със седем лева.- Ще изтеглиш ли? – попита тя.- Да – отвърна той. След малко якият му гръб разряза улицата и сви наляво към банкомата. Мели не пушеше и благославяше и природата, и майка си, която един ден я заключи в килера и не я пусна да излезе оттам през нощта. Мели беше малка и много се страхуваше от хлебарките. Гадно ѝ беше - цял ден и цяла нощ без ядене, без тоалетна, но и в това си имаше нещо хубаво.На сутринта майка ѝ я попита – „Ще пушиш ли?“, Мели каза „Не“ и тази дума потъна в мозъка ѝ. Винаги си представяше хлебарки, лазещи по главата ѝ само като видеше човек със запалена цигара. Сега икономисваше от цигари и си живееше много добре, даже прекрасно, макар че навън бе студено.Минус осем е грозна температура, особено ако духа вятър, а то духаше и още как. Мели, чието истинско име беше Малина, тъпчеше от крак на крак върху снега, за да се стопли. Не се стопляше, напротив – краката се вледениха повече от преспите, в които бе затънала колата ѝ, но и в това си имаше хубава страна. Никога нямаше да я хванат гъбички, дори и да искаше.Онзи дебел чувал, дето ѝ беше строшил скоростите, как можа… Тя тъкмо се опитваше да намери къде, по дяволите, беше хубавата страна на строшените скорости, съединителя или на който и да било друг чарк в колицата ѝ, когато телефонът ѝ иззвъня.- Ало - извика телефонът.- Скъсвам с тебе.Мели не застана неподвижно, съвсем съсипана от това съобщение. Просто защото нямаше навик да се съсипва. Съсипването е състояние както всички останали, нещо като желанието да отидеш на тоалетна или да си купиш ръкавици, но честно да си каже – чак до скъсване не бе очаквала да се стигне. Освен това – беше дала на Преслав двайсет лева за наденички и скъсване или не, двайсет лева са си двайсет лева.- Скъсването е важно за мене – изрече сериозно тя. – Но аз ти дадох двайсет лева. Последните ми пари. Върни ми ги и тогава да скъсаме.- Помниш ли, ти ми накапа новия пуловер, а той струваше точно двайсет лева и 60 стотинки – изтъкна телефонът. – Приеми го, все едно че си ми платила пуловера.Мели тъкмо искаше да изтъкне, че колата е счупена като черупка на охлюв, когато…- На първо място, това не са ти последните пари – намерих десет лева, скрити под мокета в кухнята, от тях съм взел само пет. На второ място - имаш неприкосновен запас: осем лева при парцала за бърсане на банята, но вече ги нямаш. Взех ти ги, защото аз купих два пъти кафе, а ти не купи нито един път кафе. Трето – колата ти е зле строшена. Не можеш да ме сгазиш с нея. Скъсваме. Отдавна исках да ти го кажа. Надявам се да не успееш да намериш нито една добра страна в скъсването ни. За да не я намериш - току що ми дойде на ум! - ще прескоча до вас да взема останалите пет лева от неприкосновения ти запас. Така няма да имаш нито лев. Ха-ха.Мели стоеше като купчина сол пред строшения си Деу Матиз. Както и да го въртеше, както и да го сучеше, колата беше съсипана, запасите ѝ – какви запаси, стотинка нямаше, до осми. Но добре, че имаше лютеница в буркани и компоти от джанки в гарсониерата. С тях ще изкара до осми – пък можеше и да отслабне. Добре е човек да погладува, пречиства се един вид, от това пречистване, случващо се съвсем естествено, по-хубаво няма. А това не е ли добрата страна на всичко?Беше чувала, че англичаните казват: „И буреносният облак носи сребро в пазвата си“. Важно е да не се уплашиш от бурята и да стигнеш до среброто. Колата стърчеше на две строшена, прияде ѝ се мляко с ориз, изведнъж почувства дим глад. Точно по това време телефонът ѝ звънна и ѝ каза:- Знам, че разчиташ на бурканите лютеница и на компотите от джанки, но не разчитай. И тях ти ги взех. Сега с трън да влачиш, добра страна няма да закачиш.Мели посърна, но от къде на къде да посърва? Посърват само умрелите, защото нямат друга работа. Телефонът се изсмя два пъти – „Ха-ха“. Преди да каже третото „Ха“, тя избъбри:- Значи ми остава само да се оженя.Телефонът не затваряше – да се чуди човек защо.- И за кого ще се ожениш? – накрая попита той тънко, само както поток свободни електрони на температура минус десет градуса и трийсетсантиметров сняг могат да сторят.- За първия, който ми предложи преди осми, преди да съм взела заплата.- Никой не е луд - подчерта с още три отчетливи „Ха-ха“ телефонът, но Мели, смяташе, че няма смисъл да навлиза в спорове и дискусии. Заключи дребосъка Деу Матиз, когото бе кръстила Матей, и му каза:- Не се отчайвай, Матейче. Като взема заплата може да те ремонтирам. Не може, а ще те ремонтирам. В това има добра страна. Ще станеш по-як от нов. Не бой се.Краката ѝ бяха ледени буци, но и в това имаше добра страна. Закаляваше се съвсем безплатно, хората планини пари дават за подобни процедури. Преслав знаеше всичко за нея и резервите ѝ, за компота и лютеницата ѝ. В мазето имаше няколко буркана кисело зеле и лозови листа. Той ненавиждаше лозови листа и кисело зеле. В това си имаше добра страна, сигурно не ги беше взел от мазето.Ще се наложи да кара до осми на кисело зеле и лозови листа, но това е прекрасно, първо ще отслабне – дано не е с повече от две кила, но ако е с повече - и в това си има добра страна. Като вземе заплата, ще яде по един шоколад на ден и няма да си брои калориите, ще яде тлъсто месо – о, кеф. Това да го беше редила, нямаше как да го подреди. Ама съм идиотка, рече си Мели, но и в това си имаше добра страна – само че за момента не виждаше точно коя е тя.Колата на две строшена - сплескан охлюв на пътя - стоеше и не помръдваше, но тя ѝ бе обърнала гръб, не я виждаше и ѝ беше по-леко. Добрата страна на гърба бе, че може да го обърнеш срещу неприятни хора, и явления.Дните започнаха да текат, къде ти текат – колкото блатото ще потече. Нито текат, нито се преместват, не дни, а купчини смет, тя пък винаги гладна – изяде киселото зеле, излапа лозовите листа, огреба дори онова сладко от бъз, което повишава имунитета и превръща имунната система във валяк. И него оползотвори – по инструкции трябваше да яде по лъжичка на ден, тя гълташе по половин бурканче и сигурно затова никакъв грип не я пипна, панталоните ѝ оширяха значително, затова пък Мели започна да прескача на свиждане до Матей, нейния строшен автомобил.Един брадат тип, и той мършав като нея, взе да ѝ подхвърля:– Нека мине осми, тогава дават заплата, и още на девети те каня на обяд.По това време няма защо да ме каниш, мислеше си Мела. На девети ще ям луканка. Хубавото бе, че някои приятелки я канеха на кафе, а кафето е хранително повече от хляба и луканката взети заедно. Добре беше, че очите ѝ блестяха странно и оръфаният тип, който работел в БАН – то такъв мършав къде другаде да работи? – отбеляза, че очите и блестели красиво. Този е късоглед, усъмни се Мели, но на глас каза: „Консумирам само здравословна храна.“Оставаха още седем дни до осми, но в това имаше хубава страна - бяха казали, че седем е щастливото число в годината на петела по китайския хороскоп. Преводите ѝ вървяха бавно, но ги имаше, палтото се крепеше по чудо на раменете ѝ, не се изхлузваше и Мели можеше да се побира в по-малък номер – откога си го мечтаеше. Даже не успя да си спомни откога.В къщата, където преподаваше английски на едно дете, я почерпиха с кейк. Правеше сметка как да го раздели - на три или на четири части, дори на пет, когато не телефонът, а звънецът се обади – по дяволите, сигурно ще събират пари за асансьора. Гадно, но и в това имаше добра страна. Маргарита е свястна жена, може да покани Мели на чай, а към чая обикновено добавяше и някоя престояла сладка. Какво като е престояла, никой няма цедка на гърлото, Мели пък съвсем.- Идвам, Маргенце – извика Мела и със скок на лъв отвори вратата. – Сега не мога да платя, но знаеш, на осми взимам заплата. Ще оставя парички за два месеца напред, мила. Имаш ли ча.... – още преди да произнесе думата „чай” докрай, така се задави, че дори не можа да закашля. Наложи се човекът, който бе позвънил, да я удари по гърба.А той съвсем не беше човек, ако питаш Мели. Да те зареже с кола на две строшена, да ти вземе последните двайсет лева, десетте лева дълбок резерв, осемте лева неприкосновен резерв, лютеницата и компота от джанки... гад. Десет пъти гад. Къде ти десет. Толкова голямо число още не е измислено в математиката. Колко е хубаво такъв гад да скъса с тебе. Трябва да почерпиш от радост целия блок с десетте входа!- Оправих ти колата – каза гадът. - Докарах ти я пред блока.Мели не можа да изрече нито една дума, макар че вече бе посегнала – зад входната врата държеше сатър. Не че имаше кой знае колко пържоли да реже, защото пържолата, както всички знаем, съдържа ред холестерол, ред жили – това е то пържола до осми. След осми холестерол с трън да влачиш, няма как в пържолата да закачиш. Витамин до витамина.- Знаеш, че имам ключ от колата ти.- Не знаех – каза Мела.- Ти много неща не знаеш – подхвана той и когато Мели ловко не успя да взема сатъра, но ловко затвори вратата под носа му, много се изненада – всъщност, да си каже правичката, почти не се изненада - когато Преслав отключи. Той имаше ключ от всякъде.- Връщам ти резервите – каза той- Двайсет заявен резерв, десет дълбок и осем неприкосновен. Давам ти от мене още...- Не искам – извика Мела. Всъщност искаше, но нямаше да вземе нищо.- Петдесет - оповести Преслав. – Не затваряй вратата под носа ми. Ще я счупя, после трябва да плащаш да я поправят. Спуках гумите на колелото на оня от БАН – той я огледа критично и убийствено. - На ти една пържола, панталоните ти се въртят като земното кълбо около оста си.Мели нищо не каза, но и в това си имаше добра страна – пържолата миришеше като панагюрското златно съкровище, даже по-апетитно.- Скъсахме - каза Преслав. Висок, но тя бе свикнала и не ѝ правеше никакво впечатление. - Скъсах с тебе и изпитвам известен дискомфорт. Все едно си скъсах далака и черния дроб едновременно. Знам, че звучи тъпо.Наистина звучеше тъпо.- Онзи тип се оказа разбран. Няма да се ожени за тебе. Това е новина.", "date": "2017-06-18", "title": " Добрата страна на нещата: разказ-шега от Здравка Евтимова"}
{"url": "https://m.offnews.bg/news/Drugi_18773/Vezenkov-vleze-v-top-10-na-elitna-klasatciia_658462.html", "text": "Звездата ни в баскетбола Александър Везенков получи поредно признание. Родният талант попадна в челната десетка на най-добрите леки крила в Драфта според USA Today. Изданието изготви Топ 10 на баскетболистите на всяка позиция, като 21-годишният българин е поставен под №10 на своя пост, а пред него са Синдариъс Торнуел (№9, Южна Каролина), Алберто Абалде (№8, Бадалона), Дилън Бруукс (№7, Орегон), Ви Джей Бийчъмн (№6, Нотър Дейм).Най-добрите пет места остават за Уесли Инунду (№5, Канзас Стейт), Джъстин Джаксън (№4, Северна Каролина), Оу Джи Ануноби (№3, Индиана), Джейсън Тейтъм (№2, Дюк) и Джош Джаксън (№1, Канзас).Маркел Фулц от Вашингтон, който е сочен и като сигурен №1 в Драфта е поставен като най-добър пойнт гард. Малик Монк от Кентъки е първи при атакуващите гардове, докато при тежките крила и центровете начело на класациите са съответно Джонатан Айзък от Флорида Стейт и Зак Колинс от Гонзага.Въпреки лошото представяне на Барселона, Везенков направи добър сезон и получи голямо признание, след като бе избран в \"Идеалната петица на младите играчи\" в баскетболното първенство на Испания Лига Ендеса.", "date": "2017-06-18", "title": " Везенков влезе в топ 10 на елитна класация"}
{"url": "https://m.offnews.bg/news/Obshtestvo_4/Proverkata-pokaza-IAdem-vtoro-kachestvo-hrani-v-sravnenie-sas-Zapadna_658482.html", "text": "Проверки на българските власти потвърждават, че хранителни стоки, произведени от европейски компании, се предлагат на българския пазар с различен състав и качество спрямо Западна Европа. Това съобщи в ефира на  земеделският министър Румен Порожанов.За целта на изследването от супермаркети в Австрия и Германия са купени храни на водещи компании, произведени в тези две страни, както и в Италия, Швейцария, Дания и други. Досега е установено, че в безалкохолните напитки, произведени за българския пазар, захарта е заменена с изоглюкоза (сироп от царевица).Разминаване е установено и при детски храни. Сирената, предлагани в България, пък имат отклонения във вкуса - в продуктите за западния пазар вкусът на мляко е по-силно изразен, обясни Порожанов.Физикохимичните изследвания ще продължат до края на месеца. След това се очаква ресорните министри на България и други източноевропейски държави, установили същото разминаване, да сезират еврокомисаря за защита на потребителите за премахване на тази несправедливост.Порожанов съобщи още, че е възложил проверка дали има нещо задкулисно в искането на фирмите за промяна на стандарта на киселото мляко. Министърът е на мнение, че ако правилата бъдат изменени, качествата на продукта ще се влошат. Предложението е внесено по време на служебния кабинет и беше оттеглено от сегашното ръководство на ведомството.", "date": "2017-06-18", "title": " Проверката показа: Ядем второ качество храни в сравнение със Западна Европа"}
{"url": "https://m.offnews.bg/news/Futbol_18793/Bog-da-prosti-burgaskiia-futbol_658444.html", "text": "Бургаският футбол е в будна кома. Не, бургаският футбол е мъртъв.Това бе окончателно потвърдено вечра, след като дълго планираният митинг на феновете на Нефтохимик пропадна.Стотина верни привърженици дойдоха, за да се борят за оцеляването на своя отбор, но това бе крайно недостатъчно и само шествие бе отложено. Може би завинаги. Това показва отношението на цялата общественост към проблемите. По-скоро отношение.През 2007 година бе създаден ПСФК Черноморец. С много обещания, амбиции и приказки. Заговори се и за футуристичния проект Черноморец- Арина. Десет години по-късно този Черноморец е във фалит, ФК Черноморец 1919 се бори за връщане на марката и нейната слава в областната група, а Нефтохимик е пред закриване.Почти сигурно е, че през следващата година в Бургас няма да има отбор в професионалните групи. Трябва чудо да стане, но чудеса стават в приказите или на места, където хората искат и се борят. Тук не е такова място. Още повече, че местният политически елит не показва никаква заинтерисованост по проблемите на спорта.Десет години футболни реформи в най-добрия град за живеене доведоха до унищожаването на тази игра в Бургас. Което е срамно. В момента спортен комплекс \"Черноморец\" е като неподдържан зоопарк, \"Лазур\" върви по същия път, а реално градът няма общински футболен стадион.Няма и реално истинско общественото мнение, спортна общественост, която да притиска, да иска и да изисква. Така се стигна до това положение, в което не се вижда как проблемите ще бъдат решени. Може би е най-правилно да кажем: Бог да прости бургаския футбол!", "date": "2017-06-18", "title": " Бог да прости бургаския футбол!"}
{"url": "https://m.offnews.bg/news/Politika_8/BSP-iska-da-si-varne-chiniiata-na-Buzludzha_658443.html", "text": "Корнелия Нинова изпрати писмо до премиера Бойко Борисов, с което БСП иска да си върне чинията на Бузлуджа.В писмото се посочва, че с решение на Министерския съвет от септември 2011 г. на БСП се прехвърля безвъзмездно правото на собственост върху Дом-паметник комплекс връх „Бузлуджа”.В писмото се казва още, че БСП изразява готовност процедурата по безвъзмездното прехвърляне на собствеността на имота да бъде финализирана с подписване на договор.През април тази година служебният регионален министър Спас Попниколов внесе предложение в Министерския съвет правителственото решение за \"Бузлуджа\" от септември 2011 г. да бъде отменено и държавата да си върне правото на собственост.От протокола на заседанието на служебния кабинет обаче впоследствие стана ясно, че предложението на Попниколов е оттеглено.Наскоро бе лансиран проект Бузлуджа да се превърне в печеливша туристическа атракция чрез 70-метров панорамен асансьор. Зад идеята за осъвременяването на проекта застанаха авторът на монумента арх. Георги Стоилов, кметът на община Казанлък, на чиято територия е паметника, Галина Стоянова и арх. Дора Иванова от фондация \"Проект Бузлуджа\".", "date": "2017-06-18", "title": " БСП иска да си върне чинията на Бузлуджа"}
{"url": "https://m.offnews.bg/news/Izvan-terena_18817/Ispanski-natcional-s-mil-zhest-kam-zhertvite-na-pozhara-v-London_658442.html", "text": "Невероятен човек се оказа Ектор Белерин, защитникът на Арсенал. В момента футболистът играе за младежите на Испания на Европейското първенство за младежи.Ектор обяви, че ще дарява на пострадалите от пожара в Лондон по 50 паунда на всяка изиграна минута от шампионата. Както е известно, 30 души загинаха в ада на Grenfell Tower, а други 76 още се водят за изчезнали.Белерин вече изигра 90 минути за Испания при победата 5:0 над Македония на старта. Хеттрик записа Арсенио от Реал Мадрид.Така бранителят на Арсенал навъртя вече 4500 паунда в помощ на жертвите. сумата ще нарасте на 13 500 само от срещите в групите. И може да стигне 22 500 паунда, ако Испания играе финал, което изглежда повече от логично предвид звездната селекция.Белерин не е единствената звезда на Висшата лига, която подаде ръка на жертвите. Рахийм Стърлинг от Манчестър Сити, чиято кариера започва на няма и миля от сградата, обяви \"сериозно\" дарение. ", "date": "2017-06-18", "title": " Испански национал с мил жест към жертвите на пожара в Лондон"}
{"url": "https://m.offnews.bg/news/Politika_8/Dnes-Stara-Zagora-glasuva-na-referenduma-za-Bedechka_658440.html", "text": "Днес жителите на Стара Загора гласуват на референдум, който ще реши бъдещето на парка \"Бедечка\".Общо 204 са избирателните секции, броят на избирателите по основни списъци е 143 172.Жителите на Община Стара Загора ще гласуват с „ДА” или „НЕ” в отговор на следния въпрос на местния референдум:За да е валиден днешният референдум, трябва да гласуват най-малко 40% от избирателите - тоест поне 60 000 души.За да влезе в сила решението („ДА” или „НЕ”), за него трябва да дадат гласа си над 50 на сто от участвалите в референдума.", "date": "2017-06-18", "title": " Днес Стара Загора гласува на референдума за Бедечка"}
{"url": "https://m.offnews.bg/news/Tenis_18788/Legendata-Maldini-stana-profesionalen-tenisist_658450.html", "text": "Няма шега легендата Паоло Малдини смени спорта на стари години. Идолът на Милан ще отпразнува 49-ия си рожден ден на 26-ти юни по нестандартен начин.Един от най-добрите защитници в историята получи „уайлд кард” за участие в схемата на двойки на турнир от „чаланджър” сериите в Милано. Малдини ще си партнира със своя добър приятел Стефано Ландонио. Двамата спечелиха подгряващ турнир преди квалификациите и ще направят дебют в професионалния тенис благодарение на „уайлд кард” от организаторите.„Знаехме, че можем да играем добре. За първи път играхме със състезателен характер, но с Паоло се познаваме добре, тъй като сме участвали в няколко двубоя с благотворителен характер. Малдини винаги е бил страстен почитател на тениса, а в последните години играе все повече и става все по-добър”, коментира 45-годишният Ландонио.Паоло Малдини прекрати футболната си кариера през лятото на 2009-а година. Защитникът има 647 двубоя за Милан и 126 за националния отбор на Италия. Номерът, с който Малдини играеше - №3, беше изваден от употреба в Милан след оттеглянето му.Легендата беше в България миналата година за бенефиса на Христо Стоичков. Физиката му не е мръднала, тичаше като младо момче. Е, не като в най-добрите си години, но за нашата \"А\" група няма да има проблем.", "date": "2017-06-18", "title": " Легендата Малдини стана професионален тенисист"}
{"url": "https://m.offnews.bg/news/Drugi_18773/Gledajte-posledniia-skok-na-balgarskite-lavove-v-Arzhentina_658441.html", "text": "13:00 ч. Тенис, турнир за жени в Ден Бош - F+/Sport+ HD14:35 ч. Футбол, Гуанджоу Р&Ф - Шанхай СИПГ - Mtel Sport 117:00 ч. Тенис, турнир за жени в Нотингам - Eurosport 117:00 ч. Лека атлетика, Диамантена лига в Стокхолм - Mtel Sport 218:00 ч. Купа на конфедерациите, Португалия - Мексико - БНТ 1/БНТ HD19:00 ч. ЕП до 21 г., Германия - Чехия - Диема спорт 221:00 ч. Купа на конфедерациите, Камерун - Чили - БНТ 121:45 ч. ЕП до 21 г., Дания - Италия - Диема спорт 222:00 ч. Флуминензе - Фламенго - Sport+ HD00:00 ч. Филаделфия - НЙ Ред Булс - Eurosport 100:55 ч. Волейбол, Световна лига, България - Аржентина - БНТ 11:00 ч. Спорт Ресифе - \"Витория\" - Sport+ HD4:00 ч. Бокс - Mtel sport 1", "date": "2017-06-18", "title": " Гледайте последния скок на българските \"лъвове\" в Аржентина"}
{"url": "https://m.offnews.bg/news/Futbol_18793/Fenovete-na-Dunav-s-tochen-prevod-kakvo-shte-se-sluchi-v-Liga-Evropa_658445.html", "text": "Феновете на русенския Дунав направиха нещо просто, което убегна на повечето хора, спорещи около последния наш участник в Лига Европа. Те просто преведоха точно решението на Спортния арбитражен съд в Лозана относно жалбата на ЦСКА-София. За умните хора - ето текстът, в него се крие решението, което ще разберем утре:СЪОБЩЕНИЕ КЪМ МЕДИИТЕФутбол – „Лига Европа“СПОРТНИЯТ АРБИТРАЖЕН СЪД (CAS – ан.,- бел.ред.) ОТХВЪРЛЯ ИСКАНЕТО ЗА ВРЕМЕННИ МЕРКИ В АРБИТРАЦНИЯ ПРОЦЕС ПФК ЦСКА – СОФИЯ / УЕФАЛозана, 16 юни 2017. Спортният арбитражен съд (CAS) отхвърля спешната заявка за временни мерки, входирана в хода на процеса по обжалване от страна на новосъздадения ПФК ЦСКА СОФИЯ ЕАД (за краткост „ЦСКА-София“) срещу Европейската футболна асоциация (за краткост „UEFA“) относно решение на същата издадено на 29 май 2017 (за краткост „Решението“).В Решението УЕФА отхвърля заявката на ЦСКА-София за изключение от „тригодишното правило“, означаващо, че кандидатстващият за лиценз трябва да бъде регистриран член в асоциация, която е член на УЕФА в рамките на най-малко 3 последователни години. Като следствие УЕФА постановява, че ЦСКА-София няма да може да кандидатства за лиценз за клубните турнири на УЕФА за сезони 2017/2018 и 2018/2019.Въпреки това, искането на клуба за временни мерки [за възпиране на решението – бел.ред] се отхвърля, вземайки предвид, че до този момент органите на УЕФА не са решили да прекратят решението за издаване на лиценз за участие в турнира на УЕФА Лига Европа 2017/2018, взето в последствие от страна на Българския футболен съюз.Следователно, към днешна дата (ориг. as of today – бел.ред)* клубът остава способен да участва в Лига Европа 2017/2018 и в момента не е изправен пред какъвто и да било риск за непоправими щети. Следователно се отхвърля искането [на ЦСКА-София – бел.ред.] за временни мерки по възпиране на Решението на УЕФА [от 29 май – бел.ред.], както и това [КАС] да разпореди на УЕФА да не предприема никакви действия по възпрепятстване участието на ЦСКА-София в идното издание на Лига Европа. – две значения:1. Към днешна дата / до този момент – от началото до въпросния момент включително;2. Считано от днес;Коя от двете възможности е правилната, се определя от контекста на изречението. В случая – първата такава.", "date": "2017-06-18", "title": " Феновете на Дунав с точен превод какво ще се случи в Лига Европа"}
{"url": "https://m.offnews.bg/news/Futbol_18793/Dunav-Kartotekirame-otbora-v-Evropa-chakame-formalnoto-reshenie_658451.html", "text": "Ръководството на Дунав Русе го кара смело 24 часа преди деня \"хикс\". Сензацията в елита започна картотекирането на играчи за участие на тима в турнира Лига Европа, информира официалният сайт.От щаба на русенци твърдят, че до този момент „следват строго“ предоставения график от УЕФА, въпреки че към този момент участието на отбора в Европейските клубни турнири не е сигурно.Завързаният казус ще бъде решен в понеделник, часове преди жребия за Лига Европа, когато ще стане ясно дали ЦСКА-София ще бъде допуснат до участие или неговото място ще бъде зает от Дунав. За целта има заседание на един от панелите, след като е открита процедура.„Дунав все още очаква формалната зелена светлина, за да получи заслуженото си място в Европа, като това се трябва да се случи след заседание на УЕФА в понеделник, когато ще се утвърди окончателният списък с участващи отбори.„Драконите“ вече стартираха процеса по картотекиране на футболистите и се следва строго предоставеният график от европейската централа“, пишат в официалния си сайт русенци.„В понеделник в случай, че всичко се развие според очакванията на всички в Русе, Дунав ще бъде представляван от своя изпълнителен директор Ивайло Петков на жребия. Русенци се очаква и да използват своя „Градски стадион“ в Русе, който очаква формално разрешение от УЕФА за Първия и Втория предварителен кръг на Лига Европа“, се казва още в материала.", "date": "2017-06-18", "title": " Дунав: Картотекираме отбора в Европа, чакаме формалното решение"}
{"url": "https://m.offnews.bg/news/Intcidenti_6/12-godishen-bie-medik-ot-Speshna-pomosht-v-Roman_658452.html", "text": "12-годишно момче от Роман нападна и рита в гърба фелдшер от Спешна помощ, съобщава bTV. Росица Годжовска се отзовала на спешен сигнал за порязан мъж. На място е имало голяма компания, която е празнувала. След скандал между двама мъже единият порязва ръката си с чаша.Съседите викат спешен екип. Според тях медиците са се забавили най-малко с половин час и това е предизвикало агресията на момчето.При проверка в спешния център в Роман обаче е установено, че линейката е пристигнала на адреса на четвъртата минута от подаването на сигнала.Въпреки ритниците, които получава в гърба, Годжовска все пак прибира пациента в линейката и го откарва за лечение.\"Човекът беше много пиян, държеше се много арогантно, обиждаше ни, не даваше нищо да му направим. Дойдоха сигурно още 20 човека с него”, разказва фелдшерът.Росица Годжовска заяви, че ще си търси правата по съдебен път. За 13 години стаж в системата подобен инцидент й се случва за първи път.Пред репортер на bTV момчето казва, че е ритало фелдшера „от кеф”.", "date": "2017-06-18", "title": " 12-годишен бие медик от Спешна помощ в Роман"}
{"url": "https://m.offnews.bg/news/Sviat-_12/Vtori-tur-na-parlamentarnite-izbori-vav-Frantciia_658351.html", "text": "Французите гласуват на втория тур на парламентарните избори във Франция.Избирателите ще гласуват за 577 депутати, 11 от които представляват французите, живеещи в чужбина. Всеки избирателен район обхваща около 125 000 души.До втория тур се допускат кандидатите, които са получили над 12,5% от гласовете на избирателите в първия тур. На вторият тур бива избран кандидатът, получил най-много гласове, независимо от избирателната активност, която се очаква да бъде по-ниска от тази на първия тур.Според последните прогнози победител ще е партията на президента Еманюел Макрон, който удържа победа и на първия тур. Очаква се центристката партия \"Република, напред\" и съюзникът ѝ \"Демократично движение\" да спечелят между 440 и 470 от всички 577 места в Долната камара на френския парламент.Социолозите очакват основната опозиционна партия да е консервативната \"Републиканците\" и нейните съюзници с между 70 и 90 депутати в парламента.Очаква се социолозите, които бяха на власт до момент, да получат едва между 20 и 30 места в парламента. Крайнодясната партия на Марин льо Пен \"Национален фронт\" ще има само между 1 и 5 места в парламента, твърдят социологическите проучвания. На първия тур партията на Льо Пен получи 17% от гласовете. Според последните проучвания избирателната активност ще е само 46%. След гласуването на първия тур на изборите много гласоподаватели обявиха, че не виждат смисъл да гласуват.Ако партията на Макрон не успее да спечели мнозинство в парламента, на правителството ще му се наложи да влиза в преговори с другите формации, за да прокара промените, които готви. Макрон вече обяви една от промените, за които настоява - реформа на избирателната система във Франция. Френският държавен секретар за цифровизацията Мунир Мажуби обясни, че правителството ще настоява за въвеждане на част пропорционално представителство. Така партиите с по-нисък резултат ще бъдат по-добре представени и изборната система ще е по-справедлива, коментира той.", "date": "2017-06-18", "title": " Втори тур на парламентарните избори във Франция"}
{"url": "https://m.offnews.bg/news/Obshtestvo_4/Dazhdovna-nedelia-temperaturite-oshte-shte-se-ponizhat_658439.html", "text": "Днес облачността ще се увеличи и ще превалява дъжд, в следобедните часове придружен на места с гръмотевици.Вятърът ще се ориентира от север, ще е слаб до умерен. Температурите още ще се понижат, максималните ще са предимно между 18 и 23 градуса.Над планините ще е облачно, в много райони - мъгливо. Ще има валежи от дъжд, на височина над 2300 метра ще преминават в сняг.Над Черноморието облачността ще е значителна и на места ще превалява дъжд. Максимални температури - между 19° и 23°, колкото е и температурата на морската вода.", "date": "2017-06-18", "title": " Дъждовна неделя, температурите още ще се понижат"}
{"url": "https://m.offnews.bg/news/Zdrave_18753/Balgariia-e-stranata-s-naj-mnogo-pusheshti-devojki-v-sveta_658448.html", "text": "България е страната с най-много пушещи девойки в света, сочи глобално проучване на американския Център за контрол и превенция на болестите.Изследователите са използвали данни от сондажи сред юноши в 61 страни, извършени в периода 2012-2015 г.Проучването е обхванало само юноши между 13 и 15 години, записани като ученици. Тъй като в много страни има значителен брой деца, които не ходят на училище, авторите правят уговорката, че тези данни не могат да дадат напълно точна картина на тютюнопушенето сред юношите там. От всички страни, цитирани в проучването, най-малко пушат юношите в Шри Ланка (1,7 процента), а най-много - в Източен Тимор (35 на сто).България намира място в тази тревожна статистика с броя на пушачките сред девойките. Именно у нас техният брой е най-висок - цели 29 процента, докато в Таджикистан пушат само 1,6 от момичетата.Около 11 процента от юношите по света на възраст между 13 и 15 години пушат - цигари или пури, сочи изследването, цитирано от БТА.Използването на тютюневи изделия е сред водещите причини за предотвратими смъртни случаи и за сериозни заболявания в света, на която се дължат около 6 милиона смъртни случая всяка година, отбелязват изследователите.", "date": "2017-06-18", "title": " България е страната с най-много пушещи девойки в света"}
{"url": "https://m.offnews.bg/news/Ikonomika_59/Zabraniavat-dvizhenieto-na-tezhki-kamioni-po-Hemus-v-nedelia-i-petak_658399.html", "text": "През летните месеци до 15 септември в дните петък и неделя ще се ограничава движението на тежкотоварните камиони над 12 т по АМ „Хемус“ в участъка между София и Ябланица (от км 0+000 до км 78+554). В петък ограничението ще бъде от 17 ч. до 20 ч., а в неделя от 14 ч. до 20 ч.По този начин ще бъде осигурена по-висока безопасност при пътуването към Северна България през активния летен сезон и е превантивна мярка за намаляване броя на пътните инциденти.Забраната не важи за моторни превозни средства, превозващи бързоразвалящи се хранителни продукти на температурен режим, живи животни и опасни товари (ADR).", "date": "2017-06-18", "title": " Забраняват движението на тежки камиони по Хемус в неделя и петък"}
{"url": "https://m.offnews.bg/news/Volejbol_18779/Ima-li-shans-pred-volejbolistite-Maj-samo-na-teoriia_658449.html", "text": "Има ли шанс България да се класира за финалите на Световната волейболна лига в Бразилия, където играят най-добрите 6 отбора? Да, но само на теория. Ясно е, че трябва да бием Аржентина довечера и да се надяваме на чудеса в другите мачове.  България заема седмо място в общото класиране на Световната лига след победата си с 3:2 срещу Сърбия в събота вечерта. След 8 изиграни срещи националите са с 4 победи и 4 поражения. Със същите показатели са още 4 отбора - Белгия (4-о място), Русия (5-о), Полша (6-о) и Канада (8-о).За да има шанс да влезе във финалната шестица в Куритиба, воденият от Пламен Константинов тим трябва задължително да спечели срещу Аржентина. Домакините, които надвиха Бразилия с 3:1 в последната си среща преди двубоя с България, нямат шансове да преминат в следващата фаза на турнира. Но едва ли ще пестят сили пред собствена публика.В други заключителни мачове при конкурентите ни Канада играе с отпадналия от борбата тим на Италия. Трудно ще падне. Белгия излиза срещу осигурилия си място в шестицата състав на Франция. \"Петлите\" вероятно ще са с резерви, които не са слаби, но дали ще имат мотивация?Русия се изправя срещу нямащия шансове да продължи напред Иран. тук едва ли е възможно чудото.Полша ще мери сили с друг отбор, който на практика не се бори за нищо - този на САЩ. Тук има вратичка за нас, макар и малко вероятна.САЩ също се бори за победа, защото при евентуална такава, има теоретичен шанс да се класира. При успех американците изместват поляците, а ако Франция надвие Белгия, отвява и последния тим. После САщ трябва да се надява на едно от двете събития: загуба на Русия от Иран или наше поражение от Аржентина.По-важното е, че победа на САЩ отваря врата пред националите ни. Мачът на България с Аржентина е е последен в програмата, така че ще тогава ще сме наясно дали победата ни носи все пак и класиране за финалите. ", "date": "2017-06-18", "title": " Има ли шанс пред волейболистите? Май само на теория"}
{"url": "https://m.offnews.bg/news/Sviat-_12/Nad-700-turski-vojnitci-s-hranitelno-natraviane-sled-vecheria-v-kazarm_658458.html", "text": "Хранително натравяне порази 731 турски войници в казарма \"Запад\" в югоизточната провинция Маниса, предаде ДХА, цитирана от \"Фокус\".По-голяма част от натровените военнослужещи са приети по спешност в различни болници след вечерното хранене на 16 юли.Два дни по-късно в лечебни заведения са настанени общо 44 войници.Прокуратурата веднага е започнала разследване на фирмата доставчик. Снощи по случая са задържани 19 лица, а тази сутрин – нов три лица.Това е четвъртият случай на хранително натравяне на персонал във военните части, дислоциране в провинция Маниса, посочва още ДХА.", "date": "2017-06-18", "title": " Над 700 турски войници с хранително натравяне след вечеря в казармата"}
{"url": "https://m.offnews.bg/news/Volejbol_18779/Balgariia-prechupi-Sarbiia-i-zapazi-shans-za-finalite-v-Svetovnata-lig_658438.html", "text": "Националите по волейбол постигнаха изключително трудна и важна победа над Сърбия с 3:2 гейма (25:18, 20:25, 25:23, 24:26, 15:12) в мач от първа дивизия на Световната лига в Кордоба (Аржентина) и съхраниха шансове за участие във финалите след две седмици в Бразилия.Сърбите си бяха осигурили класирането за финалната шестица в Коритиба, но въпреки това не се дадоха никак лесно на играчите на Пламен Константинов, които можеха да затворят мача в четири гейма.Срив на нашите в четвъртия гейм върна сърбите в мача, но все пак нашите волейболисти не се предадоха духом и взеха тайбрека.Най-резултатен за успеха на България беше Цветан Соколов с 26 точки, а Николай Николов и Николай Пенчев добавиха по 17. За Сърбия Урош Ковачевич се разписа с 15 точки, а Александър Благоевич добави 11 точки.Българите обаче се нуждаят от задължителна победа и в двубоя с Аржентина в нощта на неделя срещу понеделник.", "date": "2017-06-18", "title": " България пречупи Сърбия и запази шанс за финалите в Световната лига"}
{"url": "https://m.offnews.bg/news/Futbol_18793/Stoichkov-V-UEFA-imame-ne-lobi-a-lobi-bar_658457.html", "text": "Христо Стоичков говори ексклузивно за предаването \"Код Спорт\" по ТВ+. Камата винаги има какво да каже. Все пак е единственият българин носител на \"Златната топка\", голмайстор на финали на световно първенство, европейски клубен шампион, единствен наш представител сред 100-те най-велики играчи в историята според анкета на ФИФА, списъкът с постижения е дълъг… - Да поговорим за националния отбор. Гледа ли в Маями последните два мача?- Преди десет години мнозина видимо искаха да не успееш като селекционер на България и реално жертваха тогава националния отбор в мисията си. Спомняш ли си за тези времена, когато имахме по 23-25 точки при теб, а сега дори не можем да съберем 15?- Но в крайна сметка ти пак се оказа прав тогава. Кой загуби в цялата история?- Мнозина все още не могат да проумеят защо е имало хора, желали да те провалят?- Винаги си бил в приятелски отношения с Петър Хубчев, той дори ти беше асистент в националния отбор. Ще му дадат ли достатъчно време да наложи своите виждания?- Използваха се всички имена в българския футбол.- Беше „Кърниградска“, след това „Иван Асен II”, а сега Дом на футбола в Бояна.- При теб са последните милионни трансфери на българи в евро – Ивайло Чочев от академията ти в Етрополе, твоите момчета Георги Миланов и Симеон Славчев от периода в Литекс. Защо вече нямаме футболна стока за милиони?- Щом сме се отказали от програмата на Барса, значи българският футбол е много напред.- Чакаме дуел между Зинедин Зидан и Жозе Моуриньо на 200 км от София. В Скопие ще е мачът за Суперкупата на Европа между Реал и Манчестър Юнайтед. Други градове като Тбилиси, Трондхайм, Киев, Талин, Букурещ получиха подобни двубои…- Толкова авторитетна испанска фирма, с правителството и пак не стана.- Ще получим ли някога такъв голям мач? Нали имаме лоби в УЕФА...- Имаме лоби в УЕФА.- Друго е да вземеш финал за Лига Европа.- Трябва да върнем Порточанов.- Следеше ли цирковете около финалната права в Първа професионална лига? Схемата роди доста абсурди, одобряваш ли я?", "date": "2017-06-18", "title": " Стоичков: В УЕФА имаме не лоби, а лоби бар"}
{"url": "https://m.offnews.bg/news/Sviat-_12/Evakuiraha-balgarski-samolet-na-letishteto-v-Shtutgart-sled-bombena-za_658454.html", "text": "Опасност от бомбена заплаха бе обявена на германското летище в Щутгарт, съобщава вестник \"Билд\". Засегнат е самолет на авиокомпания Bulgarian Air Charter, който трябвало да превози 180 пасажери до Варна.Заплахата била обявена след спор между двама пътника, при който единият обвинил другия, че е планирал атака срещу машината, пише \"Билд\".Екипажът възприел обвиненията сериозно и веднага вдигнал тревога. Всички планирани излитания и кацания на летището веднага са били спрени. Багажът от самолета е разтоварен и се претърсва с кучета, както и вътрешността на машината.Останалите пътници от самолета по-късно днес вероятно ще бъдат превозени до Варна.Междувременно полетите от и до летището са възстановени.", "date": "2017-06-18", "title": " Eвакуираха български самолет на летището в Щутгарт след бомбена заплаха"}
{"url": "https://m.offnews.bg/news/Futbol_18793/Roden-talant-napusna-Barselona_658455.html", "text": "Българският талант в юношеската школа на Барселона - Кун Теменужков си тръгва от Ла Масиа.От каталунския клуб обявиха раздяла с четирима юноши, които играха за възрастова група Juvenil B (16-17 години) през изминалия сезон и станаха шампиони в Liga Nacional.17-годишният роден талант сам е решил да смени клуба в търсене на повече шансове за изява в професионалния футбол.Все още не е ясно къде ще продължи кариерата на талантливия нападател. Немалко каталунски журналисти изразяват съжаление за решението на Кун, тъй като се очакваше той да води атака на Juvenil A през новия сезон.Нападателят роден на 1 февруари 2000 г. в София, пето дете в семейството. Година и половина след раждането му, фамилия Михайлови емигрират в Испания, където талантът изкарва тридневни проби в школата на каталунците и става част от кадетите на Барселона Б. ", "date": "2017-06-18", "title": " Роден талант напусна Барселона"}
{"url": "https://m.offnews.bg/news/Futbol_18793/Isteriiata-okolo-Ronaldo-prodalzhava_658453.html", "text": "Шефът на Реал Мадрид Флорентино Перес обявил в прав текст на звездата Кристиано Роналдо, че няма да допусне да бъде изнудван от него, съобщават испанските медии.Въпреки това, след срещата им босът споделил пред хора от клуба, че ще уважи всяко решение на нападателя, дори то да е свързано с напускане. Перес е обявил официална пресконференция за понеделник, на която ще отговори на всички въпроси, свързани с бъдещето на звездата, както и защо се стигна до този разрив. Случващото се е добре дошло за френския гранд Пари Сен Жермен, който до момента изглежда най-активен в опитите си да привлече суперзвездата.Изданието \"Corriere dello Sport\" твърди, че парижани вече са готови с офертата си за 32-годишния ас. Според изданието, французите ще предложат на Реал 140 млн. евро, а на самия футболист ще гарантират годишна заплата от 30 млн.Лично президентът на ПСЖ Насер Ал-Хелаифи е съобщил параметрите на офертата на агента на Кристиано - Жорже Мендеш.В същото време наставникът на Реал Мадрид Зинедин Зидан и капитанът на тима Серхио Рамос уговарят нападателя да остане в тима, пише \"А Бола\". Френският специалист и защитникът са звънели на португалеца, за да се опитат да го успокоят и да променят решението му.", "date": "2017-06-18", "title": " Истерията около Роналдо продължава"}
