{"url": "https://offnews.bg/politika/shefat-na-kabineta-na-prezidenta-bojko-borisov-barka-ili-lazhe-674900.html", "text": "\"По bTV премиерът Борисов бърка или лъже. Бях директор на BBT в периода март 2003 - март 2004г., когато неин собственик беше Петър Манджуков. А не г-н Пеевски, както внушава г-н Борисов.\"Това коментира в личния си Facebook профил Иво Христов - началникът на кабинета на президента Радев.Тази вечер в интервю за bTV Бойко Борисов определи Христов като  между \"Дондуков\" 1 и \"Дондуков\" 2.В президентството има един човек, който пише речите на Радев. Един медиен човек, помня го още от BBT - телевизията на Пеевски. Кой беше изпълнителен директор на BBT? Иво Христов, заяви Борисов.\"Много години след моето напускане телевизията (BBT) бе продадена. Тук има много колеги, които могат да изобличат тази манипулация, включително собствената му ПР съветничка, в онези години репортер в телевизията\" - отговори Иво Христов.", "date": "2018.02.14", "title": "Шефът на кабинета на президента: Бойко Борисов бърка или лъже"}
{"url": "https://offnews.bg/ikonomika/v-bdzh-vsichko-e-tochno-chadarat-na-mashinista-674885.html", "text": "След серията от абсурдни интервюта на изпълнителния директор на БДЖ и легендарен център-нападател на играещия в най-ниското ниво на аматьорския футбол \"Локо БДЖ\" Владимир Владимиров как железниците ни прогресивно се подобряват, в железничарските фейсбук групи заваляха снимки и видеа за \"отличните\" условия на труд в жп превозвача.Преди няколко дни ви показахме а сега е време да видите и чадъра му.Напълно логичният въпрос е: Защо му е чадър на машиниста докато работи?А отговорът е също толкова логичен. За да не се намокри! Защото в БДЖ, в които \"всичко е точно\", вали и в кабината.Доволният и благодарен Владимиров служител е пуснал и видео, от което ясно се вижда, че чистачките на локомотива скърцат жестоко, но изобщо не могат да събират капките по стъклото. Иначе в кабината има надпис, че машината се движи със 130 км/ч, а машинистът уточнява, че и с 30 км/ч го е страх да я кара.", "date": "2018.02.14", "title": "В БДЖ всичко е точно: Чадърът на машиниста"}
{"url": "https://offnews.bg/obshtestvo/s-mavrud-ot-zemiata-na-markeli-vinprom-karnobat-vazrazhda-starite-ba-674865.html", "text": "С Мавруд от плодородната земя на крепостта „Маркели” стопаните на  посрещнаха Трифон Зарезан и дадоха начало на проекта си за съхранение и възраждане на старите български сортове. Екип от опитни агрономи и технолози, заедно с авторитетни учени от Института по лозарство и винарство, издириха най-добрите клонове, както на Мавруда, така и на местните Рубин, Димят, Мискет, Мускат Отонел, Тамянка, Памид и Перла, и ги засадиха върху прочутите лозя на крепостта „Маркели” – там, където поколения лозари са ги отглеждали. Землищата се простирали от високите зидове на крепостта, по протежението на днешната магистрала „Тракия” и чертаели пътя на виното от Карнобат до Южното Черноморие. Върху тази плодородна земя са новите лозя с български сортове на водещия винопроизводител.За Мавруда на Карнобат, от който днес се правят невероятните вина Chateau Karnobat, преданията разказват, че бил любимото вино на императорите от Рим и Константинопол, а българските царе го принасяли в скъп дар на множество чужди владетели. Стопаните от  разказаха, че неслучайно поколения лозари са засаждали Мавруда точно край стените на „Маркели”. Съвременните проучвания показват, че богатите плодородни почви, обилното слънчево греене и дългата, топла и суха есен, с които са благословени лозята на Карнобат, са отлична предпоставка за пълното съзряване на гроздето. Неслучайно по тези земи се създават превъзходни червени вина, с голям потенциал за отлежаване в бъчви. Такъв е Маврудът на Chateau Karnobat - плътен и хармоничен, с богат вкус на зрели плодове, малина, къпина и ценни подправки.„Благодаря ви, че отстоявате българщината във всяка точка на света, откъдето вината и ракиите ви носят награди на страната ни“, се обърна към домакините от \"Винпром Карнобат\" областният управител на обл. Бургас Вълчо Чолаков, който заряза карнобатските лозя заедно с кмета на града Георги Димитров и множество гости.„Старите местни сортове са шанс България да преоткрие своето богатство и уникалната си идентичност във винопроизводството и те да бъдат лицето ни пред света. Ето защо с подкрепата на авторитетни учени създадохме програма за запазване на генофонда им, за да да разгърнат потенциала си и да раждат най-доброто грозде”, разказа изпълнителният директор на „Винпром Карнобат” Десислава Николова.„България спазва европейските стандарти, но с качеството на вината и ракиите от Винпром Карнобат доказахме, че сме много над тези стандарти“, изтъкна и кметът на Карнобат Георги Димитров. „За това нашите усилия днес са насочени към развитието на генофонда на българските сортове грозде“, сподели още той.УНИКАЛЕН ВКУС ОТ КАРНОБАТ НАПРАВИ РАКИЯТА ПОСЛАНИК НА БЪЛГАРИЯ ПРЕД СВЕТАМайсторите от „Винпром Карнобат” и тази година ритуално потопиха в съдовете с „Карнобатска гроздова” сребърния кръст, с който Църквата освети лозята в деня на Свети Трифон, знаейки, че среброто ще я пречисти до съвършенство и ще ѝ придаде частица от светостта на християнската реликва.Технолозите разкриха, че новата реколта от любимата на милиони нашенци ракия се създава при специални условия и по-ниски температури. Така след дълъг престой с ципите от гроздето се извличат неповторимите аромати на българските сортове, от които ракията добива хармония и мекота.Точно този уникален вкус от Карнобат даде повод на познавачите да я определят като ракия, съчетаваща вековните традиции на старите майстори с най-новите достижения в лозарството и винарството, а световния елит да ѝ присъди едни от най-престижните награди. „Карнобатска Специална” извоюва Златен медал от водещия конкурс Challenge International Du Vin в Бордо, Франция. Ракията на Карнобат е носител на медали от International Wine & Spirits Competition в Лондон и Spirits Selection by Concours Mondial de Bruxelles. Високите отличия направиха ракията истински посланик на България пред света, коментираха гостите на празника, които се насладиха на новата ѝ, още по-атрактивна визия.ЛЮБИМОТО ВИНО CHATEAU KARNOBAT С НОВО ЛИЦЕ„С благодарност към хилядите българи, които избират ежедневно любимото си Chateau Karnobat, създадохме новото му лице. То носи духа на поколенията лозари, вложили сърцето си в нашите вина и е подарък за онези, с които заедно се трудим, съхраняваме традициите и разкриваме уникалния вкус на Карнобат”, разказаха енолозите на винпрома.Дизайнът разкрива по модерен начин класическия характер на серията. Върху етикета е отпечатана старинна фотография от средата на 19 в., пресъздаваща изкусния занаят местните лозари. Chateau Karnobat стават все по-добри с времето, тъй като плодородните лозя, засадени преди близо две десетилетия, с всяка изминала година увеличават потенциала си, а гроздето придобива уникални вкусове и аромати, извлечени от богатата земя на Карнобат.Създадени са по класическа технология и старинни рецепти, предавани от поколения лозари. Елегантната бутилка и тапа им помагат да стареят благородно, като стават все по-интригуващи. Класическите вина са любими на потребителите, защото са с отлично качество и предлагат цялата палитра от български и световни сортове на атрактивна цена. А в неповторимия им характер са вплетени почитта към родната земя, труда, културата и българските обичаи, допълниха енолозите на .", "date": "2018.02.14", "title": "С Мавруд от земята на Маркели \"Винпром Карнобат\" възражда старите български сортове"}
{"url": "https://offnews.bg/obshtestvo/natcionalisti-vzeha-na-pritcel-lgbt-sreshta-v-amerikanskia-universitet-674876.html", "text": "Националистическото движение \"Национална съпротива\" се закани да блокира провеждането на среща на студенти от Американския университет в Благоевград с представители на ЛГБТ общността.Това става ясно от призив, подписан от \"Национална съпротива\" - дивизия Благоевград и други групи, който бе изпратен до медиите.Според съобщението срещата е предвидена по-късно този месец в едно от общежитията на университета.Националистите зоват тя да не бъде допускана и приканват жителите на града и църквата да ги подкрепят. \"Нека не позволяваме този престижен университет да бъде част от тази неморална инициатива!\", пишат те. В изявлението си говорят още за \"содомитско настъпление\" покрай Истанбулската конвенция. Те наричат срещата \"гнусно сборище\" и \"хомосексуално мероприятие\" и твърдят, че \"като нормални българи, наследници на герои\" се чувстват длъжни да не допускат то да се случи в престижния университет.\"Цялата страна се тресе заради опита да се прекара Истанбулската конвенция, но това не спира тези неморални лица да се довлекат в Благоевград и да пропагандират своята болест\", пишат още организаторите.Писмото е подписано от \"Национална съпротива\" - дивизия Благоевград; Фен клуб на ПФК Пирин; Обществен съвет - Благоевград; МО на ВМРО \"Солунските атентатори\" - Благоевград; Мото клуб „Пирински Вълци\" - Благоевград; НД \"Хан Кубрат\"; Войнски съюз \"Васил Левски\" - Благоевград; Движение \"NS Straight Edge\" Благоевград; и Кирил Ваклинов - общественик. Като инициатор на протеста е посочен Николай Йовев от \"Национална съпротива\".Пред OFFNews Йовев коментира, че разбрал за срещата в общежитието от обявено във фейсбук събитие. \"Намеренията ни са да попречим тя да се проведе, да не ги допускаме до университета, все пак това е престижен университет\", каза той. На въпрос как би станало това, той отговори, че се съмнява да се стигне до сблъсъци, но все пак провокации никога не можели да бъдат изключени. Организаторите са изпратили писма до кмета на града, до Общинския съвет и до АУБГ. Ако до няколко дни не получат реакция от тях, ще подадат и уведомление до общината за организиране на протест на мястото на срещата.От Американския университет (АУБГ) съобщиха пред OFFNews, че събитието е по инициатива на студенти и ръководството подкрепя тяхната инициативност и опит да сложат пръст на пулса на времето и да обсъждат наболели проблеми, а не да ги игнорират:", "date": "2018.02.14", "title": "Националисти взеха на прицел ЛГБТ среща в Американския университет в Благоевград"}
{"url": "https://offnews.bg/sviat/strelba-do-agentciata-za-natcionalna-sigurnost-na-sasht-edin-e-ranen-674890.html", "text": "Най-малко един човек е ранен при стрелба близо до централата на Агенцията за национална сигурност на САЩ във Форт Мийд, щата Мериленд. Стрелецът е задържан, съобщиха американски медии. По-рано се появи информация за поне трима ранени, но по-късно от полицията обявиха за един ранен. Властите на Форд Мийд са спрели движението до сградата. На мястото работят служители на ФБР. От Белия дом съобщиха, че президентът Доналд Тръмп е уведомен за случилото се. \"Нашите мисли и молитви са с всички пострадали. Ще продължим да предоставяме нова информация по случая\", обявиха от пресслужбата на президента.", "date": "2018.02.14", "title": "Стрелба до Агенцията за национална сигурност на САЩ, един е ранен (обновена)"}
{"url": "https://offnews.bg/sviat/strelba-v-gimnazia-vav-florida-naj-malko-dvama-sa-ubiti-i-20-sa-ranen-674901.html", "text": "Най-малко двама души са убити и 20 са ранени при стрелба в гимназия във Флорида.В гимназията Marjory Stoneman Douglas High School, на около 72 км северно от Маями, е обявен \"код червено\". Учениците са напуснали сградата, предаде Ройтерс.При акция на полицията стрелецът е арестуван, след като остана блокиран в сградата за около час.По предварителни данни от управата на гимназията, стрелецът е бивш ученик в Marjory Stoneman Douglas High School.В училището се обучават около 3100 ученици.", "date": "2018.02.14", "title": "Стрелба в гимназия във Флорида, най-малко двама са убити и 20 са ранени"}
{"url": "https://offnews.bg/sviat/dva-avtomobila-se-sblaskaha-na-londonskoto-letishte-hijtrou-edin-ch-674859.html", "text": "Един човек е загинал след сблъсък на две превозни средства на лондонското летище „Хийтроу“.Инцидентът е станал на стоянката на такситата. Мъжът е получил инфаркт и е починал въпреки опитите да му бъде оказана помощ. Мъжът е инженер в \"Бритиш Еъруейс\". Най-малко 20 полета на компанията са забавени заради инцидента. Пътниците от един от самолетите са били евакуирани. \"Работим в тясна връзка със спасителните служби. Летището остава отворено и ще се постараем да има възможно най-малки нарушения на полетите\", каза говорителка на летището, цитирана от Ройтерс и БТА. ", "date": "2018.02.14", "title": "Два автомобила се сблъскаха на лондонското летище 'Хийтроу', един човек загина"}
{"url": "https://offnews.bg/politika/predsedatelia-na-dbs-plovdiv-do-iunker-s-vasheto-malchanie-se-pogazva-674887.html", "text": "Председателя на ДБС-Пловдив Йордан Иванов изпрати писмо до големите европейски институции, включително ЕК и ЕП, в което споделя погледа на партията относно начина на управление в България.\"Тук се случват корупционни афери за милиарди, които се прикриват от управляващите и прокуратурата зад бутафорни обвинителни актове от по няколко хиляди страници. Тук е така. Не отговаря на европейските ценности, нали?\", пише в писмото си до Юнкер и Туск Йордан Иванов.Пълния текст на писмото:Пише Ви един млад и вероятно наивен, но убедено вярващ в ценностите на най-големия и мощен икономически и социален съюз в историята на човечеството, политик и преди всичко гражданин.Европа за мен е сбъдната мечта. Европа за мен е моето семейство.Европа за мен е власт на закона и меритокрация в чистия й вид. Европа за мен е справедливост, сигурност и свобода. Европа за мен е солидарност - това са местните общности, които решават проблемите си сами и хората в тях държат един на друг.България, моята родина, е част от Европейското семейство, което е и най-голямата постигната национална цел от самите нас.Аз съм притеснен.Притеснен съм от това, че Вие не виждате какво се случва в България. Оставам с усещането, че единственото нещо, което Ви интересува, са добрите отношения с водещата политическа партия в България. С това си Ваше отношение по безпрецедентен начин легитимирате премиер-министъра на Република България като човек, който се ползва с Вашето доверие.Нека Ви разкажа какво се случва в родната ми страна:Тук се краде частна собственост със съдействието на българската прокуратура и държавните институции.Тук се заглушават единствените останали обективни медии чрез държавна репресия.Тук имаме неефективна и корумпирана съдебна система.Тук имаме всевластен главен прокурор по руски модел, който обслужва корпоративните интереси на водещи политически фигури в страната.Тук ни налагат най-авторитарната структура на публичните финанси в Европа, която ни нарежда на последно място по децентрализация на правомощия и ресурси.Тук местните общности и кметовете нямат глас и правомощия за каквото и да е било, защото дори парите за изграждане на пешеходните пътеки в селата се отпускат от централната власт.Тук чрез еврофондовете се злоупотребява с парите на европейските данъкоплатци, като се купуват политическо влияние, медии и избори.Тук никой не се интересува от ефекта на парите от еврофондовете, важното е бързо усвояване на цифри.Тук имаме пълно срастване на политическа и съдебна власт, за да се задоволяват големите корпоративни интереси на олигарси, политици и бизнесмени.Тук се случват корупционни афери за милиарди, които се прикриват от управляващите и прокуратурата зад бутафорни обвинителни актове от по няколко хиляди страници. Тук е така.Не отговаря на европейските ценности, нали?Вие можете да се направите на изненадани след всичко, което Ви казвам, и да продължите мълчанието.Вие можете да решите и да ни споделите нещо по въпроса.Добре е да направите второто, защото най-малко няколкостотин хиляди български граждани очакват от Вас сигнал, че знаете какво се случва на нашата територия. Нямам претенции да артикулирам чрез това писмо волята на тези стотин хиляди човеци, но имам претенцията, че в България живеят повече от милион добри българи, които са почтени европейци и държат на почтеността в човешките дела. Разговарям с десетки хора всеки божи ден и да, виждам разочарованието им от Вашето мълчание. За тях то е позор.Ако не го направите, ако нищо не ни споделите, ако продължавате да мълчите пред всички безпрецедентни атентати срещу демокрацията в България, бих искал да Ви уведомя, че разочарованието на хората от сегашната власт в България, ще продължи да се превръща бавно и постепенно, но съвсем сигурно и безвъзвратно, към разочарование от Европа и европейските институции.Аз отказвам да приема, че лидерите на Европа могат да мълчат, когато пред тях се погазва правовия ред.Аз отказвам да приема, че лидерите на Европа могат да мълчат, когато пред тях се погазва върховенството на закона и справедливостта в една европейска държава.Ако чрез Вашето мълчаливо съгласие, настъпи моментът, в който приема, че всичко това е възможно да се случва безнаказано в Европейска България, то тогава ще съм абсолютно убеден, че пътят на цялата общност е предопределен в посока към социална катастрофа.Тази катастрофа ще е последица от слабо политическо лидерство, което е гледало само собствения си интерес.Бъдещето на Европейската общност няма да бъде предопределено от външни атаки, а от силно или слабо лидерство, което реагира адекватно или се снишава, когато се погазват човешки права!", "date": "2018.02.14", "title": "Председателя на ДБС-Пловдив до Юнкер: С вашето мълчание се погазват българските закони"}
{"url": "https://offnews.bg/kultura/malko-kasmet-za-po-kasno-noviat-obeshtavasht-bg-film-674883.html", "text": "„Малко късмет за по-късно“ е история за двама бивши боксьори, които се срещат години по-късно. Заглавието е от едноименния сборник с разкази и новели на Палми Ранчев, по мотиви от който е създаден филмът.„Късметът е този, в който, ако вярваш – го има. После зависи в какво си вярвал – това си получил!“, споделя режисьорът Александър Смолянов и определя филма като история за бокс, но не само.„Предисторията е дълга, вече е на десетина години. Започна с няколко истории за София, - продължава Смолянов. - Бяхме петима приятели и всеки написа по един сюжет. „Тилт” беше един от тях. Във времето останахме двамата с Чавдар Живков (сърежисьор на филма), с който създадохме сценария - всеки със „своя” герой, с неговата житейска съдба. И в един ден, в един град, двете съдби се пресичат“.За главната роля Александър Смолянов още от самото начало избира Цветан Алексиев. Другият главен герой е изигран от Явор Борисов. Той се присъединява към продукцията на по-късен етап, но се впуска в приключението със сърце, душа и тяло - напълнява с 10 кг за част от снимките, които пресъздават миналото, и след това отслабва с 15 кг – за моментите, които пресъздават настоящето в историята. Той е бивш боксьор и тренировките, на които се отдава в продължение на 3 месеца, му помагат да изгради достоверно героя си.Цветан Алексиев също тренира месеци наред за своята роля. И двамата дават всичко от себе си в подготовката и по време на снимачния процес.В „Малко късмет за по-късно“ участват още Филип Трифонов, Стефан Денолюбов, Глория Петкова, Маргарита Хлебарова. Оператор е Димитър Костов, а музиката е дело на Гаро Ашикян.", "date": "2018.02.14", "title": "'Малко късмет за по-късно': Новият обещаващ бг филм"}
{"url": "https://offnews.bg/politika/borisov-kam-ministrite-elektronnoto-upravlenie-shte-vi-e-otcenkata-674893.html", "text": "Темата за електронното управление е обсъдена и на днешното заседание на Министерския съвет.Миналата седмица вицепремиерът Томислав Дончев отправи критики и подчерта, че преминаването на изцяло електронно управление на документите в държавната администрация е пред провал, ако ведомствата не се ангажират приоритетно с тази задача.Този път се обсъжда и въпросът кой трябва да носи отговорност за това да се работи по реформата, като според Дончев практиката показва, че в повечето случаи за отговорни са посочени служители на ниски постове, което води до провал. Премиерът Бойко Борисов коментира по този повод, че отговорността трябва да е лично на министрите.  \"Лично министрите отговаряте. Никакви заместници, никакви други хора. Ако нещо хубаво направим в този мандат да остане, това е електронното управление. Всички партии от коалицията го имат в програмите си. Това е най-сериозната тема за борба с корупцията, то максимално ще облекчи бизнеса и хората и да пращаш някой друг, който да трябва да те чака да му кажеш какво да направи… Лично! Всеки да го сложи в календара си и ден по ден да следи докъде е придвижено. Имайте предвид, че това ще ви е оценката. И не си мислете, че като дойде септември, някой ще ни е забравил. Това е нещо много значимо и ако има някой против, да каже: „Против съм, считам, че това е харчене на ресурс, време и т. н.“. Щом сме го приели, трябва да го докараме до край\", казва той.Дончев настоява за политически натиск за завършване на реформата и за специалисти, които да могат да я осъществят. \"Практиката от тези няколко месеца показва, че нито един процес не може да бъде доведен докрай без политически натиск, в най-добрия смисъл на думата. Няма опция административната реформа да се движи от самите администрации, те просто нямат интерес в тази посока. Суровата действителност е, че към момента само за ограничен кръг ведомства може да се каже, че са създали необходимата организация за въвеждане на електронно управление – Министерството на финансите, НАП, НОИ и Агенцията по вписванията. Това е. Всичко останало не отговаря на необходимите изисквания, включително имаме четири или пет звена, които нямат титуляри на ІТ отделите – Министерството на здравеопазването, Министерството на труда и социалната политика, Министерство на образованието и науката. И то от половин година нямате титуляр\", категоричен е той.Финансовият министър Владислав Горанов предлага да се създаде отделно звено \"Информационно обслужване\", а специалистите в него да обслужват централната администрация и изпълнителната власт. Според него е трудно всяко ведомство да намери адекватни специалисти, които да се съгласят да работят за предложената заплата. \"Абсолютно съм съгласен, с една уговорка. Само преди няколко месеца търсихме доброволци за включване в пилотната фаза на проекта за споделени услуги, който беше точно в същата посока – централизиране от счетоводно обслужване през ТРЗ услуги, през юридическа помощ до ІТ обслужване. Искате ли да напомня колко от различните ведомства се включиха? Министерството на здравеопазването. И от вчера имаме и Министерство на земеделието, храните и горите в частта Българската агенция по безопасност на храните, която ще се включи в упражнението. Единствената корекция, която трябва да направя е, че подобен подход изобщо не трябва да се базира на доброволното желание на една или на друга институция\", е коментарът на Томислав Дончев.Борисов пък настоява, че всички министри трябва да приемат електронното управление сред приоритетите си. Той коментира и средствата, с които се финансира интегрирания градски транспорт в София, като подчертава, че сегашното правителство дава резултати, докато другите само правят обещания. \"107 милиона, вкарваш в трамваи, в линии и в екология. Другите дават само обещания. Това правителство дава реални резултати и в голямата си част са хубави. От време на време сигурно и ние правим някоя грешка, но това показва, че сме хора\", подчертава премиерът.", "date": "2018.02.14", "title": "Борисов към министрите: Електронното управление ще ви е оценката"}
{"url": "https://offnews.bg/tenis/grigor-dimitrov-se-klasira-za-vtoria-krag-v-roterdam-674886.html", "text": "Напук на преумореното му рамо най-добрият ни тенисист Григор Димитров победи японеца Юичи Сугита с 2:0 сета - 6:4, 7:6(5) и се класира за втория кръг на турнира в Ротердам от АТР 500. Българинът изигра много добър първи сет с един пробив, който направи разликата в първата част, а хасковлията осъществи брейка във възможно най-подходящия момент - в 10-ия гейм.Втората част започна лошо за Димитров, който допусна пробив в третия гейм, след което Сугита затвърди за 3:1. Японецът поддържаше преднината си и при 5:4 в своя полза сервираше за изравняването на сетовете, но Димитров успя да върне брейка.Българинът вдигна оборотите и така се стигна до тайбрек. Димитров допусна минипробив още в първата си точка, но успя да го навакса веднага. След уинър, кацнал на линията, Григор проби за 4:2, а малко по-късно подпечата победата си.Във втория кръг световният №5 ще се изправи срещу сърбина Филип Крайнович, който игра финал на мастърса в Париж през 2017 година.Двамата са се срещали три пъти, като и в трите случая победител е бил Григор. За последно те играха на клей - в Монако през 2016-а, когато българинът се наложи с 6:3 6:2.", "date": "2018.02.14", "title": "Григор Димитров се класира за втория кръг в Ротердам"}
{"url": "https://offnews.bg/politika/stanishev-kam-borisov-absurdno-e-darzhavata-da-abdikira-ot-borbata-s-674895.html", "text": "„Абсурдно е държавата да абдикира от задълженията си, а грижата за борбата с насилието да се свежда до 200 000 лв. Това не е добър подход и не отговаря на европейските стандарти, към които България се стреми.“Това посочва президентът на ПЕС и български евродепутат Сергей Станишев в писмо до премиера Борисов.В него той пише още, че „ако продължим да си затваряме очите за истинските мащаби на проблема, ще затънем още повече в порочния кръг на насилието, което ражда повече насилие. Насилие в семейството. Насилие в детските градини. Насилие в училище. Насилие над лекари. Насилие по улиците. Насилие заради самото насилие, насилие за удоволствие.Недопустимо е в XXI век, в европейска България да се води дебат „за“ и „против“ основни човешки права. Това не е правилният дебат. Едва ли такова общество се стремим да завещаем на децата си и образа, който искаме да имаме пред света. Смятам, че именно по време на българското Председателство на Съвета на ЕС трябва да демонстрираме воля за отстояването на общочовешките ценности.“Всички политически партии се обявиха срещу насилието над жени, но това носи малка утеха за жертвите, пише президентът на ПЕС.И добавя: \"Преобладава мнението, че съществуващата правна уредба е достатъчна като противодействие на проблема, но шокиращата черна статистика говори друго – поне 5 убийства само от началото на тази година. Вместо да хвърли светлина върху проблема и да мобилизира обществен ресурс за справянето с него, подмененият дебат у нас окуражава насилниците и усилва чувството им за безнаказаност. А от друга страна – обезкуражава жертвите и засилва чувство им за безпомощност, за липса на подкрепа както от страна на институциите, така и от обществото.\"В писмото си Станишев призовава „не само за мобилизация и ангажираност на институциите за разрешаване на съществуващите проблеми, но и за цялостна обществена кампания срещу насилието над жени и домашното насилие, която да покаже ясно, че насилието няма място в българското семейство, в българското общество. Кампания, категорично показваща на жертвите, че не са сами и могат да разчитат на съпричастност и подкрепа от страна на институциите.“„Законовите мерки за преследване на извършителите не постигат най-важната цел – превенция и изкореняване на проблема. Това се постига само чрез промяна на обществената нагласа към категорично осъждане на подобни прояви. За това са необходими обединените усилия на всички институции и политически партии и лидери – това изисква едно отговорно държавническо поведение. Отговорност на държавата, партиите и институциите е да дадат началото на такова усилие. Иначе бездействието ще ги превърне в съучастници.“ - отбелязва президентът на ПЕС.„Считам, че бездействието на държавата не може да продължава и са необходими спешни мерки за осигуряване на предвиденото финансиране по Националната програма за превенция и защита от домашно насилие и незабавното стартиране на конкурсните процедури от Министерството на правосъдието.“, посочва Сергей Станишев и цитира данни на неправителствените организации, според които Програмата за 2017 г. е била предложена за обществено обсъждане едва през ноември (2017 г.), а би трябвало да предвижда мерки за цялата (2017) година. Тя е удължена за 2018 г., но процедурите още не са проведени. По тази програма Министерският съвет отпуска на Министерството на правосъдието по 500 000 лв. годишно, с които се финансират на проектен принцип консултативните центрове за жертви на насилие в страната, националната гореща телефонна линия за подкрепа и насочване на хора, пострадали от насилие, програмите за работа с извършителите, както и с жертвите, програми за обучение на полицаи и др.„Представители на неправителствения сектор в България обаче алармират, че само 200 000 от тези 500 000 лв. стигат по предназначение, а процедури за миналата година въобще не са били провеждани – дори и за тези крайно недостатъчни 200 000 лв. Психолозите и специалистите в центровете работят на доброволен принцип, а адвокатите, защитници на жертвите, са застрашени от глоби, защото превишават тавана за случаи, в които предоставят защита pro bono.“ - пише Станишев.Заради забавени процедури в Министерството на правосъдието, днес, на 14 февруари, денонощната национална гореща телефонна линия ще спре да работи през нощта, тъй като изтича обществената поръчка. В момента тя се поддържа от доброволци чрез неправителствените организации през деня, но съгласно Кодекса на труда нощният труд не може да е доброволен и затова са необходими средства.„Общото впечатление е, че държавата е абдикирала и не води борба с насилието над жени и деца и домашното насилие. В момента неправителствените организации са единствените, които поддържат консултативните центрове за подкрепа на преживели насилие, денонощна гореща телефонна линия, осигуряват психологическа и правна помощ. Самите те обаче, особено в контекста на изкривения публичен дебат, са изправени пред огромни предизвикателства – от липсата на финансиране до враждебната публична среда, в която са принудени да вършат работата си. Четирима души са напуснали една от организациите, с която разговарях, само за последния месец, именно по тази причина. Истината е, че институциите не вършат дори задълженията, вменени им по закон. Блокират се работещи решения, а проблемът се задълбочава.“, коментира Станишев и призовава правителството към спешни мерки за отпускането на предвидените средства и цялостна кампания срещу насилието над жени и деца и домашното насилие.", "date": "2018.02.14", "title": "Станишев към Борисов: Абсурдно е държавата да абдикира от борбата с насилието"}
{"url": "https://offnews.bg/politika/dogovorat-za-priatelstvo-mezhdu-balgaria-i-makedonia-vliza-v-sila-ot-d-674896.html", "text": "На церемония в София тази вечер външните министри на България и Македония Екатерина Захариева и Никола Димитров подписаха Протокола за размяна на ратификационните документи, с което влиза в сила Договорът за приятелство, добросъседство и сътрудничество между двете държави.На подписването присъства и министър-председателят Бойко Борисов.Договорът беше подписан на 1 август 2017 г. от министър-председателите на двете страни Бойко Борисов и Зоран Заев, а в началото на тази година беше ратифициран от парламентите на България и Македония.След подписването на договора отчетохме 11% ръст в стокообмена и 10% увеличение на туристите. Показахме, на Балканите може сами да решаваме проблемите си, изтъкна днес министър Захариева.Благодарни сме, че с лидерството на премиера Борисов по време на Българското председателство на Съвета на ЕС привлякохте толкова внимание върху региона, каза министър Димитров.Преди церемонията в София двамата министри проведоха двустранна среща в присъствието на Борисов, на която обсъдиха следващите стъпки за прилагане на договора, бъдещите съвместни проекти и европейската интеграция на Западните Балкани, съобщават от пресслужбата на външното ни министерство.", "date": "2018.02.14", "title": "Договорът за приятелство между България и Македония влиза в сила от днес"}
{"url": "https://offnews.bg/politika/borisov-siviat-kardinal-na-prezidenta-beshe-shef-v-televiziata-na-pee-674898.html", "text": "В президентството има един човек, който пише речите на Радев. Един медиен човек, помня го още от BBT - телевизията на Пеевски, заяви пред bTV премиерът Бойко Борисов.Кой беше изпълнителен директор на BBT? Иво Христов - съобщи името му Борисов и го определи като \"сивият кардинал\" в президентството.Според премиера, няма конфликт между \"Дондуков\" 1 и \"Дондуков\" 2, единствено \"сивият кардинал\" Иво Христов пречи на нормалната комуникация.Отношенията ми с президента Румен Радев са добри и винаги съм се отнасял с изключително уважение към него, подчерта Борисов.Но когато някой му напише в речта \"кукловодите на Истанбулската конвенция\". Аз не мога да съм толкова силен кукловод, ако мен имат предвид, че в 47 държави да се приеме тази конвенция, заяви лидерът на ГЕРБ.Той е категоричен, че няма тема, по която с президента Радев да не са се разбрали:За НСО завчера – освобождава, назначава. Казах: само ми изпрати документа, веднага ще го съгласувам. Днес външният министър Захариева каза: Президентът предлага посланик за Москва. Казвам: щом предлага, съгласуваш веднага, трябва да уважаваме мнението на президента, когато предлага. Разбира се, и те би трябвало да уважават, когато парламентът или премиерът го правят, коментира Борисов.Съветът ми към президента Радев е да не слуша беквокалите и тенорите си, както аз не слушам моите, добави премиерът.В сряда вечерта, след интервюто на Борисов, , което гласи:", "date": "2018.02.14", "title": "Борисов: Сивият кардинал на президента беше шеф в телевизията на Пеевски"}
{"url": "https://offnews.bg/politika/valeri-zhablianov-e-avtorat-na-narodnia-sad-e-neobhodimo-pravosadie-674891.html", "text": "Членът Изпълнителното бюро БСП и заместник-председател на Народното събрание Валери Жаблянов е авторът на скандалната декларация на социалистите, в която наричат \"Народния съд необходимо и неизбежно правосъдие\". Това потвърдиха източници на OFFNews от \"Позитано\" 20. Декларацията на БСП бе изпратена вчера до медиите и до премиера Бойко Борисов. Нейната цел е порицание на провеждането на Луковмарш, за който социалистите казват, че е проява на фашизъм и неонацизъм:\"Днешният пълзящ авторитаризъм и прояви на фашизъм и неонацизъм в държави от Източна Европа предизвикват безпокойството на демократично настроените граждани и цялата демократична общност. Силите, които се стараят да реабилитират фашизма днес, прикриват факта, че по решение на Великите сили – САЩ, Великобритания и СССР, в България, както и във всички страни, подлъгали се да станат сателити на Хитлер, се провеждат трибунали за съдене на виновниците за въвличане на държавите на страната на Хитлер. Правят се, че не разбират, че Народният съд от 1945 г. е едно необходимо и неизбежно военновременно правосъдие. Правят се, че не разбират и не помнят, че през войната България бе победена и Мирният договор я наказва именно като страна-съюзник на Хитлер. Десет години след сключването на Парижкия мирен договор България не бе допускана в ООН именно като фашизирана страна, станала част от Оста \"Рим - Берлин - Токио\", пише в обръщението на БСП до Борисов.\"Няколко часа след като разпространиха декларацията, в сайта на социалистите частта с Народния съд бе изтрита, а от БСП пратиха и съобщение, че Изпълнителното бюро не е съгласувало да се дава оценка на Народния съд, а само порицание на провеждането на Луковмарш и се разграничи, макар че Жаблянов е член именно на Изпълнителното бюро.В парламента днес ГЕРБ изразиха възмущение декларация на депутата Тома Биков, който смята, че тази позиция на социалистите означава \"ценностна атрофия\".Потърсихме Жаблянов за коментар, но зам.-председателя на парламента бе неоткриваем по телефона.", "date": "2018.02.14", "title": "Валери Жаблянов е авторът на 'Народния съд е необходимо правосъдие'"}
{"url": "https://offnews.bg/obshtestvo/pochina-dalgogodishniat-kmet-na-stolitcata-petar-mezhdurechki-674892.html", "text": "На 13 февруари след кратко боледуване на 83 години ни напусна дългогодишният кмет на столицата, дипломат и общественик Петър Междуречки, съобщиха от Софийския градски съвет на БСП.Поклонението ще се състои на 17 февруари от 12:30 часа в Ритуалната зала на Централните софийски гробища.Междуречки завършва международни отношения в Москва през 1965 г. От 1968 г. е завеждащ стокообмена при търговското представителство на България във ФРГ.През 1971 г. става старши инструктор в отдел „Външна политика и международни връзки“ при ЦК на БКП. В периода 1974 – 1978 г. е посланик на България във ФРГ.Кмет е на София от 1978 до 1986 г. След това - от 1986 до 1991 г. е посланик на България в ГДР.", "date": "2018.02.14", "title": "Почина дългогодишният кмет на столицата Петър Междуречки"}
{"url": "https://offnews.bg/obshtestvo/selo-liubenovo-otpraznuva-trifon-zarezan-s-biovino-674899.html", "text": "Никополското село Любеново отпразнува днес по традиция празника Трифон Зарезан - с ритуално зарязване на лозовите пръчки и веселба.Програмата започна пред читалището, където музика посрещна гостите, сред които беше съпредседателят на \"Зелените\" Борислав Сандов, както и представители на ДЕОС и БЗНС, дошли да отпразнуват празника на виното въпреки минусовите температури.По-смелите от тях се отправиха към лозовите бионасъжданея, отглеждани от фермерката Албена Симеонова.Лозовият масив от 300 дк. се намира между двете никополски села Любеново и Лозица. Плодът от тези насаждения е сертифициран като био, тъй като не се използват торове, пестициди и хербициди за неговото отглеждане.Лошото време не попречи на никополския свещеник да проведе церемония по ритуално зарязване на лозови пръчки. Той благослови лозята и се помоли те да бъдат предпазени от болести и бедствия. След освещаването на масива децата в Любеново изнесоха специално подготвена програма за празника Трифон Зарезан. Церемонията завърши, след като всички произнесоха Клетвата на любеновските лозари, която е \"ако пристъпя, нека остана винаги без вино на трапезата и да ми изсъхнат и мухлясат бъчвите\".Празникът продължи с вкусна храна, прекрасно вино и хоро.", "date": "2018.02.14", "title": "Село Любеново отпразнува Трифон Зарезан с биовино"}
{"url": "https://offnews.bg/obshtestvo/da-pomognem-na-liusi-674862.html", "text": "48-годишна жена се нуждае от операция на гръбначния стълб. За операцията, за която има оферта от Турция, са необходими 26 517 евро.Людмила Петрова е оперирана на 7 ноември 2016 г. в София, след като лекар установява, че има износване на шиечен прешлен. Лекарят я предупреждава, че състоянието е опасно и може да остане инвалид без операцията, при която трябва да се постави кейдж.Людмила намира необходимите за импланта 3000 лева и дни по-късно е оперирана.Около месец след операцията жената получава кървене, но когато се свързва с лекуващия си лекар, той обяснява, че това е нормално във възстановителния период след операцията.Тя все пак отива на преглед през януари миналата година, а направената ренгенова снимка показва, че поставеният кейдж се е изместил.Лекарят обяснява изместването с това, че заради предищна гинекологична операция Людмила има остеопороза, за която не е приемала лекарства.Затова на жената са направени необходимите изследвания, но се оказва, че има нужда да приема само витамини D и K и тя започва да ги приема.Симптомите обаче се влошават. Людмила започва да получава замайване и треперене в ръката и крака, а по-късно получава и подуване в близост до мястото на операцията.Заради оплакванията си тя е насочена към съдов хирург в „Токуда“. Лекарят ѝ казва, че има запушване на артерии в близост до поставения кейдж и се налага нова операция.Людмила е прегледана и в болница „Св. Иван Рилски“, където също ѝ казват, че се нуждае от инжекции и операция, при която поставеният кейдж ще бъде премахнат и на негово място ще бъде поставен нов, тъй като при изпадането си имплантът притиска околните прешлени.„Никой не ми дава гаранция, че няма да остана инвалид. Навсякъде ми казаха, че това е възможно“, разказа пред OFFNews 48-годишната Людмила.„Поставеният кейдж трябваше да има гаранция 10 години, но накрая се оказа, че имам нужда от нова операция само година след предишната“, допълни тя.По настояване на сина си жената започва да търси други варианти и така се обръща към болница в Турция, където преди време с голям успех е бил лекуван брат ѝ.„В турската клиника „Анадолу“ ми обясниха много подробно какво и как ще бъде извършено. Разговарях с лекар, който има голям опит при подобни операции. Той ми дава 100% гаранция, че няма да остана инвалид“, казва Людмила.В турската клиника предлагат и да поставят костен имплант, което ще е много по-добър вариант от настоящия. Според лекаря в турската клиника е можело първата операция да е много по-малко инвазивна и да не се стига до последвалите проблеми.За операцията в Турция са необходими 26 517 евро. Те са непосилни за семейството на Людмила, която работи в химическо чистене и има две деца.Тя е решена да подаде документи и в Комисията за лечение в чужбина. Един от основните критерии за отпускане на финансиране обаче е операцията да не може да се извърши в България.„Аз не съм от хората, които се оплакват, и още не мога да повярвам, че ми се случва всичко това“, допълва Людмила.При последните прегледи лекарите са категорични, че ако операцията не се направи бързо, има риск от перфорация на трахеята. Всеки, който иска да помогне на , може да направи това на банкова сметка: Людмила Йорданова ПетроваОбединена българска банкаBG72UBBS80021066375640", "date": "2018.02.14", "title": "Да помогнем на Люси"}
{"url": "https://offnews.bg/obshtestvo/karieren-forum-svarzva-rodnia-biznes-i-balgari-v-chuzhbina-674889.html", "text": "\"Български кариерен форум\" ще събере фирми и наш сънародници, които учат и/или работят в чужбина, съобщиха организаторите му.След като през 2017 г. организацията срещна над 300 българи зад граница с утвърдени на родния пазар фирми, тази пролет представители на бизнеса ще гостуват на кариерни изложения в Лондон и Берлин, за да се запознаят със свои сънародници и да покажат защо си струва да работят в България.Двете събития ще се състоят на 10 март в българското посолство в Лондон и на 21 април в Българския културен институт в Берлин.След три успешни изложения във Франкфурт форумът се премества в столицата Берлин. Мотивите за този ход са наличието на най-голямата българска диаспора във Федералната република, както и разнообразието на университетски специалности и кадри в Берлин и околността, уточняват организаторите.В столицата и прилежащата ѝ провинция Бранденбург живеят над 33 000 българи, близо 2 000 от които са студенти.Въпреки предстоящото излизане на Великобритания от Европейския съюз интересът на младите хора към Острова Лондон остава стратегическо място за кариерното изложение за шеста поредна година. В британската столица и региона живят над 30 хил. българи. Повече от 2 000 от тях са студенти.До момента участие са потвърдили фирмите: “Теси”, “Easy Consult”, EVN, “TBI Bank”, “Карлсберг България” и “Despark”, както и организациите “Заедно в час”, “Лечение без граници” и “Обединени идеи за България”.Българите в чужбина, заинтересовани от работа и у нас, могат да се регистрират и в портала на \"Български кариерен форум\", а така CV-то им да стигне до фирмите партньори.", "date": "2018.02.14", "title": "Кариерен форум свързва родния бизнес и българи в чужбина"}
{"url": "https://offnews.bg/politika/borisov-mahame-istanbulskata-konventcia-i-vrashtame-debata-otnachalo-674897.html", "text": "Щом хората са уплашени от Истанбулската конвенция – махаме я и връщаме дебата отначало. Като лидер на ГЕРБ ще разпоредя на депутатите: няма да се занимавате с конвенцията, докато не седнем наново и не кажем кое е добро като текст, заяви премиерът Бойко Борисов пред bTV.Истанбулската конвенция няма да влиза в НС, сега е в Конституционния съд. Никога не съм правил на инат, може би и затова толкова пъти хората ме избират. Съобразявал съм се с всеки едни глас и мнение, още повече пък ако има и Църква. По-странно ми е как колегите от БСП, президентството заговориха за кукловоди, които искат да приемат тази конвенция, приета от 47 държави в Съвета на Европа. Явно поставяме под въпрос дали да членуваме в ЕС, коментира Борисов.Патриотите никога не са казали, че ще подкрепят такава конвенция. На тях мога да им се сърдя само, защото няколко пъти им казах: колеги, ние няма да приемем Истанбулската конвенция в парламента с различни от нашите гласове, заяви премиерът.Казал съм го на патриотите, казвам го и като председател на ГЕРБ: ние Истанбулската конвенция ще я приемаме, само ако имаме абсолютен консенсус в българското общество, категоричен е Борисов.Няма смисъл от референдумГЕРБ се оттегля, защото сами, без БСП, без патриоти, срещу президента, няма смисъл да вървим, след като хората си мислят, че ние всъщност искаме да узаконим гей браковете, а то няма една точка по това нещо. Няма ние да понесем пасива повече, но ще участваме в следващ дебат, когато съзреят. Когато оценят, че насилието и конвенцията за превенция и борба с насилието е достатъчно сериозен проблем, ще се върна да дебатирам, каза лидерът на ГЕРБ.Ако има референдум за гей браковете, как ще завърши? Нима някой не знае, българинът е консервативен, отговорът ще бъде \"не\". Защо да ги похарчим тези пари, каза министър-председателят.Той беше категоричен, че не е съгласен да има референдум, защото няма смисъл от провеждането му.Борисов призна, че лично той е против еднополовите бракове.Всички знаят кой е собственикът на \"Юлен\"В интервюто пред bTV Борисов коментира и протестите срещу Нено Димов и решението на Министерския съвет за НП \"Пирин\".Зелените в България не могат да се оплачат от мен, те са били чувани винаги, по всички теми, твърди премиерът.Аз се отнасям с огромно уважение към тези хора, и към Сандов, и към Тома Белев, и към алпиниста Боян Петров, прекрасни хора, каза Борисов.За продължаващите протести лидерът на ГЕРБ обаче заяви: \"Иначе как ще се покажат Христо Иванов и Радан Кънев, кой ще ги види, нали трябва да намерят някаква тема\".Министър-председателят е категоричен, че всички знаят кой е собственикът на \"Юлен\" АД.Всички знаят, нищо че го крият и ако ме питаш - за Цеко Минев става въпрос. Сега, да не ме съдят утре, защото сигурно има някакъв друг формален собственик, но омразата между Цеко Минев и Зелените поражда всичко това, което се случва в момента, каза Борисов.Според мен - собственикът да излезе, да се разкрие, да си сложи картите на масата и да приключим с това, призова премиерът.", "date": "2018.02.14", "title": "Борисов: Махаме Истанбулската конвенция и връщаме дебата отначало"}
{"url": "https://offnews.bg/nashite-avtori/neiasni-zhelania-674869.html", "text": "Един проблем ме измъчва от доста време.Когато успях да го формулирам в главата си – веднага ми хрумна и да напиша нещо за него. После си дадох сметка, че да се пише за такъв проблем не е никак проста работа. И си определих да почета. Колкото мога – всичко, свързано с тоя проблем.Какво значи всичко? – запитах се още в следващия миг. И, тъй като имам някаква представа от точни науки, се досетих, че „всичко” е абстракция, напълно непостижима, естествено. Да прочете всичко по някой въпрос може само някой идиот.Идиотите умеят да са много умни и да „изчитат всичко по въпроса” – сигурно сте забелязали.След това, почти мигновено, ми хрумна, че „достатъчно” също е една абстракция, намираща се в полето на добрите и напълно неизпълними намерения. Човек никога не може да прочете нито „всичко”, нито „достатъчно” по един въпрос!Ето тук идва един много тънък и жесток детайл. Ако е така – би ли могло да се приеме, че един философсващ човек (моля да не се приема с повдигане на горната устна и презрително изпуфтяване – пейоративният смисъл на думата „философствам” и е придаден от хора, мразещи дори и да мислят, сама по себе си тя е чиста дума!) може да започне да философства по един въпрос от...така да се каже – от „основно положение”?Тоест – без да се подготвя предварително, без да прочита „всичко” или „достатъчно” по въпроса, по който ще философства, без дори да почете малко...?...тръгвайки от идеята, че човек е длъжен да осмисля света ей така – тръгвайки само и единствено от наличните си знание и представи; тръгвайки и от мисълта, че на пустинен остров няма да ти помагат да осмислиш света ни Александрийската библиотека (Господ да даде мир на пепеляците и), нито книжките на Ернст Мах, нито на Огюст Конт, нито електронното раменце на другаря Гугъл.Та така. Реших и тропнах с енергичния си крак (не с вялия и отпуснатия, който принадлежи на песимиста у мен) и се нахвърлих към проблема – без предварително четене, убеден, че човек може и трябва да мисли света и живота в походен строй: да влиза в битка с всички въпроси на живота и света дори без да слиза от коня, така да се каже.Ето: Ние имаме все по-високи, все по-високи, направо мъчително и безумно високи изисквания към света и живота...Като в същото време приемаме и сами изискваме намаляване на изискванията към хората въобще и към отделния човек...Тук вървя по толкова тънък лед, че направо ми става смешно. От една страна мога спокойно да се топна в студените води на политическата некоректност – тоест – на грубата и безочлива истина, която обижда и плаши кротките консуматори.От друга страна мога – така – без да се облягам непрекъснато на патерицата на купища авторитетни имена (а бих могъл, по дяволите) да попадна в зъбите на учените, които да ми се присмеят, че ей така говоря щуротии и доморасли философии - без да съм прочел поне неодарвинистите, редукционистите, малко континентална философия и т.н. и т.н.Но аз съм писател и трябва да задавам въпроси на себе си – а това ще рече – и на всички останали – и да оставям тия въпроси без отговор. Защото даденият вече отговор пречи особено опасно и грозно на мисленето.Как ще я караме така?Искаме все по-съвършен свят...А в същото време искаме, не че искаме – а с ярост отстояваме правото си да бъдем все по-несъвършени и дори все по-неумели......все по-незнаещи, неграмотни, недисциплинирани (това е малко под въпрос, защото може да сме и несъзнателно много добре дисциплинирани – тоест – дресирани!)...Искаме все по-бърз, точен, съвършен, свръхточен, елегантно комфортен, спортен, ултрамодерен, прецизен като атомен часовник, ергономичен, обслужващ ни във всичко и до пълна невъобразимост свят (хаха – това се казва плеоназъм, а, учени тикви?!) ...а браним все по-агресивно правото си да сме все по: неточни, бавни, тъпи, дебели, луди, спънати...Отстояваме правото си Да бъдем себе си!Ах, ще пукна и ще издигна милионтонна златна плоча на гроба си, на която с букви от един нанометър ще пише БЪДИ СЕБЕ СИ!Възпявам Криско и всички хиалуронови кифлички из моловете и телевизионните студиа! С техния нов кретенизъм: БЪДИ СЕБЕ СИ!Което ще рече с най-прости думи: Бъди си тъп, не чети книги, не знай първото име на Толстой, не знай и името на съседната улица, не знай името на столицата на съседната държава (как пък се казваше тя, фак? Нз)...всъщност – знай само имената на приятелите си (тия мегаяки типове!) както и свещените приложения на айфона си!Бъди себе си! – малоумен, мързелив и щастлив.Непохватен, неспособен да си нацепиш дърва, да си загрееш вода, да си наловиш сомчета, за да ги свариш закуска (милият Хъкълбери Фин!)...неспособен на нищо...!Но пък искащ – агресивно, нагло, с наглостта на глупака (който винаги мисли, че има право)...не просто искащ, а грубо и нахално изискващ един Все По-Съвършен Свят!И аз се питам: Машините ли ще ни го направят?Докога машините ще ни правят – на нас – смотаните, пасивно-консумиращите, слабограмотните, бавните, дебелите, неумелите, кьопавите, умишлено несръчните, от престъпно нехайство обезобразените и обездвижените, неспособните дори да ставаме рано сутрин (защото това е в разрез с концепцията Бъди себе си) ...докога ще ни правят света все по-съвършен?Докога машините, китайците и тайванците, сингапурците и филипинците ще се стягат, ще бъдат точни, бързи, образовани и прецизни вместо нас?Докато ние си играем на толерантност? Толерантност не към различните...О Боже – а толерантност към всичко що е падане по-надолу!Толерантност към: бавността, глупостта, неграмотността, слабостта, тъпотата, незнанието, неумението......докато ние си играем на Бъди себе си. Докато ние си играем на „Четенето не е моето, затова не чета, аз съм себе си и затова четенето не е моето и затова не чета” – очакваме някои други, за които дори не подозираме, да ни направят целия свят Идеален за живеене?Защото какви пък са пък тия някои, които ще ни отклоняват от всеобщия консуматорско-молски призив Бъди себе си? Нек`ви там от Третия и Четвъртия свят...Те да се стягат.Наистина – някой ще каже, че в сегашните времена Светът прави така (доколкото можем да персонифицираме Света, но аз мога) та неусетно да повишава изискванията си към всеки отделен човек. И изискванията към съвременния човек са много и много по-високи от тия, които е имало преди сто години. Но просто са по-различни. И някой би казал, че днешният човек е много по-....Хм. Не мога да се сетя дума, но както и да е.На този някой, защитник на умелостта, на сапиентността на съвременния хомо сапиенс, аз ще отговоря така и ще приключа, да го вземат дяволите: Вземи една групова снимка на хора отпреди сто години. Да виждаш там отпуснати, болнаво увиснали, дебели, почти недъгави от разпуснатост и преяждане, от бъдене на себе си хора? Вземи сега една снимка на съвременни хора. И с ръка на сърцето ми кажи.После вземи писмо на обикновен човек от началото на 20 век. И вземи, та копирай комуникацията във фейсбук на подобен човек от началото на 21 век. Сравни ги.После вземи та накарай на работа един седемдесетгодишен старец и един двайсет и пет годишен момък. И сравни издръжливостта им.Да, да. Знам. И Платон е говорил лоши неща за младото поколение: че не става за нищо и че ако така вървят нещата – упадъкът на Елада е в кърпа вързан. А пък в това младо поколение все пак е бил не друг, а Аристотел. Сигурно и Аристотел е попсуввал некадърното младо поколение, неспособно на нищо и лишено от енергия. А пък негов ученик е бил не друг, а Александър Македонски. Знам, че това моето е типичната болест на надминалия 40-те. Но все пак, все пак...", "date": "2018.02.14", "title": "Неясни желания"}
{"url": "https://offnews.bg/112/spasiha-snoubordist-zatrupan-ot-lavina-v-bansko-674867.html", "text": "Планинската спасителна служба извади от снега сноубордист, след като бе затрупан от лавина извън пистите в Банско. Директорът на ПСС Христо Григоров заяви, че инцидентът е станал рано тази сутрин. Спортистът е влязъл в улей, след което се получило подсичане на снега, в следствие на което се образувала лавината. Спасителите провели няколкочасова операция и извадили мъжа, който бил в безсъзнание и с глътнат език. Те успели да реанимират и да го предадат на медицинските екипи жив, пише БГНЕС.", "date": "2018.02.14", "title": "Спасиха сноубордист, затрупан от лавина в Банско"}
{"url": "https://offnews.bg/obshtestvo/komisiata-po-diskriminatcia-se-samosezira-zaradi-nasilieto-nad-detca-v-674872.html", "text": "Комисията за защита от дискриминация се самосезира за .Решението е взето днес след излъчени в национален ефир кадри на физически и вербален тормоз над деца, лишени от родителски грижи, осъществен от служител на центъра в Борован, съобщи пресцентърът на КЗД.Докладът е внесен от Петър Кичашки и е гласуван единодушно от членовете на Комисията.Само преди малко повече от две седмици Комисията се самосезира и за случая на насилие над деца с увреждания в Габрово.\"Насилието над деца е недопустимо. Напоследък виждаме как сякаш насилието се превръща от изключение в норма на поведение. Трябва да се каже ясно и на висок глас, че нито обществото, нито институциите ще толерираме такова ужасяващо поведение. Който посяга над деца, трябва да е готов да си носи последствията“, коментира Кичашки.Тъй като става дума за насилие над деца, лишени от родителски грижи, Комисията ще изследва наличие на неравно третиране по признаци „семейно положение“, „обществено положение“, „лично положение“ и др.„Комисията за защита от дискриминация с тревога отбелязва, че случаите на агресия в обществото се увеличават. Не случайно съвсем скоро ние изпратихме един призив за помирение. Езикът на омразата и агресията в публичното говорене се мултиплицират и намират място в обществото и заобикалящото ни ежедневие, а това е недопустимо“, заяви пък зам.-председателят на КЗД Баки Хюсеинов.", "date": "2018.02.14", "title": "Комисията по дискриминация се самосезира заради насилието над деца в Борован"}
{"url": "https://offnews.bg/temida/mvr-iskalo-informatcia-ot-bsp-shumen-koiato-prokuraturata-ne-tarsila-674873.html", "text": "Значителна част от информацията, която директорът на ОДМВР-Шумен е изискал на 23 януари 2018 година от председателя на Общопартийната контролна комисия на БСП в София, излиза извън рамките на предмета на възложената от прокуратурата проверка.Това показват резултатите от проверка, която беше разпоредена от главния прокурор Сотир Цацаров. Поводът е обвинения от страна на БСП, че районната прокуратура в Шумен изпълнява политически поръчки, като са изискани списъците с имената на хората, присъствали на делегатски събрания на БСП.Проверката на прокуратурата показала, че Районната прокуратура не е извършила престъпление. Вместо това обаче от полицията в Шумен поискали информация, която била \"неотносима към предмета на извършваната проверка\" и това не било възлагано от прокурора. Действията били предприети изцяло от ОДМВР - Шумен, става ясно от справка, която беше предоставена от прокуратурата. От левицата веднага коментираха резултатите от проверката.\"Изявлението на главния прокурор потвърди тезата ни, че МВР и институциите се ползват за политически натиск върху опозицията\", каза заместник-председателят на ПГ на „БСП за България“ Драгомир Стойнев, цитиран от \"Фокус\". По думите му институциите се \"ползват като политическа бухалка за хора, които не са членове на ГЕРБ\".Той обърна внимание, че главният прокурор заявява, че значителна част от информацията, изискана от директора на ОД МВР – Шумен, излиза извън рамките на предмета от възложената проверка от Районна прокуратура-Шумен и че районната прокуратура не е възложила подобна проверка.„Ние питаме кой разпореди на областната дирекция да иска подобна информация за членове и симпатизанти на БСП. Кой е този човек? На централно, местно или областно ниво е? Какви действия ще се предприемат от министъра на вътрешните работи?“, попита Стойнев.", "date": "2018.02.14", "title": "МВР искало информация от БСП Шумен, която прокуратурата не търсила"}
{"url": "https://offnews.bg/futbol/bozhinov-zatvoril-telefona-na-mourinio-674866.html", "text": "Като нападател сте вкарали два гола на Милан и два на Лудогорец. Какъв мач ни очаква в четвъртък?- Оспорван. Милан, както и цялата Серия \"А\", вече не е на онова високо ниво, което познавах аз. В Ювентус делях една стая с Недвед, който спечели \"Златната топка\", Вкарах първия гол на \"Сан Сиро\" на 6 януари 2005 година, когато беше носител на \"Златната топка\". Вкарах на отбор, в който бяха Дида, Кафу, Неста, Малдини, Пирло, Кака.Отидох там и си мислех: \"Само всичко да мине добре и съм готов да ви оставя трите точки\". В средата на терена играеше Гатузо. Рино е легенда, с времето той ще стане новият Моуриньо. В настоящия Милан бих играл без проблеми и не защото Силва и Калинич имат проблеми напоследък. Ще играя, защото съм на тяхното ниво. Кутроне ми харесва, но още не е звезда. Харесва ми момчето, защото знае какво прави.Гатузо като Моуриньо, защо?- 24 март 2010 година Парма - Милан 1:0. Вкарах решаващия гол в 90-ата минута. Онзи сезон Милан и Интер се бореха за титлата. След мача посветих попадението на Моуриньо, който много харесвам и уважавам. Той ми се обади на следващия ден, а аз му затворих телефона. Мислех си, че е шега. Оттогава поддържаме контакт. Той е психолог, философ и комуникатор. Всичко това е много важно във футбола. От неговото приятелство, както и на други големи имена във футбола, никога не съм се облагодетелствал.Лесно ли ще е на Милан срещу Лудогорец?- За тях българското първенство е играчка. Желанието им, както и на други развиващи се отбори от Балканите е да се утвърдят в Европа. Те са много впечатляващи при скаутите, имат екип пълен с чужденци, като продават един скъпо и купуват 10 на неговото място.Защо Божинов, талант, който вкарваше голове в Серия \"А\" като тинейджър, сега е в Риека като свободен агент?- С моя талант би трябвало да играя в Реал. Сбърках много още като момче, бях експлозивен, неразумен. Сега съм зрял и имам две деца - Валери младши и Никол. Още в Лече играех с хора като Вучинич, Шевантон, Джакомаци, отбор, който днес може даже да спечели Скудетото. Пристигнах тук и не е зле. Все пак преди няколко седмици те спечелиха с 2:0 срещу Милан, така че не съм в някакво си отборче...", "date": "2018.02.14", "title": "Божинов затворил телефона на Моуриньо"}
{"url": "https://offnews.bg/ikonomika/promeniat-taksite-za-registratcia-na-koli-674870.html", "text": "С промени в Тарифа № 4, с която се определят таксите, събирани от МВР се въвеждат някои цени на някои от услугите. Така например за първоначална регистрация на автомобили вече ще се заплащат 35 лв. Проектът с промените в тарифата е публикуван за обществено обсъждане.Според него за леки автомобили ще се заплащат 35 лв. при първоначална регистрация, при промяна в регистрацията съссмяна на табели с регистрационен номер и за възстановяване регистрацията, когато тя е прекратена от МВР. Сега за всички дейности има отделни такси, които се обединяват в една.Разликата е, че за първоначална регистрация таксата към момента беше 6 лв., а за възстановяване на отнета регистрация в момента таксата е 80 лв. Сега тези дейности се обединяват в една услуга с единна такса.Съответно за ремаркета и полуремаркета таксата е 30 лв., а за мотопеди, мотоциклети, три и четири колесни МПС - 28 лв.За издаване на транзитни или временни табели с регистрационен номер се въвежда такса от 25 лв., за ремаркета и полуремаркета - 20 лв., а за мотопеди, мотоциклети, три и четири колесни МПС - 15 лв.За промяна в регистрацията на ППС без смяна на табели с регистрационен номер ще се събира такса от 20 лв. За издаване на разрешение за временно движение без смяна на табели с регистрационен номер ще се събира такса 10 лв.За издаване на трета табела за багажници за превоз на товари, закриващи задната табела с регистрационен номер, се събира такса 10 лв.За спиране от движение на ППС по желание на собственика и за прекратяване регистрацията на ППС по желание на собственика се събира такса 5 лв.За пускане в движение на временно спряно от движение ППС се събира такса, както следва: пускане в движение без извършване преглед за техническа изправност - 5 лв.; пускане в движение с извършване преглед за техническа изправност - 10 лв.За извършване на идентификация на ППС по постоянния адрес на собственика - за физическите лица, или по адреса на регистрация - за стопанските субекти, извън пункта за регистрация на съответното звено „Пътна полиция” при СДВР/ОДМВР ще се събират допълнително по 9 лв. за всяко превозно средство.За извършване на идентификация на ППС на територия, обслужвана от съответното звено „Пътна полиция” при СДВР/ОДМВР, различна от постоянния адрес на собственика - за физическите лица, или от адреса на регистрация - за стопанските субекти пък ще се събира такса 40 лв. за всяко превозно средство.Извършването на монтаж на табели извън пункта на Пътна полиция ще е пет лева, а на територията на различно ОДМВР - 40 лв.Нови са таксите и за издаване на дубликат на свидетелство за регистрация на МПС - 12 лв.; за право на ползване на табели с регистрационен номер на ППС от лица извършващи търговска дейност с тях (временни табели с регистрационен номер) - 650 лв.; за право на ползване на табели с регистрационен номер с четири еднакви цифри в поредния номер - 1500 лв. (сега тази услуга струва 1000 лв.); за право на ползване на табели с регистрационен номер с комбинация от цифри: „аа- вв”; „ав-ва”; „ав-ав”, където „а” и „в” са различни числа от „0” до „9” и за табели с регистрационен номер с комбинация от четири цифри по желание - 300 лв.; за право на ползване на табели с регистрационен номер с комбинация от шест букви и/или цифри по желание - 7000 лв.”.Отпада таксата по от 2 лв., която се плаща при подаване на молба за промяна на местоотчета на водача или кандидат-водача на моторно превозно средство. Промяната на местоотчета ще се извършва, като документите за водача ще се изпращат служебно по електронен път, което дава възможност за отпадане на таксата.С редакциите отпадат текстовете за първоначална регистрация, при промяна на собствеността и при промяна на регистрационния номер (без транзитен), където определената такса за монтаж на регистрационна табела на мотопед, мотоциклет, три- и четириколесно моторно превозно средство или ремарке е 2 лв., а монтажът на регистрационнитабели на останалите пътни превозни средства е 4 лв. Предвижда се отпадането на таксата за изготвяне на писмено становище по проекти за стандарти и нормали, свързани с организирането на движението по пътищата в размер, която е 300 лв.", "date": "2018.02.14", "title": "Променят таксите за регистрация на коли"}
{"url": "https://offnews.bg/zimni/shon-uajt-zapisa-imeto-si-sas-zlatni-bukvi-v-istoriata-na-igrite-674842.html", "text": "Шон Уайт спечели трета олимпийска титла и стана най-успешният състезател по сноуборд за всички времена. В Пьонгчанг американецът триумфира в дисциплината халфпайп.На \"Финикс Сноу Парк\" Уайт записа резултат от 97.75 точки в последната трета част от състезанието, изпреварвайки японския тийнейджър Аюму Хирано, който има 95.25 точки. Трети се нареди австралиецът Скот Джеймс с 92.00 точки.31-годишният Уайт, който спечели златни медали в Торино 2006 и Ванкувър 2010, осигури олимпийска титла номер 100 в актива на САЩ от Зимни олимпийски игри.Американецът получи 94.25 точки след първата част от надпреварата, но след това беше едва седми във втората част със само 55.00 точки. Тогава лидер стана олимпийският вицешампион от Сочи 2014 Аюму Хирано с 95.25 точки.", "date": "2018.02.14", "title": "Шон Уайт записа името си със златни букви в историята на Игрите"}
{"url": "https://offnews.bg/futbol/milan-pristiga-v-razgrad-s-tezhkata-artileria-674868.html", "text": "От Милан определено нямат намерение да подценят двубоя от 1/16-финалите на Лига Европа срещу Лудогорец. Tреньорът на \"росонерите\" Дженаро Гатузо определи група от 20 най-добрите си играчи за гостуването в Разград.Тази сутрин италианците тренираха на базата си \"Миланело\", а в късния следобед пристигат в България. Милан няма да има официална тренировка на \"Лудогорец Арена\", а в 19:30 часа Гатузо и играч на \"росонерите\" ще дадат пресконференция преди мача. Срещата пропуска единствено хърватският нападател Никола Калинич, който е с контузия в аддукторите.По-рано днес пък наставникът на Лудогорец Димитър Димитров говори с респект за Милан, но същевременно показа, че не се страхува от именития съперник. Херо сподели, че вярва на 100% в подедата над европейския гранд и обеща да даде това, което цяла България очаква - много емоции и качествен футбол.\"Надявам се утре да станем свидетили на добра игра и качествен двубой. Такъв, какъвто се очаква от цяла България. След жребия нашата мисъл бе към тази дата - 15 февруари. Всички мислим за този мач, защото Милан е едно огромно предизвикателство.Надявам се на успех в утрешния мач. Знам, че ще е трудно, но оптимизмът не ме напуска. Нямаме здравословни проблеми. Имаме наказани - Клаудиу Кешерю и Натанаел. Гледали сме ги много пъти, имаме реална представа за качествата на този отбор.Вижда се, че в последните мачове Милан е в подем. Играе шампионат и ще е в по-добро кондиционно състояние от нас. Ние трябва да се опитаме с характер и себераздаване да компенсираме. Във футбола най-важни са резултатите. Играхме единствено дефанзивно срещу Брага, когато спечелихме с 2:0. Знаех каква ще е реакцията при загуба\", каза Херо.", "date": "2018.02.14", "title": "Милан пристига в Разград с тежката артилерия"}
{"url": "https://offnews.bg/sviat/putin-razgovaria-po-telefona-s-poroshenko-674838.html", "text": "Руският президент Владимир Путин е разговарял по телефона с украинския си колега Петро Порошенко. Разговорът се е състоял във вторник и е бил по инициатива на украинската страна. Говорителят на Путин Дмитрий Песков потвърди информацията, съобщи РИА Новости. По думите му в рамките на разговора Порошенко е изразил съболезнованията си във връзка с падналия руски самолет край Москва и обявил готовността си да си взаимодействат по линия на завода производител за изясняване на причините за катастрофата. Според украинските медии обаче разговорът между Путин и Порошенко е бил доста дълъг, а поводът бил годишнината от подписването на Минското споразумение. От пресслужбата на украинския президент обясняват за ZN.UA, че поводът за разговора бил за освобождаване на украинските заложници и в частност разменянето на пленници и освобождаване на украински военни от окупираните територии. По време на разговора е обсъдена и срещата на външните министри от страните от Нормандската четворка, планирана за 16 февруари в Мюнхен. ", "date": "2018.02.14", "title": "Путин разговаря по телефона с Порошенко"}
{"url": "https://offnews.bg/politika/za-pravitelstvoto-lukovmarsh-e-sramno-sabitie-674843.html", "text": "Тревожно и срамно събитие. Така правителството определя провеждането на Луковмарш, което традиционно се провежда в столицата всяка година. Позицията беше изразена от зам.-министъра на външните работи Георг Георгиев по повод позиция на БСП относно планираното за събота провеждане на Луковмарш. От левицата поискаха от ГЕРБ да се разграничат от събитието.\"Искрено вярвам, че в събота няма да станем свидетели на едно събитие, което да постави срамно петно\", коментира Георгиев, който заяви, че прави изявление си в качеството си на национален координатор за борба с антисемитизма и във връзка. Той определи марша като „едно тревожно и в голяма степен срамно събитие, което се задава“.„През 1943 година България устоява на нацисткия натиск и не предава в концентрационните лагери на смъртта своите братя и сестри евреи. 50 години българският народ успешно устоява и на репресиите, натиска и терора на комунистите. Не вярвам, че днес българският народ би се подал на подобна провокация, която се опитва да ни върне в едни мрачни времена и да ни накара да почитаме хора, които по една или друга причина, са били съпричастни с един от най-мракобесните режими в човешката история“, коментира Георгиев, цитиран от \"Фокус\", като уточни, че поставя знак за равенство между всички онези тоталитарни диктатури, които са подлагали на репресия и гонения свободния дух и възможността човек да живее според желанията си.„Много бих се радвал, ако този марш на омразата и на показването на една страна, която е абсолютно неприсъща на България и на българите, да не се проведе. Особено в такъв важен исторически за страната ни момент, в който би могъл сериозно да застраши нейната репутация и международен имидж и да ни отклони от пътя на европейско развитие, по който така успешно се движим толкова години“, заяви Георгиев.Той се обърна към всички политически партии и политически представили с призив да не спекулират с темата и да не се опитват, по какъвто и да е начин, за съмнителни и временни изгода и дивиденти, да използват този повод и той да дава възможност, опитвайки се да порицаем един тоталитарен човек или режим, да оправдаваме друг.„Защото всички те са коствали човешки животи, всички те са поставили страната в едно срамно положение, от което тя винаги е успявала да избяга и да покаже, че това не е нейната същност“, каза още зам.-министърът.По-рано днес от парламентарната група на ГЕРБ оспориха с декларация разпространената от БСП позиция, с която се призовава премиерът Бойко Борисов да се разграничи от провеждането на \"Луковмарш\". Социалистите окачествиха проявата като проблем на правителството.Премиерът Борисов и ГЕРБ никога и по никакъв начин не са се солидализирали с \"Луковмарш\", за да се разграничават от него. Нещо повече - оценяваме тази проява като възможност за изява на привърженици на антидемократичната националсоциалистическа идеология и следователно се противопоставяме остро на подобен тип събития, каза Тома Биков от ГЕРБ.", "date": "2018.02.14", "title": "За правителството Луковмарш е срамно събитие"}
{"url": "https://offnews.bg/zimni/korejtci-plashat-s-klane-sastezatelka-po-shorttrek-674845.html", "text": "Люти закани получи канадската състезателка по шорттрек Ким Бутен от вбесени корейци след финала на 500 метра.Бутен завърши четвърта, но се окичи с бронз след дисквалификацията на представителката на домакините Минджеон Чой, която финишира втора. Съдиите прецениха, че Чой е нарушила правилата срещу Бутен, но не така смятат разгневените корейци.\"Поздравления за нечестно спечеления медал\", написа гневен привърженик в личния профил на канадката в Туитър.\"Ако те намеря, ще умреш\", заканва се друг потребител и придружава публикация за по-красноречиво с емотикони на ножове.Това принуди Бутен да ограничи временно достъпа до профилите си в социалните мрежи.\"Не можем да контролираме социалните медии и публиката има правото да каже всичко, което поиска.Ние призоваваме всички да уважават спортистите и да подкрепят тяхната работа, за да постигнат още по-силни резултати\", заяви говорителят на Международния олимпийски комитет Марк Адамс.", "date": "2018.02.14", "title": "Корейци плашат с клане състезателка по шорттрек"}
{"url": "https://offnews.bg/offtopic/i-tazi-godina-sofia-se-radva-na-liubovni-svetofari-674861.html", "text": "И тази година центърът на София осъмна с любовни светофари. Столична община реши да подсили романтичната атмосфера в града за празника на любовта, като постави сърца на червения сигнал.Миналата година също бе направена такава изненада за гражданите и гостите на столицата. Ще видите \"сърцатите\" светофари на кръстовището на бул. \"Витоша\" и ул. \"Алабин\", както и на това на бул. \"Ал. Стамболийски\" и бул. \"Мария Луиза\".Може именно там да ви сполети желание за нетрадиционно обяснение в любов, докато чакате да преминете.", "date": "2018.02.14", "title": "И тази година София се радва на любовни светофари"}
{"url": "https://offnews.bg/politika/eleonora-lilova-e-noviat-shef-na-agentciata-za-zakrila-na-deteto-674847.html", "text": "Елеонора Лилова е новият председател на Държавната агенция за закрила на детето.Решението беше взето на днешното заседание на Министерския съвет. Лилова е магистър по педагогика и социология от СУ „Св. Климент Охридски“ и е защитила научна степен „доктор“ по управление на образованието в Пловдивския университет „Паисий Хилендарски“.Тя е висококвалифициран експерт и притежава дългогодишен опит като преподавател. През годините на кариерното й развитие е заемала различни длъжности – от начален учител до директор на училище. От 2012 г. е директор на СУ „Акад. Емилиян Станев“ в София, съобщават от правителствената пресслужба.Елеонора Лилова е назначена на мястото на Офелия Кънева, която беше уволнена след скандала с насилие в дома за деца и младежи с увреждания „Хризантема“ в Габрово. Мотивът за освобождаването на Кънева беше, че не е предприела адекватни мерки срещу случващото се в дома. ", "date": "2018.02.14", "title": "Елеонора Лилова е новият шеф на Агенцията за закрила на детето"}
{"url": "https://offnews.bg/sviat/chast-ot-samolet-se-otkasna-po-vreme-na-polet-674844.html", "text": "Обшивката на двигател на самолет Боинг - 777 се откъсна по време на полет от Сан Франциско до Хаваи.Пътници на полета са заснели страшната гледка. След като парчето се откъснало, самолетът започнал да вибрира заплашително и летял така в продължение на 40 мин. Инцидентът станал над водите на Тихия океан. Полетът на \"United Airlines\" за щастие кацнал благополучно с 20-минутно закъснение. На пистата го чакали медицински и пожарни екипи. На борда е имало 363 пътници и 10 души кабинен персонал, предава Си Ен Ен.", "date": "2018.02.14", "title": "Част от самолет се откъсна по време на полет"}
{"url": "https://offnews.bg/politika/bsp-krie-avtora-na-skandalna-deklaratcia-che-narodniat-sad-e-neobhod-674841.html", "text": "\"Народният съд е неизбежно и необходимо правосъдие\" - това се казва в декларация на БСП на тема Луковмарш, която бе разпратена вчера до медиите и премира Борисов.В декларацията си БСП говорят, че Луковмарш е проява на фашизъм и неонацизъм:\"Днешният пълзящ авторитаризъм и прояви на фашизъм и неонацизъм в държави от Източна Европа предизвикват безпокойството на демократично настроените граждани и цялата демократична общност. Силите, които се стараят да реабилитират фашизма днес, прикриват факта, че по решение на Великите сили – САЩ, Великобритания и СССР, в България, както и във всички страни, подлъгали се да станат сателити на Хитлер, се провеждат трибунали за съдене на виновниците за въвличане на държавите на страната на Хитлер. Правят се, че не разбират, че Народният съд от 1945 г. е едно необходимо и неизбежно военновременно правосъдие. Правят се, че не разбират и не помнят, че през войната България бе победена и Мирният договор я наказва именно като страна-съюзник на Хитлер. Десет години след сключването на Парижкия мирен договор България не бе допускана в ООН именно като фашизирана страна, станала част от Оста \"Рим - Берлин - Токио\", пише в обръщението на БСП до Борисов.\"Няколко часа след като разпространиха декларацията,  частта с Народния съд бе изтрита, а от БСП пратиха и съобщение, че Изпълнителното бюро не е съгласувало да се дава оценка на Народния съд, а само порицание на провеждането на Луковмарш и се разграничи.ГЕРБ изразиха възмущение днес в парламента с декларация на депутата Тома Биков, който смята, че тази позиция на социалистите означава \"ценностна атрофия\".Според Биков това състояние на левицата крие редица рискове за цялото българско общество. Изпаднало в тежка криза на националната, идеологическата и цивилизационната си идентичност, ръководството на БСП не е в състояние да води нормален политически диалог в рамките демократичния процес, се казва в декларация. При опит на журналисти в парламента да разберат кой е авторът на скандалната декларация на БСП, социалистите казват, че не знаят.По време на трибунка на БСП в парламента Жельо Бойчев вместо да отговори на въпроса за автора каза: \"Честит празник, между другото, довечера да пиете хубаво вино\".", "date": "2018.02.14", "title": "БСП крие автора на скандална декларация, че Народният съд е 'необходимо правосъдие'"}
{"url": "https://offnews.bg/obshtestvo/pravitelstvoto-otpusna-oshte-12-120-liri-za-obuchenieto-na-marselo-ili-674850.html", "text": "Правителството одобри изплащането чрез бюджета на Министерството на образованието и науката на 12 120 британски лири в левова равностойност за обучението на Марсело Илиев в Cambridge School of Visual & Performing Arts, Великобритания.Сумата представлява две вноски от по 6060 британски лири за втория и третия семестър от обучението му през академичната 2017/2018 година.В периода 2015-2017 г. правителството одобри няколко плащания в размер на левовата равностойност на 32 030 британски лири, чрез бюджета на МОН, като вноски за настаняване в общежитие на Марсело Илиев в CATS College Cambridge за шестте семестъра от двугодишното му обучение и за първия семестър на обучението му в Cambridge School of Visual & Performing Arts.За оказването на финансовата помощ от МОН за период от още две академични години Марсело Илиев поема ангажимент да участва в инициативи на министерството за насърчаване обхващането и задържането на деца и ученици в задължителна предучилищна и училищна възраст в образователната система.Чрез работа за и в рамките на етническата общност да участва в семинари, конференции, кръгли маси и други събития, като оказва подкрепа за личностно развитие на деца, срещащи трудности в обучението, и деца и ученици с изявени дарби, включително и от етническите малцинства.", "date": "2018.02.14", "title": "Правителството отпусна още 12 120 лири за обучението на Марсело Илиев в Кеймбридж"}
{"url": "https://offnews.bg/ikonomika/shefat-na-kfn-shte-vzima-zaplata-ot-13-hil-lv-674863.html", "text": "Председателят на Комисията за финансов надзор (КФН) ще получава основно месечно възнаграждение в размер на 13 146 лева. Това обяви на пресконференция председателят на комисията Карина Караиванова.Възнагражденията в КФН са определени чрез Вътрешни правила за работна заплата, публикувани на сайта на комисията.От изнесените от нея данни става ясно, че заместник-председателите получават заплати от 12 003 лв., а членовете на регулатора - 11 432 лева.В специализираната администрация средното възнаграждение на директориите на дирекции ще възлезе на 5 133 лв.Актюерите, на които ще се разчита да вдигнат ефективността на застрахователния надзор, ще получават средно по 4 500 лева, след като бъдат наети от комисията.Средното основно възнаграждение на главните експерти е определено на 2 893 лева, на старши експерти на 1 989 лева, а на младши експерти на 1 472 лева. ", "date": "2018.02.14", "title": "Шефът на КФН ще взима заплата от 13 хил. лв."}
{"url": "https://offnews.bg/obshtestvo/s-nad-125-mln-leva-shte-bade-finansiran-integriraniat-gradski-transpo-674848.html", "text": "С над 125 млн. лв. ще се финансира развитието на интегрирания градски транспорт в София.Проектът включва рехабилитация на трамвайни линии, доставка на нови трамвайни мотриси и надграждане на интелигентната система за управление на трафика и съществуващата система за информация на пътниците в реално време.Правителството прие решение, с което възлага на ръководителя на Управляващия орган на Оперативна програма \"Региони в растеж“ 2014-2020 г. в МРРБ ще подпише договор за предоставяне на безвъзмездна финансова помощ на Столична община. Той е на стойност 125 485 941,89 лв., като безвъзмездните европейски средства са 107 333 495 лв., а останалата част от сумата е съфинансиране със собствени средства на Столична община.Предстои да започнат дейностите но рехабилитация на няколко трамвайни отсечки, включително линията по бул. „Цар Борис III“, и купуването на 13 нископодови, съчленени трамвайни мотриси.Проектът цели насърчаване ползването на електротранспорта, като по този начин ще допринесе за решаване на проблемите в столицата, свързани с увеличаващия се трафик през деня, нарастващите задръствания, ниската скорост на придвижване, пътнотранспортни произшествия, високи концентрации на въглероден диоксид и други вредни емисии, шум и т.н.", "date": "2018.02.14", "title": "С над 125 млн. лева ще бъде финансиран интегрираният градски транспорт в София"}
{"url": "https://offnews.bg/obshtestvo/zashtitnitci-na-kara-dere-zakonnostta-e-zalozhnik-na-institutcionalna-674839.html", "text": "Екосдружението \"Да спасим Кара дере\" излезе с позиция относно промените в Закона за опазване на земеделските земи (ЗОЗЗ) и порица вносителя на закона, депутатът от ОП Йордан Апостолов, че е в конфликт на интереси.Според \"Да спасим Кара дере\" защитата на интереса на дребни собственици в мотивите на закона е само параван в полза на едри инвеститори.Позицията на \"Да спасим Кара дере\" относно Йордан Апостолов:\"Парламентът и правителството имат нужда от доверието на гражданите\", завършват декларацията си от \"Да спасим Кара дере\".", "date": "2018.02.14", "title": "Защитници на Кара дере: Законността е заложник на институционална война"}
{"url": "https://offnews.bg/temida/sadat-pravi-treti-opit-da-dade-hod-na-deloto-za-falita-na-ktb-674817.html", "text": "Делото за източването и фалита на Корпоративна търговска банка може да тръгне днес. Банкерът Цветан Василев вече е редовно призован и е получил материалите по делото, съобщава БНТ. Той е в сръбската столица от началото на разследването за фалита на КТБ.Това е трети опит да се даде ход на делото.Дори и Василев да не се яви, той ще бъде съден задочно. Процесът се води в Специализирания наказателен съд. Обвинителният акт е от 11 000 страници.Наказателният спецсъд е информиран за това, че Василев е получил призовката си чрез грама, но призовката, на която банкерът лично декларира, че е получил копие от обвинителния акт и е уведомен за договорените дати за съдебни заседания, все още не се е върнала физически в София, съобщава БНР.Именно заради недовършената процедура, защитниците по делото се готвят да искат отлагане на т.нар. разпоредително заседание, на което страните трябва да обсъдят качеството на обвинителния акт и хода на самия процес. Най-вероятно то ще се състои на 27 февруари, когато адвокатите на 18-те подсъдими се готвят да искат прекратяване на делото за присвояването на близо 3 милиарда лева от затворената през юли 2014 година КТБ.Цветан Василев е подсъдим за източването на 2.5 млрд. лв. Нередовното призоваване на основния обвиняем досега беше пречка, поради които два пъти спецсъдът отложи старта на делото. Освен Цветан Василев по делото са обвинени още 17 души.", "date": "2018.02.14", "title": "Съдът прави трети опит да даде ход на делото за фалита на КТБ"}
{"url": "https://offnews.bg/sviat/vlastite-razsledvat-intcident-s-pratka-s-bebeshka-pudra-za-barak-obama-674818.html", "text": "Американската полиция разследва инцидент с писмо, съдържащо бял прах, което е било получено по обед днес в офиса във Вашингтон на бившия американски президент Барак Обама, съобщава БНТ, като се позовава на телевизия Фокс нюз.Обама, след като напусна президентския пост през януари миналата година, нае офис в сграда в северозападната част на Вашингтон. В същата сграда се намира и централата на Световния фонд за дивата природа.Подозрителната пратка за бившия президент пристигнала по обед местно време. Печатът показвал, че тя е пратена от Хонконг. Нямало адрес на подател. След получаването ѝ районът около сградата бил отцепен от полицията. Не става ясно дали Обама е бил в офиса, когато е получен пакетът. Анализ на праха в писмото, показал, че става дума за бебешка пудра.По-рано днес в сградата на британския парламент в Лондон бе обявена тревога във връзка с намирането на бял прах в пакет, получен по пощата. След проверка стана ясно, че прахът не е опасен.Вчера снахата на Доналд Тръмп - Ванеса, съпругата на Доналд Тръмп-младши, бе откарана в болница, след като отворила пакет с бял прах. Той се оказа безвреден, а откарването на госпожа Тръмп в болница бе превантивно.После основателят на сайта Уикилийкс Джулиан Асандж, който живее в посолството на Еквадор в Лондон, каза, че миналата седмица е получил пратка с бял прах, подобна на тази, отворена от Ванеса Тръмп.", "date": "2018.02.14", "title": "Властите разследват инцидент с пратка с бебешка пудра за Барак Обама"}
{"url": "https://offnews.bg/obshtestvo/3-metrova-ograda-na-stroitelnata-gimnazia-v-haskovo-ruhna-i-zatrupa-ch-674822.html", "text": "Триметрова ограда на строителната гимназия в Хасково рухна и затрупа част от улицата. За късмет, в този момент не са минавали пешеходци, съобщава bTV.Стената поддала при пороен дъжд преди дни. Първо се свлекли няколко метра, после цял участък.Съоръжението е градено на етапи през годините. Разрушително за съоръжението обаче се оказва възстановено преди 8 години футболно игрище в двора на училището, в чиито проект има технически пропуски.„Не са били направени дренажи за отвеждане на водите, както за поливане на терена, така и за отводняване на дъждовни води. Има и хидростатичен натиск върху тази стена, тя е изградена от тухли четворки, което е недопустимо при такава денивелация”, заяви архитект Владимир Райчев, който е преподавател в гимназията.От общината са започнали проверка на строежа както на оградата, така и на футболното игрище.„Мисля, че нищо не можеше да се направи в тази ситуация, просто след извършения оглед, мнението на специалистите е, че тази стена трябва да се разруши и да се изгради наново с нов проект”, коментира зам.-кметът на Велин Балкански.До тогава футболния терен също не може да бъде използван.", "date": "2018.02.14", "title": "3-метрова ограда на строителната гимназия в Хасково рухна и затрупа част от улицата"}
{"url": "https://offnews.bg/zdrave/roditeli-protestirat-pred-ms-zaradi-detskata-kardiologia-674821.html", "text": "Родители се събират тази сутрин на протест пред Министерски съвет на протест в защита на детската кардиология. Клиниката към Националната кардиологична болница е пред фалит заради липса на пари и персонал.Здравното министерство е на позиция, че няма проблеми с финансирането, а в разпределението на ресурсите и на човешкия потенциал. Вчера заместник-здравният министър Жени Начева коментира пред БНТ, че клиниката е уникална за страната и Министерството няма да допусне затварянето ѝ.По думите ѝ проблемите могат да бъдат решени с преструктуриране на персонала и ресурсите за издръжка в болницата. Националната кардиологична болница е единствената в страната, която осигурява цялостното комплексно обгрижване на деца с вродени сърдечни малформации. Годишно там се настаняват 900 деца, оперират се 250, а над 10 000 малки пациенти са под наблюдение.", "date": "2018.02.14", "title": "Родители протестират пред МС заради детската кардиология"}
{"url": "https://offnews.bg/politika/tcenite-za-pochivka-triabva-da-se-povishat-malko-smiata-angelkova-674823.html", "text": "Няма риск да се презастрои Пирин. Това каза в интервю за bTV министърът на туризма Николина Ангелкова. По думите ѝ  48% от природния парк, за които природозащитниците имат съмнения, че ще бъдат застроени, представляват площта на три големи града.„Промяната за плана на управление дава възможност за изграждане само на спортно-технически съоръжения”, категорична е тя. По думите ѝ това не означава, че там веднага ще се появи нов лифт.„Трябва да има инвестиционно намерение, което да мине оценка за въздействие на околната среда. В закона е направено много, за да бъде защитена природата”, допълни Ангелкова.„За мен е важно да се развиват всички зимни курорти. Имаме много работа, която касае развитието на зимния туризъм. Независимо от липсата на инфраструктура, ние продължаваме да бележим ръстове в зимния туризъм”, добави тя.Според Ангелкова лятната почивка може да бъде по-скъпа, но това зависи от бранша. \"В България 100% от сектора е частен, но смятам, че е добре да се повишат малко цените”, коментира Ангелкова.По думите ѝ България продължава да бъде на едно от първите места по евтина почивка през лятото.На въпрос дали заедно с вицепремиера Валери Симеонов ще проверяват летните курорти, Ангелкова коментира, че понякога имат различно мнение по дадени теми, но това е нормално.", "date": "2018.02.14", "title": "Цените за почивка трябва да се повишат малко, смята Ангелкова"}
{"url": "https://offnews.bg/politika/shte-izvozvat-gostite-na-predsedatelstvoto-s-avtobusi-za-oblekchavane-674851.html", "text": "Министерският съвет одобри възможността за използване на автобусен транспорт за трансфера на ръководителите на делегации и придружаващите ги делегати между Националния дворец на културата, хотелите за настаняване и локациите за други официални събития от най-високо ниво от календара на Българското председателство на Съвета на Европейския съюз.Това е широко прилагана практика при формати с подобен характер и при необходимост от групово придвижване на всички участници от и до конкретна локация.При нея се спазват идентични мерки за осигуряване безопасността на участниците и физически контрол върху транспортните средства, както и при транспорта с автомобили.С предприемането на тези организационни мерки се цели облекчаване на пътното движение в столицата и осигуряване на безопасни условия за транспортиране на делегатите, както и за участниците в движението в столицата.", "date": "2018.02.14", "title": "Ще извозват гостите на председателството с автобуси за облекчаване на трафика"}
{"url": "https://offnews.bg/politika/kabinetat-otpusna-1-3-mln-leva-za-postoiannata-ni-delegatcia-kam-nato-674849.html", "text": "Правителството одобри допълнителни разходи по бюджета на Министерството на външните работи в размер на 1 351 000 лв.Средствата са предвидени в централния бюджет за 2018 г. за преместване и техническо обезпечаване на офиса на Постоянната делегация на България към НАТО в новата сграда на организацията в Брюксел.С тях ще бъде осигурено необходимото оборудване с компютърна и комуникационна техника, изграждането на мрежи за обработка и обмен на информация, както и прилежащото обзавеждане, съобщиха от правителствената пресслужба.Част от средствата са предназначени за реализирането на българския принос към постоянна арт колекция, която ще бъде експонирана в новата Главна квартира на Алианса.", "date": "2018.02.14", "title": "Кабинетът отпусна 1,3 млн. лева за постоянната ни делегация към НАТО"}
{"url": "https://offnews.bg/obshtestvo/vremeto-v-sriada-oblachno-s-valezhi-ot-dazhd-674819.html", "text": "Времето днес ще бъде предимно облачно, с валежи от дъжд, а в Източните Родопи и източните райони на Горнотракийската низина е възможно и да прегърми.Очаква се дъждът в Северозападна България и високите полета на Западна България да преминава в сняг, но още преди обяд валежите там ще започнат да спират.През нощта и в североизточните райони от страната ще спре да вали. Облачността от югозапад ще започне да се разкъсва. Ще духа умерен до силен югоизточен вятър, който ще започне да се ориентира от северозапад, най-напред, още сутринта в Северозападна България.Очакваните максимални температури ще са между 4° и 9°, в крайните югозападни и югоизточни райони - до 11°, в София - около 4°.В планините ще бъде облачно с валежи от сняг, които след обяд от югозапад ще спират, а облачността ще се разкъсва. Ще духа умерен и силен юг-югозападен вятър, който през деня ще се ориентира от северозапад. Максимална температура на височина 1200 метра - около 2°, на 2000 метра – около минус 4°.Атмосферното налягане ще бъде значително по-ниско от средното за февруари, но през деня ще започне да се повишава.", "date": "2018.02.14", "title": "Времето в сряда: Облачно, с валежи от дъжд"}
{"url": "https://offnews.bg/obshtestvo/vremenno-bez-voda-dnes-shte-sa-chasti-ot-lozenetc-pancharevo-i-suhata-674828.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството.Във връзка с диагностика на уличен водопровод на ул. „Черковна“, жк. „Сухата река“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Ѝоаким Осоговски“, ул. „Екатерина Симидчийска“, ул. „Петрохан“, ул. „Христо Данов“, ул. „Никола Първанов“, ул. „Ильо войвода“, бул. „Владимир Вазов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Подуенска“ ъгъла с ул. „Райно Попович“.Във връзка с подмяна на сградно водопроводно отклонение на ул. „Персенк“, жк. „Лозенец“, се налага спиране на водоподаването от 9:30 до 19:30 часа на клиентите на „Софийска вода”, живеещи в района на: ул. „Персенк“ от ул. „Якубица“ до ул. „Плачковица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Якубица“ ъгъла с ул. „Персенк“.Във връзка с подмяна на сградно водопроводно отклонение на ул. „Иглика“, местност Дебело гуно, община Панчарево се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Момина сълза“, ул. „Здравец“, ул. „Иглика“, ул. „Батиница“ от №1 до №7. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Момина сълза“ ъгъла с ул. „Здравец“.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.02.14", "title": "Временно без вода днес ще са части от Лозенец, Панчарево и Сухата река"}
{"url": "https://offnews.bg/politika/17-novi-tunela-shte-ima-po-balgarskite-patishta-do-pet-godini-674829.html", "text": "17 нови тунела ще има по българските пътища до пет години. Това стана ясно от интервю на министъра на регионалното развитие и благоустройството Николай Нанков.„17 нови тунела са в различен етап на подготовка. Някои се строят, други се проектират, за трети има предпроектни проучвания”, каза министърът. Само на магистрала „Струма” ще има 8 тунела, а на магистралата Русе-Велико Търново – 6.По думите на министъра до 2023 година тунелите ще бъдат готови.„34 са съществуващите тунели в страната, те се ремонтират поетапно”, коментира Николай Нанков.Що се отнася до строителството на магистрала до Калотина, Нанков коментира, че в момента тече процедура по избор на изпълнител.„До месец ще финализираме тръжните процедури. Ако няма жалби, още 2018 г. стартираме с изпълнението и в рамките на 2 години ще сме готови”, заяви Нанков.Освен това, той коментира, че до средата на годината ще стартира обществената поръчка и за скоростен път от Видин до Ружинци.„Забързахме се отново и с 1 месец по-рано ще започнем обществената поръчка за най-тежкия участък – между Ботевград и Мездра”, заяви Нанков.Той уточни обаче, че все пак има риск от обжалване на обществените поръчки.Освен това през март стартира строителството на новия ЛОТ на магистрала „Хемус” от Боаза до разклона за Ябланица. До края на годината пък се очаква да бъде пусната и нова отсечка от магистралата към Гърция. Става въпрос за участъка от Благоевград към Крупник. Това ще се случи предсрочно през ноември.„По „Тракия” има участъци, които спешно се нуждаят от преасфалтиране”, призна министърът.Според него обаче на пътищата с много добър асфалт се повишават тежките катастрофи с жертви.„На отсечката между Микре и Български извор миналата година имаме 33 смъртни случая. Абсолютно рехабилитиран ремонтиран път ”, коментира министърът.Що се отнася до обвиненията, че тунелите у нас излизат прекалено скъпо сравнено с цените в Западна Европа, министър Нанков коментира, че това са спекулации.По думите на строителния министър най-евтините пътища се строят в България. Това обаче не означавало, че качеството им е по-ниско.", "date": "2018.02.14", "title": "17 нови тунела ще има по българските пътища до пет години"}
{"url": "https://offnews.bg/zdrave/zhena-e-v-kritichno-sastoianie-sled-katastrofa-v-sofia-674820.html", "text": "Жена е в критично състояние след катастрофа на столичния бул. \"Александър Малинов\".Инцидентът стана във вторник около 10.00 часа на мост на булеварда, в близост до Бизнес парка в \"Младост\". Жената е изгубила управление от автомобила, който падна от моста. Пострадалата беше откарана в болница. Състоянието ѝ е стабилизирано, но все още е критично, съобщават от УМБАЛ \"Св. Анна\". Освен установените вчера травми - черепно-мозъчна травма, тежка открита фрактура на ръката и фрактура на таза пациентката е с двустранен пневмоторакс и вътрешен кръвоизлив.След завършилата вчера (късния следобед) операция на ръката, жената е приведена в КАИЛ (реанимация) на болницата.Двама души са загинали, а 23-ма са ранени при 19 катастрофи в страната през изминалото денонощие,  съобщиха от пресцентъра на МВР. В София са станали 183 леки пътнотранспортни произшествия и три тежки, при които са ранени 6 души.", "date": "2018.02.14", "title": "Жена е в критично състояние след катастрофа в София"}
{"url": "https://offnews.bg/drugi/levski-lukojl-privleche-izvesten-trenior-674840.html", "text": "Левски Лукойл осъществи трансферен удар броени часове преди да излезе срещу Балкан в първия полуфинален мач от турнира за Купата на България.Днес, в 18:00 часа, в зала \"Универсиада\", зрителите ще видят ново попълнение в треньорския щаб на \"сините\", което обаче е добре познато на феновете на българския баскетбол - Александър Тодоров. В момента треньор на бившия Левски 2014 е небезизвестният Константин Папазов.Александър Тодоров е бивш треньор на Рилски спортист, с който печели Балканската лига през 2009 г. и сребро в турнира за Купата на България през 2010 г.Македонецът е бивш наставник и на Балкан, който извежда до бронз в Балканската лига през 2015 г. Тодоров е два пъти носител на Купата на Македония: през 2001 г. с Куманово и през 2012 г. с МЗТ Скопие, с който триумфира и с титлата на страната същата година.Той има дългогодишен опит като селекционер на националните отбори в родината си. В периода 1998-2000 води 16-годишните юноши, в периода 2000-2002 20-годишните, а от 2000 до 2007 г. е помощник в мъжката гарнитура.През 2016 г. Тодоров извежда Пея до финал за Купата на Косово, а за последно води МЗТ Скопие, като преди Нова година подаде оставка.", "date": "2018.02.14", "title": "Левски Лукойл привлече известен треньор"}
{"url": "https://offnews.bg/zdrave/gripat-prati-detca-ot-tcialata-strana-sas-seriozni-uslozhnenia-v-pirog-674833.html", "text": "Деца от цялата страна са приети в болница „Н. И. Пирогов\" с тежки усложнения в следствие на грипа, който върлува. Според координаторът на детското отделение доц. д-р Христо Шивачев за последните 10 дни има 10 случая на пациенти с много сериозни усложнения, резултат от остри респираторни заболявания.Най-малкият пациент е 6-месечно момченце, а най-големият е 16-годишно момиче.Към момента по-голяма част от пациентите в Отделението по детска гръдна хирургия са именно поради такива усложнения. Има и 2 деца, които са настанени в детската реанимация.Лекарите съветват родителите да наблюдават състоянието на техните деца и ако има нещо, което ги притеснява задължително да се обърнат към специалист.", "date": "2018.02.14", "title": "Грипът прати деца от цялата страна със сериозни усложнения в Пирогов"}
{"url": "https://offnews.bg/112/mazh-i-zhena-biaha-otkriti-martvi-v-avtomobil-v-pamporovo-674831.html", "text": "Двойно убийство е извършено тази нощ в лек автомобил на пътя в курорта Пампорово, съобщава БНР.Пред националното радио директорът на Областната дирекция на МВР Николай Димов каза, че сигналът за инцидента е получен минути преди полунощ:Автомобилът, в който са открити труповете, е марка \"Ауди\" ТТ, съобщава БНТ. Мъжът е на видима възраст около 50, а жената на 40. Намерен е и пистолет.Пред \"Фокус\" говорителят на главния прокурор Румяна Арнаудова каза, че най-вероятно става въпрос за убийство и последвало самоубийство с пистолет „Макаров“. „Мъжът е на 48 години, а жената на 41 години. По-късно Окръжната прокуратура в Смолян ще даде брифинг“, допълни тя.Към момента няма яснота дали става въпрос за двойно убийство, за убийство, или самоубийство, обясниха запознати със случая.Очаквайте подробности!", "date": "2018.02.14", "title": "Мъж и жена бяха открити мъртви в автомобил в Пампорово"}
{"url": "https://offnews.bg/obshtestvo/samo-21-protcenta-ot-balgarite-sa-saglasni-deteto-im-da-ima-vrazka-s-c-674830.html", "text": "България е абсолютният шампион по расистки настроения в рамките на ЕС, ако гледаме тази карта направена на база данните на европейско изследване \"Дискриминацията в ЕС\".Докато средно в ЕС 64 процента от хората нямат нищо против синовете или дъщерите им да имат връзка с чернокож партньор, то у нас процентът е едва 21 на сто.Това ни нарежда на последно място в допитването като държавата с най-силни расистки предразсъдъци.Резултатите варират в широки граници. В Швеция 89 процента от хората нямат нищо против детето им да има връзка с младеж или момиче с шоколадов цвят на кожата. Същото дажи за 85% от гражданите на Великото Херцогство Люксембург, за 83 процента от холандците, 82 процента от датчаните и 81 процента от британците.На противоположния полюс освен нас са Чехия и Словакия. Там процентът на одобряващите подобна връзка е 23 на сто.Според данните голямото мнозинство от българите не одобряват и детето им да има връзка с азиатец/азиатка и мюсюлманин/мюсюлманка. Процентите на одобрение са съответно 27 на сто и 32 на сто.За сметка на това обаче хората у нас са сред позитивно настроените европейци по отношение на евреите. Близо 60 на сто нямат нищо против детето им да има приятел/приятелка с корени от Обетованата земя.", "date": "2018.02.14", "title": "Само 21 процента от българите са съгласни детето им да има връзка с чернокож партньор (карти)"}
{"url": "https://offnews.bg/analizi-i-komentari/kolko-e-silen-bezhanskiat-koz-na-erdogan-sreshtu-evropa-674824.html", "text": "Турция играе ролята на стена пред няколко милиона бежанци и постоянно шантажира Европейския съюз с тази карта. Това осигурява на президента Ердоган относителна сила и той я използва при всеки удобен случай срещу ЕС.В този ред на мисли е добре да се анализират данните за състоянието на бежанците там, както и какви са перспективите, които се очертават пред тях.По данни на Генерална дирекция „Хуманитарна помощ и гражданска защита“ на Европейската комисия за периода 2016-2017 г., броят на бежанците в Турция надхвърля 3,7 милиона души. Това нарежда страната на първо място сред държавите, приютили най-много бежанци в света.Пак по данни на същата организация 94 на сто от сирийските бежанци в Турция постепенно получават достъп до обществения сектор и живеят извън бежанските ценрове.От друга страна, според доклад, оповестен от подкомисията за „Правата на бежанците“ към Комисията за човешки права на турския меджлис в страната има 4 милиона и 300 хиляди бежанци, 3 милиона и 400 хиляди от които са от Сирия и се ползват с временна закрила.Съгласно доклада на комисията броят на подалите молба за международна закрила е 300 хиляди души, които са дошли от Ирак, Афганистан, Иран, Сомалия и др. А статут на постоянно пребиваващи са получили 600 хиляди бежанци. В Турция образно наричат бежанците „третият вилает“, защото след Истанбул и Анкара няма друг град с такова многочислено население.Тук същественият въпрос е колко от тях биха се върнали по родните си места, колко биха останали в Турция и колко биха емигрирали в Европа? Според анкета на Университета „Билги“ в Истанбул, направена през ноември-декември 2017 г. на тема „Иземеренията на поляризирането в турското общество“ огромното мнозинство от турците са на мнение, че сирийските бежанци трябва да се върнат обратно в родината си. А наскоро в свое изявление турският президент Реджеп Ердоган заяви, че се „предприемат необходимите стъпки за връщането на сирийските бежанци“.Защото Ердоган умее да държи пулса на обществото и си дава сметка, че бежанците започват да пораждат социално напрежение. Но дали ще се върнат? Нека не забравяме, че начело със Сирия много бежански семейства от арабския свят, дошли в Турция останаха там.Както вече споменахме Турция е страната, която е приела най-много бежанци. След нея идват Пакистан с 1,6 милиона, Ливан с 1,6 милиона, Иран 1 милион бежанци. А от гледна точка на процентното съотношение между броя на населението и процента на приетите бежанци най-висок е делът им в Ливан. По този критерий Турция се нарежда на четвърто място.По данни на Върховния комисариат на ООН за бежанците (ВКБООН) в края на 2015 г. в света са били разселени 65,3 милиона души.От тях само 200 хиляди се върнали в страните, от които са дошли. Пак по данни на ВКБООН половината от бежанците по света са деца и юноши под 18-годишна възраст. От друга страна, колкото повече се удължава престоят на бежанците в една държава, толкова по-малка е вероятността за връщането им в страната на произход. В различни доклади на турските анализатори се посочва, че много от сирийските бежанци възнамеряват да останат в страната, защото са уредили живота си по някакъв начин. А в Европа все повече се надигат антиимигрантските настроения. Подрастващите се адаптират към условията в страните, в които пребивават и тенденцията за връщане обратно в собствената държава намалява. В най-добрия случай делът на завръналите се бежанци не надвишава 20 на сто.С други думи, ако приемем, че в Турция има 3,4 милиона сирийски бежанци, най-малко 2 милиона от тях ще останат там за постоянно. Това показват статистиките. В такъв случай заканите към Европа на турския президент, чрез размахването на бежанската карта се оказват само реторика.", "date": "2018.02.14", "title": "Колко е силен бежанският коз на Ердоган срещу Европа?"}
{"url": "https://offnews.bg/obshtestvo/prez-tcelia-den-shte-prodalzhi-preklonenieto-pred-diado-dobri-674816.html", "text": "Цял ден в църквата на село Байлово ще продължи поклонението пред дядо Добри.  на 103-годишна възраст вчера.Дядо Добри беше един от най-големите частни дарители на православни храмове в България. Дълги години събираше помощи пред \"Св. Александър Невски\". През 2009 г. той дари над 35 000 лв. на катедралата, което е най-голямото частно дарение в 100-годишната история на храма, припомня БНТ.През годините дядо Добри се отделя от материалните аспекти на живота и се посвещава изцяло на духовното. Именно тази нова посока в живота и примерът, който дава впоследствие с щедростта и аскетизма си, карат мнозина да го наричат „Светецът от Байлово\".Погребението ще бъде на 15 февруари.", "date": "2018.02.14", "title": "През целия ден ще продължи преклонението пред дядо Добри"}
{"url": "https://offnews.bg/kultura/dnes-praznuvame-tceli-3-praznika-674826.html", "text": "На 14 февруари съвпадат три празника - св. Валентин, денят на свети Трифон Зарезан по стар стил и Успението на свети Кирил Славянобългарски.Според известното кратко житие на Константин Философ, наречен в монашеството Кирил, произхожда от знатни родители Лъв и Мария, солунски славяни. Те изпращат сина си в престижната Магнаурска школа в Цариград, където Константин учил заедно с децата на византийските царе и боляри.Получава прозвището философ, по-нататък бива назначен за патриаршески библиотекар и преподавател по философия. Разочрован от суетата на светския живот, той бяга в манастир при своя брат Методий, след което решава да създаде славянска азбука и да преведе свещените книги на Православната църква на езика на солунските българи. Умира на този ден през 869 година в Рим след боледуване. Сам папа Адриан извършил погребението му в църквата \"Св. Климент Римски\".Денят на лозаря, както е по-известен празника на св. Трифон Зарезан е свързан с обичай, който отбелязва първия процес в годишния цикъл на обработка на лозата – пролетното ѝ зарязване. В православния календар свети Трифон се чества на 1 февруари, а празникът днес се отбелязва по стар стил. Празникът е включен към цикъл от 3 последователни дни, наречени Трифунци – 1, 2, 3 февруари. Св. Трифон е познат и в другите балкански страни, той е закрепен в православния календар и е свързан със смяната на сезоните от зима към пролет. В една молитва от 1690 г. (сръбска редакция) за св. Трифон, се говори, че светецът помолил бога да изгони гъсениците и другите насекоми от лозята и градините и Бог сторил това чрез своя ангел. В друг сръбски ръкопис от 16 – 17 век се казва, че против насекоми по ниви и лозя трябва да се запалят кандилата на св. Трифон и посевите да се поръсят със светена вода, като се чете молитва на св. Трифон. В Молдова и Буковина е позната легендата за св. Трифон и Богородица, но в тези райони светецът няма връзка с лозарството. В Румъния празникът се нарича „Трифон на червеите и гущерите“, спазва се забрана за работа, за да има плодородие по посевите. Гърците в Епир правят на деня на св. Трифон колачета, които търкалят по лозята и градините, като казват: „Трифоне, плодородниче, ела в лозето ми и в нивата ми, да ядем и да пием“, като обичаят се спазвал за общо плодородие.Може да ви се строи странно, но денят на св. Валентин не е част от официалния католически календар. Българската православна църква го чества пък на 6 юли. С времето той става по-известен като ден на влюбените. Хора от целия свят изпращат валентинки - картички с любовно послание, до любимия човек.", "date": "2018.02.14", "title": "Днес празнуваме цели 3 празника"}
{"url": "https://offnews.bg/112/muzikant-i-bankerka-sa-otkritite-martvi-v-avtomobil-v-pamporovo-674837.html", "text": "С три изстрела - два в гърдите и един в главата, е била убита жената, чието тяло беше открито снощи в автомобил в Пампорово. Мъжът до нея е умрял след един изстрел в главата, а в скута му е открит незаконно притежаван пистолет.Директорът на ОДМВР-Смолян Николай Димов даде подробности по случая на брифинг в Окръжната прокуратура - Смолян.Сигналът за откритите две тела е подаден около 23.35 часа на 13 февруари. Според случайно преминаващи по пътя между Пампорово и Стойките в автомобила имало две тела - на мъж и жена.Екип на РУ – Чепеларе от участък Пампорово е отишъл незабавно на мястото. Установено е, че починалите са мъж на 48 г. и жена на 41 г. от Пловдив, които са живеели във фактическо съжителство. В скута на мъжа е намерен незаконно притежаван пистолет, като починалият не е имал разрешително за притежание на оръжие.Жената е работила в Пампорово като банков служител от два дни и е пристигнала в района в понеделник. За мъжа няма данни за постоянна трудова заетост, като е ясно само, че е бил музикант.И двамата имат по едно дете от предишни бракове. Жената е разведена, а мъжът е вдовец. Предстои да бъде извършена аутопсия на двете тела в МБАЛ – Смолян.Разследват се всички възможни версии, но като водеща версия се оформя убийство и самоубийство, каза зам. окръжният прокурор на Смолян Недко Симов, цитиран от \"Фокус\". Версията се извежда от това, че откритото оръжие е било в скута на мъжа. Тепърва обаче експертизи ще докажат дали това е оръжието, с което е стреляно.По време на брифинга стана ясно, че все още не са уведомени всички близки на загиналите и затова и не се съобщават техните имена. Заради извършените огледи в лоши метеорологични условия – при снеговалеж и през нощта, днес предстои да се извърши повторен оглед на автомобила. Не са открити следи от борба и съпротива.По първоначални данни престъплението е извършено между 21.00 и 23.00 часа снощи.", "date": "2018.02.14", "title": "Музикант и банкерка са откритите мъртви в автомобил в Пампорово"}
{"url": "https://offnews.bg/izvan-terena/elena-isinbaeva-rodi-vtoro-dete-na-mlad-kopiehvargach-674855.html", "text": "Легендарната руска състезателка по овчарски скок Елена Исинбаева стана горда майка за втори път. Тази нощ 35-годишната спортистка е родила син.\"Да, Елена роди момче през тази нощ. Чувства се отлично и всичко е наред. Не знам много подробности. Научих новината от SMS, който тя ми прати\", разкри треньорът на атлетката Евгений Трофимов.Това е второто дете в семейството на Елена Исинбаева и нейния съпруг - 27-годишният състезател по хвърляне на копие Никита Петинов. Както е известно, на 28 юни 2014 година рускинята роди своята дъщеря Ева.Исинбаева прекрати състезателната си кариера през август 2016 година, след като не беше допусната до участие на олимпийските игри в Рио де Жанейро.", "date": "2018.02.14", "title": "Елена Исинбаева роди второ дете на млад копиехвъргач"}
{"url": "https://offnews.bg/politika/da-balgaria-dade-peevski-na-komisiata-za-konflikt-na-interesi-674854.html", "text": "Председателят на \"Да, България\" Христо Иванов внесе сигнал в парламентарната комисия за конфликт на интереси срещу депутата от ДПС Делян Пеевски. Причината е, че като собственик на медии, Пеевски е съавтор на . Според Иванов депутатът е собственик на медии чрез фирмата си Intrust pls. Цитират се изданията Телеграф, Монитор, Политика, Меридиан мач, Борба.Безспорно е, че народният представител има частен интерес от приемането на горепосочения законопроект, се посочва в сигнала.Ето и пълния текст на сигнала:", "date": "2018.02.14", "title": "Да, България даде Пеевски на комисията за конфликт на интереси"}
{"url": "https://offnews.bg/politika/kabinetat-prie-plan-za-po-dobra-sabiraemost-na-prihodite-674853.html", "text": "Правителството удължи срока на прилагане на Единната национална стратегия за повишаване на събираемостта на приходите, справяне със сенчестата икономика и намаляване на разходите за спазване на законодателството 2015-2017 г. и одобри план за действие към нея за 2018 г.Стратегията беше разработена през 2015 г. във връзка с три поредни специфични препоръки за страната ни в областта на данъчното облагане, които се отнасят до две основни предизвикателства – високи разходи, свързани с изпълнението на данъчните задължения, и липса на цялостна, широкообхватна стратегия за спазване на данъчното законодателство. Основната заложена цел беше да се подобри спазването на законодателството, да се защити фискалната стабилност на страната и да се осигури равнопоставеност и конкурентоспособност на всички икономически субекти. Стратегията съдържа мерки и дейности, които да доведат до увеличаване на приходите от данъци, осигурителни вноски и такси чрез по-висока ефективност при тяхното администриране и предотвратяване на възможностите за укриването им, както и чрез стимулиране на доброволното изпълнение.Със стратегията се въведе добрата практика на единен междуинституционален подход за координация и тясно оперативно сътрудничество между компетентните национални институции в областта на приходите, разработи се система от индикатори за мониторинг и оценка, които са с конкретни срокове за изпълнение и отговорни институции.Със специфична препоръка на Съвета на ЕС от юли 2017 г. се препоръчва страната ни да продължи да подобрява събирането на данъците и спазването на данъчното законодателство, включително чрез цялостен пакет от мерки за периода след 2017 г. Предвид тази препоръка и отчетените до момента положителни резултати от прилагане на мерките към стратегията, правителството прие действието на този документ да се удължи с още една година и одобри план с конкретни дейности за изпълнение през 2018 година.", "date": "2018.02.14", "title": "Кабинетът прие план за по-добра събираемост на приходите"}
{"url": "https://offnews.bg/112/piani-praznuvashti-i-politcia-se-sbiha-v-burgas-674825.html", "text": "Пияни празнуващи нападнаха полицаи в Бургас. Инцидентът е станал снощи около 23.50 часа, съобщиха от Областната дирекция на МВР в Бургас.След подаден сигнал за силна музика служители от Второ Районно управление – Бургас посетили частен дом в бл. 89 ж.к. \"Братя Миладинови\". Униформените установили, че в апартамента се намират трима души - 44-годишна жена, която празнувала рождения си ден с още двама мъже на 44 и 45 години.Тримата били във видимо нетрезво състояние. Те не изпълнили полицейските разпореждания и започнали да се държат агресивно. Отправяйки закани и заплахи, бургазлиите влезли във физическа саморазправа с полицейските служители, като единия от тях е с нанесени удари с юмруци по тялото.За предотвратяване на противоправното поведение спрямо тримата е използвана физическа сила и помощни средства, като същите са отведени във Второ Районно управление – Бургас и задържани за срок от 24 часа.По случая е образувано е бързо полицейско производство.", "date": "2018.02.14", "title": "Пияни празнуващи и полиция се сбиха в Бургас"}
{"url": "https://offnews.bg/politika/bsp-s-kandidatura-za-shef-na-antikoruptcionnoto-zveno-674858.html", "text": "„От „БСП за България“ внасяме кандидатурата на Николай Николов за председател на Комисията за противодействие на корупцията и отнемане на незаконно придобито имущество“. Това заяви зам.-председателят на ПГ на „БСП за България“ Жельо Бойчев пред журналисти в парламента.Той подчерта, че изискванията към този пост са изключително високи – професионални и нравствени.„Предложеният от нас кандидат притежава тези качества. Кариерата му се е развивала изключително последователно и последните 15 години от нея, като юрист, той е работил само в тази материя - от 2005 година като член на комисията за установяване на имуществото, придобито от престъпна дейност и от 2011 година до момента, като член на комисията за установяване и предотвратяване на конфликт на интереси“, подчерта той.По неговите думи за всички тези години няма никакви съмнения относно професионалните действия и качества в работата на Николай Николов. „Името му никога не е било забърквано в скандали, въпреки специфичната материя и дейност на тези органи, в които е заемал най-високи ръководни позиции“, каза още Бойчев. Той обясни, че на тази комисия са отредени изключителни правомощия, затова едно от най-важните качества, които трябва да притежава нейният председател, е да доказва, че не се поддава на влияние, натиск и се ръководи единствено и само от закона. „Предлагайки Николай Николов сме стъпили и на квалификацията. Това е човекът, който има пет монографии по тази тема. Той е едно от безспорните имена в научните среди, занимаващи се с тази материя“, посочи зам.-председателят на ПГ на „БСП за България“. Той подчерта, че Николов е автор на първите монографии в България по темата за корупцията и конфликта на интереси във властта.„Проблемът с корупцията в България стои и вярвам, че с общи усилия можем да го разрешим“, заяви Николай Николов. „Влизам в състезанието за председател на комисията като професионалист, като експерт в материята, като човек, който през последните 12 години е работил на ключови постове в материята на гражданската конфискация и на конфликта на интереси“, допълни той. Николов подчерта, че е наясно както с действащите режими в материята на конфискацията и конфликта на интереси, така и с петте основни направления, които бяха въведени като инструментариум за борба с корупцията в новия закон за противодействие на корупцията.„Държа изключително много на независимостта на комисията за противодействие на корупцията и отнемане на незаконно придобито имущество. Смятам, че това трябва да бъде регулатор, който преди всичко е независим в своите действия, който има висока степен на интегритет, който работи преди всичко като професионален и обективен орган, далеч от всякаква политическа намеса“, категоричен е Николов.", "date": "2018.02.14", "title": "БСП с кандидатура за шеф на антикорупционното звено"}
{"url": "https://offnews.bg/sviat/ofitcialno-shte-razsledvat-premiera-na-izrael-netaniahu-za-koruptcia-674834.html", "text": "Главният прокурор на Израел Авишай Манделблит ще разследва премиера на страната Бенямин Нетаняху, пише БТА.Манделблит се издигна до високата длъжност благодарение на израелския премиер.Израелската полиция препоръча на Нетаняху да бъдат повдигнати обвинения в корупция и злоупотреба с доверие.След 14-месечно разследване по две производства в корупция, главният прокурор ще проучи свидетелствата и, вероятно след няколко месеца, ще реши дали да привлече премиера под отговорност. Страната очакваше с тревога прокурорската препоръка, която според местни медии може да принуди Нетаняху да подаде оставка.В изявление вчера полицията съобщи, че са събрани достатъчно доказателства срещу премиера за приемане на подкуп, измама и злоупотреба с доверие.Минути след като новината бе разпространена от израелските медии, Нетаняху даде пресконференция в Йерусалим, на която категорично отрече да е нарушавал закона и опроверга слуховете, че може да се оттегли.След като управлява общо близо 12 години при четири мандата, 68-годишният министър-председател оглавява деликатно балансирана коалиция, която го крепи на власт. Политическият му съперник Ехуд Барак призова Нетаняху да се оттегли от поста, а коалицията - да избере негов заместник.", "date": "2018.02.14", "title": "Официално: ще разследват премиера на Израел Нетаняху за корупция"}
{"url": "https://offnews.bg/obshtestvo/balgarka-ot-avstralia-zaveshta-1-84-mln-lv-na-natcionalnata-hudozhes-674856.html", "text": "Националната галерия в София получи неочаквано дарение от 1,84 млн. лв. от българска емигрантка в Австралия, съобщиха от външно министерство. Дарението е част от завещанието на Маргарита Занеф, родена в България и починала през 2016 г. в Австралия.Маргарита Занеф емигрира в Австралия през 60-те години на XX век заедно със съпруга и сина си. И двамата вече са покойници.Според оставеното от нея завещание половината от сумата след продажбата на недвижимото ѝ имущество се дарява на Националната художествена галерия в София, която се помещава в бившия Царски дворец на пл. \"Княз Александър\", а останалата половина – на намиращата се в Сидни Художествена галерия на Нов Южен Уелс.По думите на адвокат Уоруик Дън от кантората \"Biddulph & Salenger\", изготвила завещанието и извършила разпоредителните действия с наследството, Занеф е била голям почитател на изкуството, съзнаващ значението му за обществото.Дaмата е дарила е половината от сумата на българската галерия като родолюбив жест към родната си страна, а останалата половина – на австралийската галерия, с признателност към държавата, която я е приела и в която е прекарала голяма част от живота си.Сумата по дарението е била преведена преди дни по сметката на Националната галерия.Адв. Дън описва Маргарита Занев като много ерудирана жена и голям почитател на изкуството.Не се посочва с какво се е занимавала дарителката.", "date": "2018.02.14", "title": "Българка от Австралия завеща 1,84 млн. лв. на Националната художествена галерия"}
{"url": "https://offnews.bg/izvan-terena/lindzi-von-si-tarsi-kompania-za-sveti-valentin-674874.html", "text": "Една от най-желаните жени на планетата Линдзи Вон остана без компания за празника на любовта Свети Валентин.Американската алпийка отправи отчаян вопъл в социалните мрежи по този повод.\"Така, днес било Свети Валентин. Съвсем бях забравила, защото съм на олимпиада и съм необвързана. Има ли някой друг необвързан тук и да има желание да бъде моята валентинка\", написа Вон в Туитър.За последно олимпийската шампионка в спускането от Ванкувър 2010, двукратна световна шампионка от Вал д’Изер 2009 и четирикратна носителка на Световната купа имаше връзка с бившият помощник треньор по американски футбол Кенан Смит, но двамата се разделиха в края на м.г.Преди Кенан Смит Линдзи Вон имаше дългогодишна връзка с Тайгър Уудс. Двамата обаче се разделиха през 2015 година заради системните изневери на голфъра.", "date": "2018.02.14", "title": "Линдзи Вон си търси компания за Свети Валентин"}
{"url": "https://offnews.bg/temida/deloto-za-ktb-otnovo-ne-tragna-tozi-pat-zaradi-bolen-podsadim-674835.html", "text": "Болен подсъдим отложи отново началото на делото КТБ. Бившият изпълнителен директор на банката Георги Христов не можа да се яви в спецсъда, а адвокатът му поиска възможност да представи болничен лист, съобщава БНТ.Съдът назначи експертиза, която да установи колко тежко е заболяването му и му наложи глоба от 1000 лв., защото не е представил съответния болничен лист.В същото време стана ясно, че Цветан Василев е получил в Сърбия шестте призовки, които му бяха изпратени чрез властите. Въпреки това адвокатите на Василев са на мнение, че банкерът е нередовно призован.Това е поредното отлагане на старта на процеса. Трети опит съдът да започне делото ще има на 27 февруари.Обвинителният акт във всичките му копия е над 210 000 страници. По делото са обвинени 18 души.ShareTweetShare", "date": "2018.02.14", "title": "Делото за КТБ отново не тръгна, този път заради болен подсъдим"}
{"url": "https://offnews.bg/temida/dilari-krili-marihuana-v-zakopani-v-zemiata-burkani-674857.html", "text": "10 души ще бъдат обвинени след спецакцията в Казанлък. Това съобщи шефът на Специализираната прокуратура Иван Гешев.Става въпрос за организирана престъпна група, занимаваща се с производство и разпространение на марихуана и синтетична дрога, съобщава БНТ.Наркотиците са произвеждани у нас и са продавани в Австрия. Операцията е проведена съвместно с австрийските служби и на тяхна територия са задържани 3-ма души, сред които посоченият за лидер на бандата. По информация на разследващите, е имало идея постепенно цялата дейност на групата да се премести в Австрия.Досъдебното производство е от октомври миналата година, като заподозрените са следени и със СРС-та.Наркотиците са произвеждани в България и продавани в Австрия.Това са съвместни действия с Австрийските служби, претърсени са множество адреси, вероятно ще бъдат в рамките на деня привлечени вероятно 10 лица към наказателна отговорност, коментира Гешев. Според шефа на ГДБОП Ивайло Спиридонов при акцията са задържани \"доста лица\". В домовете и прилежащите им земи са намерени закопани буркани с марихуана, т.нар. консервирана дрога. Намерени са и огнестрелни оръжия.", "date": "2018.02.14", "title": "Дилъри крили марихуана в закопани в земята буркани"}
{"url": "https://offnews.bg/obshtestvo/bns-gen-lukov-ne-e-bil-natcist-drugaruval-e-s-evrei-674871.html", "text": "Личността на ген. Христо Луков изобщо не е противоречива. Той не е нацист и не е антисемит. Имал е и приятели евреи. Това е видно от неговия дневник, който се съхранява в Националната библиотека. Там има записани рождените дати на негови приятели евреи, за да не забрави генералът да ги поздрави. Това заявиха организаторите на шествието Луковмарш от \"Български национален съюз\".Според тях Луков е бил националист и герой, който е защитавал единствено българските национални интереси. Благодарение на него се осуетява покупката от страна на Германия на частното по онова време дружество Петрол и то става впоследствие българска държавна собственост, заявиха още от организацията.Тази година Луковмарш ще е в събота. Шествието ще тръгне от бившия Партиен дом в 17:30 ч. Според организаторите в него се очаквало да се включат между 1500 и 2000 души.От Български национален съюз се оплакаха, че имали лоша комуникация по отношение на провеждането на събитието със Столична община. Според тях кметът на столицата Йорданка Фандъкова правила опити да промени характера на манифестацията и да вместо това да се проведе поклонение.", "date": "2018.02.14", "title": "БНС: Ген. Луков не е бил нацист, другарувал е с евреи"}
{"url": "https://offnews.bg/obshtestvo/pokazaha-proekta-za-restavatcia-na-baniata-v-bankia-674875.html", "text": "В Банкя беше представен идейният проект за реставрация, консервация и социализация на Голямата балнеолечебница, съобщиха от общината.Проектът е на арх. Георгиев и колектив предвижда съхраняване автентичната визия на емблемата на града и добавяне на модерни СПА функции в нея.Запазват се царските вани и двата басейна като единият ще бъде за хидромасаж. Комплексът ще разполага с парна баня, сауна и солна стая. За децата е предвиден кът за занимания, докато родителите са отдадени на водни процедури. Предвидено е изграждането на сладкарница.Предвидено е във фоайето да бъдат показвани изложби. То ще се ползва и за концерти и за сключване на граждански бракове.Под остъклените покриви на двата вътрешни двора посетителите, оградени от зеленина, ще отдъхват, обясняват авторите на проекта.Мащабите на Царската баня в Банкя са такива, че амбицията на кмета Рангел Марков и екипът му е тя да се превърне в най-големия СПА комплекс на България, който ще запази лечебните функции на водата.До две години се очаква той да отвори врати и минералната вода на курорта да носи здраве и радост на хората от страната и извън нея.", "date": "2018.02.14", "title": "Показаха проекта за реставация на банята в Банкя"}
{"url": "https://offnews.bg/futbol/tcska-plashi-sas-seksmashina-674879.html", "text": "Истинска сексмашина се оказва новата португалска звезда на ЦСКА Андре Филипе Алвес Монтейро - Укра, става ясно от профила му в социалните мрежи.Роденият на 16 март 1988 година полузащитник редовно качва провокативни кадри, като не се свени да си позволява и сексуални шеги с половинката си.Една от последните изцепки на португалеца е снимка на наведената по прашки дама на сърцето му, докато рови за нещо в чантата си, а в ръката си държи буркан с вазелин.\"Време е за меден месец. Правете си изводите\", пише шегобиецът, който ще играе с номер 14 на \"Българска армия\".Укра играе като крило по двата фланга и има сериозна визитка и опит в родината си, където е записал 160 мача в Първа лига с екипите на Олянензе, Порто, Спортинг Брага и Рио Аве.През изминалия сезон офанзивният халф изиграва 19 срещи и вкарва 5 гола в шампионата на Саудитска Арабия с фланелката на Ал Фатех.", "date": "2018.02.14", "title": "ЦСКА плаши със сексмашина"}
{"url": "https://offnews.bg/politika/sofia-posreshta-mogerini-boris-dzhonsan-i-jomer-chelik-v-edno-ot-kliu-674864.html", "text": "София ще бъде домакин на неформалната среща на външните министри на ЕС на 15 и 16 февруари, наричана още \"Гимних\". Събитието е едно от най-големите в календара на българското председателство. За него пристигат над 20 външни министри - на членките на съюза и на държави кандидатки, както и високопоставени представители на евроадминистрацията и над сто чуждестранни журналисти.По протокол срещата ще бъде председателствана от \"външния министър\" на ЕС - италианката Федерика Могерини.Основните теми са Западните Балкани и ситуацията със Северна Корея. На тях ще бъдат посветени две работни сесии. Заради актуални събития в програмата влиза и ситуацията в Сирия, която ще бъде обсъдена по време на работния обяд.В първия ден от съвета у нас в НДК ще се съберат външните министри на Австрия Карин Кнайсл, на Германия Зигмар Габриел, на Белгия Дидие Рейндерс, на Великобритания Борис Джонсън, на Франция Жан-Ив льо Дриан, на Гърция Никос Кодзиас, на Дания Андерс Самуелсен, на Испания Алфонсо Мария Дастис Кеседо, на Швеция Маргот Валстрьом, на Естония Свен Миксер, на Ирландия Саймън Ковъни, на Кипър Йоанис Касулидис, на Латвия Едгарс Ринкевич, на Люксембург Жан Аселборн, на Малта Кармело Абела, на Полша Яцек Чапутович, на Португалия Аугусто Сантос Силва, на Словения Карл Ерявец, на Финландия Тимо Сойни, на Хърватия Мария Пейчинович Бурич и на Чехив Мартин Стропницки. Останалите държави членки ще бъдат представлявани от заместник-министри.Във втория ден от съвета, 16 февруари, към него ще се присъединят и министрите от страните кандидатки: Турция, Македония, Сърбия, Албания и Черна гора. Турската страна ще бъде представлявана от министъра по европейските въпроси Йомер Челик. От Македония пък още днес пристига външният министър Никола Димитров, който ще подпише с министър Екатерина Захариева протокол за обмен на документи по Договора за приятелство, добросъседство и сътрудничество между България и Македония. Това е последната формална стъпка, след която договорът влиза в сила. В неформалния съвет \"Гимних\" ще участват още външният министър на Албания Дитмир Бушати, на Сърбия Ивица Дачич и на Черна гора Сърджан Дарманович.Всяка държава членка ще е представена от своя външен министър и от тъй наречения европейски представител. За България това са вицепремиерът и министър на външните работи Екатерина Захариева и директорът на Дирекция „Обща външна политика и политика за сигурност на ЕС“ на МВнР Йордан Първанов. По традиция министрите водят разговорите в зала на закрито и те са конфиденциални, за да бъдат максимално откровени и ползотворни. Европейските им представители са в отделна зала и не наблюдават работните сесии, а после са брифирани за тях от самите министри. Накрая се очаква Федерика Могерини да обобщи пред медиите дебата, но не и съветът да излезе със заключения или да изготви документи. Такива се приемат на формалните съвети - какъвто ще има през март в Брюксел.Самият формат \"Гимних\" носи името си от замък в германската провинция Северен Рейн-Вестфалия, в който се е състояла първата подобна неформална среща на въннни министри на общността през далечната 1974 г.", "date": "2018.02.14", "title": "София посреща Могерини, Борис Джонсън и Йомер Челик в едно от ключовите събития за Председателството"}
{"url": "https://offnews.bg/izvan-terena/iuzheni-bushar-i-sloun-stivans-se-snimaha-po-banski-674860.html", "text": "Феновете на женския тенис са в транс. Цели две от любимките им изгряха на страниците на прочутото издание на \"Спортс Илюстрейтид\" за бански костюми.Това са канадският секссимвол Южени Бушар, която позира за втора поредна година, и американката Слоун Стивънс.\"Толкова съм горда да бъда част от това издание. Благодаря на \"Спортс Илюстрейтид\", което служи като забележителна платформа за жените с всякакъв тип телосложение. Това е за нас, дами\", написа Стивънс.Бушар е бивша пета ракета в света има една титла от женската тенис асоциация. Стивънс има пет победи, включително и Ю Ес Оупън през 2017 година.На страниците на изданието са се появявали и други тенисистки като Мария Шарапова, Мария Кириленко, Ана Курникова, Каролин Вожняцки, Серина Уилямс, Ана Иванович, Щефи Граф и Даниела Хантухова.", "date": "2018.02.14", "title": "Южени Бушар и Слоун Стивънс се снимаха по бански"}
{"url": "https://offnews.bg/112/vtora-lavina-padna-v-bansko-obnovena-674878.html", "text": "Екип на ПСС-Банско към БЧК са спасили сноубордист, затрупан от паднала лавина в местността \"Ечмище\" над Банско. Инцидентът е станал тази сутрин. При спускането на сноубордиста се е получило подсичане на снега и е паднала лавина, която го е затрупала.Сигналът е подаден от сноубордисти, които са били в същия район. Веднага към мястото са тръгнали планински спасители. Затрупаният сноубордист е изваден в безсъзнание и с глътнат език.Оказана му е първа помощ, а след това в съзнание е транспортиран до здравно заведение.По-късно през деня друг сноубордист, който също карал извън ски зоната, потърсил помощ от планинските спасители, защото се изплашил, че не може да се измъкне от лавиноопасния район. Той е намерен в добро състояние.", "date": "2018.02.14", "title": "Втора лавина падна в Банско (обновена)"}
{"url": "https://offnews.bg/112/rokadzhia-pisal-pesni-za-btr-e-ediniat-prostrelian-v-pamporovo-674877.html", "text": "Николина Попова и Антон Бояджийски са намерените жена и мъж с огнестрелни рани в автомобил снощи в Пампорово, съобщава \"Дарик\".Сигналът за откритите две тела е подаден около 23.35 часа на 13 февруари. Според случайно преминаващи по пътя между Пампорово и Стойките в автомобила имало две тела - на мъж и жена.Мъжът, който открил телата, забелязал спряна кола на пътя с пуснати габарити. Помислил си, че имат проблем, той като по това време валял обилен сняг. Спрял и отишъл да пита дали имат нужда от помощ, но през прозореца на автомобила видял окървавените тела. С три изстрела - два в гърдите и един в главата, е била убита жената, чието тяло беше открито снощи в автомобил в Пампорово. Мъжът до нея е умрял след един изстрел в главата, а в скута му е открит незаконно притежаван пистолет.Антон Бояджийски е свирил в групата на Ицо Петроф \"Татко Кристофър\". Бандата е създадена през 1991 година и съществува няколко години. Бояджийски е бил популярен в рок средите с прякора Тони Ленгуидж. Преди няколко години БТР са купили от него правата за .Вече е започнало досъдебно производство за умишлено убийство, обявиха на брифинг пред медиите шефът на полицията в Смолян старши комисар Николай Димов и зам. окръжният прокурор Недко Симов. Водещата версия е убийство и самоубийство.41-годишната жена е застреляна с два куршума в гърдите и един в главата. Смъртта на мъжа, който е бил на 48 години, е настъпила след изстрел в главата. В скута му е открит незаконно притежаван пистолет \"Макаров\". Телата на двамата бяха открити в автомобил \"Ауди ТТ\" с пловдивска регистрация. Двамата са имали връзка и деца от предишни бракове. Жената работила в банков клон в Пампорово от два дни. Бояджийски малко след нея, за да се видят.", "date": "2018.02.14", "title": "Рокаджия, писал песни за БТР, е единият прострелян в Пампорово"}
{"url": "https://offnews.bg/ikonomika/vav-vtori-energoblok-na-belaruskata-aetc-zavarshi-betoniraneto-na-osno-674882.html", "text": "В машинната зала на Втори енергоблок на Беларуската АЕЦ с генерален изпълнител Групата компании ASE бяха изпълнени дейностите по бетониране на фундамента на турбоагрегата. Завършването на процеса е един от крайните етапи на строителните работи в сградата на турбината и позволява на специалистите да разгърнат пълномащабните дейности по монтажа на турбогенератора на енергоблока. Процесът на изливане на бетона започна на 29 юли 2017 г. По метода на непрекъснатото бетониране на ниво +16,0 в сградата на турбината бяха излети 1400 кубически метра бетон.„В съответствие с графика на изграждането, ние започваме подготвителния етап за началото на монтажа на основното технологично оборудване на машинната зала“, каза още Медяков.Беларуската АЕЦ е с два реактора ВВЕР-1200 с обща мощност 2400 мегавата и се изгражда по руски проект в Островец. За първата беларуска АЕЦ бе избран руският проект с ВВЕР-1200 от поколение „3 плюс“, който напълно съответства на международните норми и препоръки за безопасност на МААЕ. Днес аналогични проекти се реализират в Русия в Нововоронежката АЕЦ 2 и Ленинградската АЕЦ 2. Първи енергоблок на Нововоронежката АЕЦ 2 вече бе предаден в промишлена експлоатация.През 2017 г. новият руски енергоблок на Нововоронежката АЕЦ 2 бе отличен сред трите най-добри АЕЦ в света според американското международно издание POWER. В началото на 2017 г. бе стартиран реакторът на Ленинградската АЕЦ 2, като в активната му зона бе заредена първата от 163 топлоотделящи сборки със свежо ядрено гориво.", "date": "2018.02.14", "title": "Във Втори енергоблок на Беларуската АЕЦ завърши бетонирането на основата на турбоагрегата"}
{"url": "https://offnews.bg/zimni/bez-balgarsko-uchastie-v-piongchang-na-14-fevruari-674836.html", "text": "Силните ветрове в Пьонгчанг станаха причина за отлагането и на състезание по биатлон. Дисциплината 15 километра индивидуално при жените също не може да се състои по план заради лошото време в Република Корея в сряда.Очаква се състезанието да бъде проведено в четвъртък. В него трябва да участват българките Десислава Стоянова, Емилия Йорданова, Нина Кадева и Стефани Попова.Мария Киркова трябваше да участва в слалома при жените от програмата на алпийските ски, но състезанието беше отложено заради силния вятър.Програмата на Зимните олимпийски игри 2018г. в Пьончан за днес (14.02):2:05 - Кърлинг - мъже3:00 - Фигурно пързаляне - двойки, кратка програма3:15 - Ски-алпийски дисциплини - слалом (манш 1)3:30 - Сноуборд - мъже халфпайп (финали)4:00 - Шейни - двойки (първо и второ спускане)5:10 - Хокей на лед - жени, мъже6:45 - Ски-алпийски дисциплини - слалом (манш 2)8:00 - Северна комбинация - мъже ски скок и 10 км ски бягане12:00 - Кънки бягане - жени 1000 м (финали)", "date": "2018.02.14", "title": "Без българско участие в Пьонгчанг на 14 февруари"}
{"url": "https://offnews.bg/politika/zashto-upravliavashtite-malchat-izgradena-li-e-sistemata-za-ohrana-na-674881.html", "text": "Случайното залавяне и късното оповестяване от преди месец на информацията за 27 нелегални емигранти, преминали в нарушение границата на България, сред които и установеният издирван терорист и боец от Ислямска държава Науфал Захри, показват, че превенцията и охраната на държавата, не e на необходимото ниво, смята депутатът от БСП Красимир Янков.Той постави въпроса защо управляващите мълчат и не отговарят до къде стигна изграждането на интегрираната система за охрана на границата.Според Янков заедно с бежанският поток в България ще преминават и много бойци, които ще са транзитно преминаващи или ще искат да останат в страната. Вместо обаче да се използват осигурените от ЕС средства и да се изгражда защитната система, в програмата на правителството, се вижда увеличаване на „живата сила“ и то с включването допълнително на военнослужещи по границата.„Със забавяното на изграждане на интегрираната система свързана със сензори, термокамери, мобилни постове оборудвани с високо проходима техника, стационарни постове с изградена комуникация, не осигурява надеждна защита на държавната ни граница“, коментира депутатът.По думите му стратегията ни за национална сигурност, която беше предложена от правителството, се нуждае от промени, които да бъдат насочени към новите предизвикателства и заплахи пред сигурността на България и в качеството ни на външна граница на ЕС.„Промени в тази стратегия и възприемането им от правителството, ще бъде показател доколко управляващите са ангажирани със сигурността на страната с оглед променената среда за сигурност и заплахи“, заяви Красимир Янков.", "date": "2018.02.14", "title": "Защо управляващите мълчат изградена ли е системата за охрана на границата, пита Красимир Янков"}
