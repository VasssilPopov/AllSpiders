{"url": "https://offnews.bg/kultura/oskarite-bez-vodesht-i-tazi-godina-719073.html", "text": "Церемонията за връчване на наградите „Оскар” и тази година ще бъде без водещ, предадоха световните агенции. Новината съобщиха нейните организатори, след като са констатирали, че миналата година шоуто без основен водещ протекло много добре.През 2019 г. церемонията трябваше да води комикът Кевин Харт. Той обаче се отказа след разпространени и широко обсъждани негови туитове, възприети като хомофобски. Така за първи път от 30 години, шоуто прочете с различни водещи, обявяващи всяка награда. Церемонията приключи за три часа и повиши зрителския интерес.Връчването на наградите „Оскар” ще бъде на 9 февруари и ще се излъчва по телевизия Ей Би Си. \"Липсата на основен водещ на събитието ще позволи да се даде ритъм на спектакъла и да се запази максимална продължителност от 3 часа\", заявяват организаторите.", "date": "2020.01.09", "title": "Оскарите без водещ и тази година"}
{"url": "https://offnews.bg/sviat/iaponski-biznesmen-harchi-1-8-mln-dolara-za-riba-ton-719077.html", "text": "Японски суши магнат похарчи цели 1,8 млн. долара за червена риба тон на новогодишен търг на рибния пазар в Тойосу, Токио, съобщи CNN. Кийоши Кимура е собственик на верига ресторанти за суши. Покупката на Кимару, макар и твърде скъпа, не е най-високата цена, която е плащал за риба.На миналогодишния търг бизнесменът платил рекордните 3,1 млн. долара за риба, тежаща цели 612 килограма.308-килограмовата риба, която купи на търга тази година, е от застрашения вид атлантическа червена риба тон. Тя живее до 40 години.", "date": "2020.01.09", "title": "Японски бизнесмен харчи 1,8 млн. долара за риба тон"}
{"url": "https://offnews.bg/tenis/miko-kuzmanov-sashto-vze-otnoshenie-po-skandala-v-tenisa-719083.html", "text": "Родният тенисист Димитър Кузманов, който бе един от героите на българския отбор в турнира ATP Cup, взе отношение по скандалната новина, която се разпространи из социалните мрежи.Текстът касае участието на \"трикольорите\" в новия турнир ATP Cup, като Българската федерация по тенис била отказала участие в новосформираната надпревара, за да не дава пари. Вместо това всички разноски поел Димитров, но не искал да се разчува.\"\".Капитанът на България за \"Купа Дейвис\" Тодор Енев също изрази мнение и категорично отрече появилата се информация в социалните мрежи.\"\", каза Енев пред \"Дарик\".", "date": "2020.01.09", "title": "Мико Кузманов също взе отношение по скандала в тениса"}
{"url": "https://offnews.bg/zdrave/lekarstvo-protiv-diabet-snizhava-riska-ot-spontanen-abort-719087.html", "text": "Клинични изпитания с участието на доброволци доказват, че лекарството срещу диабет ситаглиптин понижава вероятността от усложнения през бременността, съобщава ТАСС, цитирайки информация от научното списание EBioMedicine.\"Съществуват много малко препарати, които защитават жената от спонтанен аборт. Ситалглиптинът е първият медикамент, който нормализира състоянието на матката още преди началото на бременността. Надяваме се с помощта на този препарат да можем да предотвратяваме загубата на здрави ембриони, което ще помогне на жените да избегнат психологичните и физически последствия от абортите\", коментира проф. Ян Бросенс от Йоркския университет във Великобритания.Въпросният медикамент е относително нов и е предназначен за лечение на последствията от диабет тип 2. Лекарството понижава активността на фермента DPP4, който потиска действието на другите протеини, които отговарят за ускорената изработка на инсулин по време на хранене.Учените отбелязват, че действието на този фермент е пряко свързано с жизнеспособността на стволовите клетки, като ги защитава от унищожаване в резултат на възпаление или други процеси в телцата, които отговарят за формирането на плацентата. Потискането на действието на DPP4 стимулира растежа на тези клетки.В изследването са взели участие 38 жени-доброволки, които са преживели няколко спонтанни аборта. Резултатите след приема на препарата показали, че количеството стволови клетки, които са нужни за защита на телцата, отговарящи за формирането на плацентата е нараснало с 68%, а броят на клетките, страдащи от стрес, е намалял почти два пъти.Учените предполагат, че тези позитивни изменения могат значително да намалят вероятността от прекъсването на последваща бременност. По думите на Бронсенс екипът му планира да проведе по-мащабни клинични изпитания с участието на бременни жени.В последните години медиците и биолозите започнаха системно да изучават кои вече съществуващи препарати, използвани за лечението на един вид болести, могат да повлияят положително при други. Учените провеждат експерименти върху култури от клетки, лабораторни животни или анализират резултатите от вече проведени изследвания.В края на миналата година например италиански учени откриха, че противораковият препарат ибрутиниб може да се използва за възстановяване на чувствителността на организма към инсулина. Друга подобна молекула, нилотиниб, може да се прилага в бъдеще за лечение на Паркинсон, ако клиничните изпитания потвърдят ефективността й.", "date": "2020.01.09", "title": "Лекарство против диабет снижава риска от спонтанен аборт"}
{"url": "https://offnews.bg/zvezdi/titanik-na-karibite-leonardo-di-kaprio-spasi-zhivota-na-chovek-pad-719084.html", "text": "Екипажът на яхтата, на която е почивал Леонардо ди Каприо, участва в спасяването на удавник в Карибите, съобщава в. „Сън“, цитиран от БГНЕС. Капитанът на кораба, получил сигнал, че 24-годишен французин паднал зад борда на круизен кораб.Актьорът се съгласил яхтата да се отклони от курса си и да участва в търсенето. Екипът забелязал жертвата във водата малко преди да се стъмни и го издърпали на борда. До този момент той бил прекарал 11 часа в морето.Капитанът каза, че шансовете на удавника да бъде спасен са били „едно на един милион“.Актьорът прекара почивката си на остров Сейнт Барталеми в Карибите в компанията на изгората си – 22-годишната Камила Мороне.", "date": "2020.01.09", "title": "'Титаник' на Карибите: Леонардо ди Каприо спаси живота на човек, паднал зад борда"}
{"url": "https://offnews.bg/zdrave/ek-za-zdraveopazvaneto-u-nas-niska-prezhiviaemost-i-visoki-razhodi-za-719074.html", "text": "България е на последно място в ЕС по продължителност на живота, тревога предизвиква ниската преживяемост от онкологични заболявания.Това каза представителят на Европейската обсерватория за здравни политики Ане Шпрангер при представянето на Здравния профил на България и придружаващия доклад на ЕК пред журналисти.Разходите за лекарства са необичайно високи – 43% от публичните средства, подчерта тя. България е на последните места по качество на здравеопазването в Европа. Болничният престой в страната ни (5 дни) е два пъти по-кратък в сравнение с другите европейски държави, посочи Шпрангер и добави, че процентът на хоспитализации е двойно по-голям в сравнение с ЕС.Доплащането от страна на пациентите е на едно от най-високите нива в ЕС, като само 52% от средствата са публични, гласи друга констатация в доклада.Разходите за здравеопазване в България на глава от населението - 1300 евро, са най-ниските в страните от ЕС. Продължителността на живот в страната ни е най-ниска сред европейските държави, изпреварва ни и Румъния, с която допреди две години показателите ни са били еднакви. Смъртността от сърдечно-съдови заболявания и от исхемична болест на сърцето е висока, така е и в останалите държави, но там се отчита намаляване, отчете Шпрангер.Според доклада у нас тютюнопушенето сред възрастните е най-високото в ЕС, широко разпространено е и сред подкрастващите.Все по-малко хора се обхващат с ваксини, особено срещу морбили, въпреки задължителните имунизации.Близо 10% от хората не са здравноосигурени, каза още експертът и подчерта, че една четвърт от неосигурените не плащат, защото не вярват в системата. Друга група, основно от ромски произход, дори няма документи за самоличност.Близо 14% от населението ни няма добър достъп до медицинска грижа.", "date": "2020.01.09", "title": "ЕК за здравеопазването у нас: Ниска преживяемост и високи разходи за лекарства"}
{"url": "https://offnews.bg/medii/tcik-nakazva-medii-s-minimalni-globi-zaradi-narushenia-po-izborite-719096.html", "text": "ЦИК налага парични санкции на популярни медии, които са допуснали нарушения на изборните правила и са публикували резултати от вота за кметове и съветници преди официалното им обявяване.В сайта на ЦИК се посочва, че на 27 октомври 2019 г., към 18:40 часа на интернет страница Blitz.bg е публикувана информация за наличие на резултати от социологически проучвания в изборния ден: „Към 17.30 ч. в Пловдив мерцедесът на Борисов се забави в състезанието, но все още води убедително с 31%. Популярната състезателка от Града под тепетата продължава да покачва скоростта си и момента има 21% за сметка на Кадилака на Каракачанов, който падна до 14%. Шкодата на Нинова все още е четвърта и пази своите 7%“, което представлява нарушение на разпоредбата на чл. 205, ал. 5 ИК“.Съгласно разпоредбата на чл. 205, ал. 5 ИК е налице забрана резултати от допитвания до общественото мнение или социологически проучвания по повод на изборите да се огласяват под каквато и да е форма 24 часа преди изборния ден до обявяване края на изборния ден на територията на страната, е подчертано в решението.Преценено е обаче, че въпросната медия допуска подобно нарушение за пръв път и поради това трябва да плати глоба в размер на 2 000 лева вместо максималната от 5 000 лева.Със същите съображения ЦИК глобява с 2 000 лева и Икономедия –„нарушението е извършено за първи път, при липса на данни за предишни нарушения, административно-наказващият орган намира, че следва да се наложи минималният размер на имуществената санкция от 2000 (две хиляди) лв., предвидена в Изборния кодекс“, пише в решението.Решението за наложената глоба на ДИР.Бг в размер на 2 000 лева обаче съдържа фактическа грешка на подписалите го – в началото на текста правилно е посочена датата 26 май за избори за представители в Европейския парламент. Но по-надолу в него пише, че на въпросната дата 26 май 2019 г. на интернет-страницата на медията в „11:11 часа са публикувани предварителни резултати от гласуването за кандидатите за кмет“.Административно-наказателното производство срещу БТВ Медиа груп обаче е прекратено. Първоначално ЦИК е съставила актове за установяване на административно нарушение за това, че на 27 октомври 2019 г. два пъти в обзорното предаване за вота е извършена предизборна агитация в изборния ден.", "date": "2020.01.09", "title": "ЦИК наказва медии с минимални глоби заради нарушения по изборите"}
{"url": "https://offnews.bg/sviat/pozharnikari-gasiha-oblak-nad-kiolnskata-katedrala-719090.html", "text": "Германски пожарникари \"гасиха\" облак над катедралата в Кьолн след сигнали на очевидци за пожар, предаде ДПА, цитирана от БТА.\"Замъглената преценка\" и объркването на очевидци е причината стотина огнеборци с дузина пожарни коли и включени сирени и светлини да се отзоват на сигнал, че северната готическа кула на катедралата е обгърната от дим. Когато пристигнали на мястото, пожарникарите установили, че всъщност над катедралата има само един зловещ облак. Въпреки объркването, огнеборците са останали на \"местопроизшествието\" около час. ", "date": "2020.01.09", "title": "Пожарникари гасиха облак над Кьолнската катедрала"}
{"url": "https://offnews.bg/istoria/polsha-balgarski-istoritci-i-zhurnalisti-izopachavat-istoricheskata-i-719099.html", "text": "Посолството на Република Полша у нас днес публикува в сайта си специално изявление по повод някои особени трактовки на изказването на руския президент Владимир Путин за причините за избухването на Втората световна война. Дипломатическата мисия е категорична, че статии и коментари на български историци и журналисти изопачават историческата истина.Ето какво се посочва в текста на посолството:Във връзка с изопачаващите историческата истина статии и коментари на български историци и журналисти относно изказването на президента на Руската федерация г-н Владимир Путин за причините, довели до Втората световна война, Посолството на Република Полша припомня основните факти за най-кръвопролитния конфликт в историята на света.Прелюдия към Втората световна война са подписаният на 23 август 1939 г. съветско-германски Пакт „Рибентроп-Молотов“ и приложеният към него секретен протокол за подялба на Полша и други страни (този факт е признат от Конгреса на народните депутати на СССР, който на 24 декември 1989 г. осъжда Пакта). Благодарение на това споразумение Хитлер не само печели съюзник в лицето на Сталин, но си подсигурява свобода на действие в планираната война с Полша. Третият Райх и СССР почти веднага се възползват от сключеното съглашение: на 1 септември 1939 г. Хитлер напада Полша, а на 17 септември 1939 г. същото прави Сталин. На 22 септември в разположения в централна Полша град Брест се провежда съвместен военен парад на Вермахта и Червената армия. На 28 септември 1939 г. Третият Райх и СССР сключват Договор за дружба и граници, подпечатал не само подялбата на Полша, но и съюза на двете тоталитарни държави.От първите дни на германската окупация на Полша (по онова време държавата с най-голяма еврейска общност в света) антисемитската политика на Третия Райх е придружена от пропагандна кампания, целяща създаване на негативни настроения към евреите. Към тази дейност се добавя и прилагането на най-сурови наказания (включително смъртно наказание) към всеки поляк, поискал да окаже помощ на евреин.Полша е единствената окупирана от Третия Райх страна, в която помагането на евреите се наказва със смърт. Известни са много примери за масови убийства, извършени от германците, на полски семейства, които укриват евреи или им оказват друга помощ. Да, известни са и случаи, в които поляци издават евреи на нацистите срещу печалба.Тези поляци обаче се наказват със смърт „от името на Република Полша“ от полската съпротива. За истинското отношение на поляците спрямо евреите най-добре свидетелства фактът, че те са най-многобройната група (6 992 души) сред удостоените с почетното звание „Праведник на света“, присъждан от израелския Мемориален комплекс на жертвите на Холокоста „Яд Вашем“ в Йерусалим.На всички, които искат да получат допълнителна информация относно гореизложените факти, Посолството на Република Полша препоръчва статията „Разказът на картата“, написана от полския историк д-р Анджей Завистовски, както и интернет страницата Truthaboutcamps.eu.", "date": "2020.01.09", "title": "Полша: Български историци и журналисти изопачават историческата истина за войната"}
{"url": "https://offnews.bg/medii/let-it-be-na-vseki-chas-v-efira-na-radio-plovdiv-ekipat-mu-iska-uveli-719097.html", "text": "От днес, 11 дни преди началото на изслушванията в СЕМ на шестимата кандидати за генерален директор на Българското национално радио, в ефира на Радио Пловдив на всеки час звучи \"Let It Be\". Сайтът на регионалната радиостанция, която е в състава на БНР, не е обновяван от 19 декември. Днес от екипа на медията излязоха с отворено писмо, в което посочват, че \"отлаганите дълго време финансови въпроси и натрупаните от това проблеми доведоха до вземането на тежкото за нас решение да спрем публикациите.\"\"През 2019 г. радиото не получи допълнително финансиране за отразяването на важната за Пловдив и региона година. Част от събитията имаха не само местно и национално значение, но и широк отзвук в Европа и по света. С усилията на всички съдържанието на тези събития бе отразено в ефира, интернет сайта и социалните мрежи, но в края на годината екипът ни не получи заслуженото допълнително материално стимулиране, за разлика от другите програми на БНР\" - пише още в писмото.Същевременно Общото събрание и синдикалните организации на Радио Пловдив излязоха с декларация, в която настояват за \"увеличение на основната работна заплата за професиите, изискващи висше образование, до размер не по-малък от две минимални работни заплати за страната, както и увеличение на хонорарния бюджет\" на регионалната станция. А също и за \"гарантиране на допълнителни средства за възнаграждения на служителите за работа при извънредни събития и официални празници, фонд за целеви награди и допълнително заплащане за служители, които изпълняват повече от една дейност: звукорежисьори, които са едновременно и музикални редактори, както и водещи на предавания; журналисти, които са репортери, редактори, автори и водещи на предаване, редактори на сайта\"Декларацията на Общото събрание и синдикалните организации е изпратена до директорите на Радио Пловдив и на БНР, Управителния съвет на БНР, Комисията по култура и медии в парлaмента и кандидатите за генерален директор на БНР.\"Ако исканията ни не бъдат удовлетворени с приемането на бюджета на БНР и Радио Пловдив за 2020 година, обявяваме готовност за протестни действия\" - пишат от екипа на медията.770 лева основна заплатаНе е възможно основната заплата на журналистите в нюзрума да е 770 лева. Колегите, които са музикални редактори, съвместяват две длъжности - те са и тонрежисьори. Тяхната заплата е между 700 и 730 лева. Хората в радиото имат висок образователен ценз, трудът им е високоспециализиран. Смешно, нелепо и абсурдно е да стоят на подобни заплати. Защото всеки един журналист подготвя и звуково материала си, той монтира, притежава достатъчни технически умения. Пише и в сайта, тоест - обслужва още една медия. Поддържа и социалните мрежи на Радио Пловдив, заяви пред OFFNews.bg главният редактор на регионалната радиостанция Марин Данев.Допълнителното материално стимулиране на радиото е смехотворно - става въпрос за пари от порядъка на 150 лева. Това, което ние сме получили, е твърде малко за работата, която сме свършили. За разлика от други програми [на БНР]. Други програми са получили много по-голямо допълнително материално стимулиране, отколкото Радио Пловдив, каза Данев. Всичко има някаква граница. Мисля, че колегите я достигнаха. Ние искаме да работим, но за това да ни се плаща. Настояваме за справедливост и финансиране. И край на дисбалансите в системата на БНР, коментира още главният редактор на Радио Пловдив. Той уточни, че \"Let It Be\" ще звучи в ефира на медията на всеки час безсрочно - до момента, в който не се удовлетворят исканията.Как ще отговори ръководството на БНР?Преди два дни, на 7 януари, и.д. генерален директор на БНР Антон Митов се е срещнал с екипа на Радио Пловдив, а утре ще има заседание на Управителния съвет на БНР.Напълно приемаме искането на колегите. Ще го разгледаме на Управителния съвет. Но това трябва да се разглежда като искане изобщо за всички. И се нуждае от едно разпределение, както трябва, на бюджета на БНР, който е определен и се знае колко точно е. В рамките на бюджета, който е определен и няма да бъде друг, ще се постараем да бъдат удовлетворени, съобразно изискванията на колегите и изобщо в цялото национално радио, заяви пред OFFNews.bg Антон Митов.Той е на мнение, че в декларацията на Общото събрание и синдикалните организации на регионалната станция има и още \"доста разумни искания - за включвания на представител на екипа на Радио Пловдив при приемането на финансовата и програмната политика на БНР\".Според него подобно искане трябва да влезе като препоръка при избора на генерален директор на националното радио.Разговорът в Пловдив беше дълъг, може би три часа и нещо. Отговорих на всякакви въпроси, включително и това, че в рамките на моя мандат като и. д. директор каквото мога, ще направя. Но добрият вариант е да използвам като препоръка всичко това, което искат от мен и от ръководството на БНР, да се свърши след избора на нов генерален директор. Може да не бъда и аз. Но заедно с този, който следва да бъде, с бъдещия генерален директор, каза още Митов.Днес Съветът за електронни медии допусна до изслушване и шестимата кандидати за генерален директор на БНР - те са Антон Митов, Андон Балтаков, Александър Велев, Митко Димитров, Даниела Манолова и Жени Гаджалова.Изслушванията в СЕМ ще бъдат на 20 и 21 януари, а изборът на генерален директор - на 22 януари.", "date": "2020.01.09", "title": "Let It Be на всеки час в ефира на Радио Пловдив, екипът му иска увеличение на заплатите"}
{"url": "https://offnews.bg/evropa/britanskiat-parlament-odobri-zakonoproekta-za-brekzit-719101.html", "text": "Камарата на общините във Великобритания прие на трето четене законопроекта, който ще изведе страната от ЕС на 31 януари.В подкрепа на това гласуваха 330 депутати, против бяха 231, предаде Асошиейтед прес. Така правителството получава време до края на 2020 г. да постигне сделка с ЕС по условията на Брекзита.Предстои законопроектът да бъде обсъден в Камарата на лордовете, което трябва да започне през следващата седмица. Ако обаче горната камара внесе поправки в документа, той ще бъде върнат за обсъждане и ново гласуване в Камарата на общините.Великобритания трябваше да напусне ЕС на 29 март 2019 г., но датата бе отлагана няколко пъти и сега страната ще излезе от състава му в края на този месец. Правителството няма съмнения, че този път Брекзит ще се осъществи в срок, след като парламентарните избори през декември консерваторите получиха значително мнозинство.За да се избегнат тежките икономически последици за двете страни, Лондон и Брюксел ще трябва за по-малко от година да сключат нова търговска сделка, тъй като премиерът Борис Джонсън няма намерение да се съгласи преходният период, който изтича на 31 януари, да бъде продължен.По-рано главният преговарящ от ЕС Мишел Барние и други представители на съюза твърдяха, че да се приключат преговорите в толкова кратки срокове ще бъде крайно сложно и все пак може да се наложи продължение на преходния период, независимо от категоричната позиция на британското правителство.", "date": "2020.01.09", "title": "Британският парламент одобри законопроекта за Брекзит"}
{"url": "https://offnews.bg/zvezdi/hari-i-megan-kralskata-familia-e-naranena-zashtoto-zapochvat-nova-719072.html", "text": "Кралското семейство е \"наранено\" от новината, че  от кралските си задължения. Те не са се консултирали с никого относно изявлението си, а решението им е безпрецедентно и нарушава протокола, пишат световни медии. В изявлението си в сряда Хари и Меган обявиха, че са взели решението „след многомесечни размисли и вътрешни дискусии“. Херцозите заявиха, че се оттеглят като \"старши членове на Кралското семейство\". Те допълват, че ще продължат напълно да подкрепят Нейно величество Кралицата. Плановете на оттеглилите се Хари и Меган е да разделят времето си между Обединеното кралство и Северна Америка, като \"този географски баланс ще ни даде възможност да отгледаме сина си с признателност към кралската традиция, в която той се е родил и същевременно ще предоставим на семейството ни пространство да се съсредоточи върху следващата глава.\"Въпреки решението си, дукът ще остане шести по ред за трона. Двойката вече се готви да стартира благотворителна организация. Двойката иска да последва примера на други кралски особи, които също работят на пълно работно време. Като \"международно защитени\" личности, Хари и Меган ще имат охрана, осигурена от местната полиция, пише Би Би Си.Те ще запазят къщата \"Фрогмор\" - имот, чийто ремонт струва на данъкоплатците 2,4 милиона британски лири. Кралският историк проф. Кейт Уилямс заяви пред Би Би Си, че ще бъде \"трудно\" за Хари и Меган да водят \"нормален\" заради медийния интерес към тях, който ще се увеличи след \"безпрецедентния\" ход. Кралският коментатор Пени Уинър съобщи, че поведението на Хари напомня това на неговата майка - принцеса Даяна, която също не се консултирала с кралското семейство, когато се отегли от технио благотворителни инициативи. Уинър припомня, че след раздялата си с принц Чарлз, Даяна заявява, че се оттегля от своите 50-те благодарителни фондации без да се консултира с никого. Има очевидна пропаст между Хари и Меган и останалата част от кралското семейство, отбеляза Джони Даймънд - бивш кралски кореспондент, посочвайки, че разочарованието идва от начина, по който действат херцозиъте на Съсекс. ", "date": "2020.01.09", "title": "Хари и Меган: кралската фамилия е 'наранена', защото започват 'нова глава' в живота си"}
{"url": "https://offnews.bg/ikonomika/viatarna-tcentrala-spesti-na-balgaria-323-277-tona-so2-za-godina-719048.html", "text": "323 277 тона СО2 бяха спестени през 2019 година в страната ни благодарение на работата на най-големия ветроенергиен парк в България – ВяЕЦ „Свети Никола“. Това е с близо 28,5% повече спрямо 2018 г., когато работата на парка допринесе за спестяването на 251 593 тона СО2 за България. Така благодарение на дейността си през миналата година разположената край Каварна вятърна централа, собственост на ЕЙ И ЕС Гео Енерджи, е допринесла България да емитира по-малко вредни емисии в атмосферата, подпомагайки процеса за забавяне на климатичните промени и в същото време е допринесла за подобряване качеството на въздуха в страната.През 2019 г. ВяЕЦ „Св. Никола“ е произвела 291 241 МВтч. възобноваема електроенергия за българските потребители. С цел минимизиране на риска от сблъсък с прелитащи птици 52-те турбини на парка са спирали работа общо за 8,7 часа, като по този начин е гарантирано безпрепятствено преминаване на прелитащите птици.ВяЕЦ „Св. Никола“ е в основата на създадената Интегрирана система за ранно предупреждение за защита на птиците, която е съобразена с европейските изисквания за опазване на дивите птици. Интегрираната система минимизира риска от сблъсък на птици с въртящите се части на вятърните генератори, чрез спиране на единични, групи турбини или цели вятърни централи, както и изпълнява мониторингова програма през рисковите периоди за видовете с консервационна значимост.Системата обединява както информация от няколко радарни системи, така и прекия мониторинг на специалисти орнитолози на място, които ежедневно наблюдават птиците в района, оценяват потенциалните рискове и при необходимост издават заповеди за спиране на турбини. Въпреки внушителните си размери – 105 метра височина и 90 метра диаметър на перката, при наличие на прелитащи птици, всеки от ветроенергийните генератори може да спре, за да пропусне пернатите.Общата инвестиция в проекта за ВяЕЦ „Св. Никола“ е 540 млн. лева кредитни средства, осигурени от ЕБВР и МФК - част от Световната Банка. Със своите 156 МВт. мощност вятърният парк осигурява над 22% от общо инсталираните ветрови мощности в България.ЕЙ И ЕС присъства от 2001 г. в България и е най-големият инвеститор в енергийния сектор за последните 30 години с вложения, надхвърлящи 3,2 млрд. лева. ЕЙ И ЕС България е собственик на най-новата и модерна топлоелектрическа централа в Югоизточна Европа – ТЕЦ „ЕЙ И ЕС Гълъбово”, на Съоръжението за депониране на отпадъци от експлоатацията на централата край село Обручище, както и е мажоритарен собственик на ЕЙ И ЕС Гео Енерджи, която оперира най-големия в страната ветроенергиен парк – „Свети Никола”, край Каварна.", "date": "2020.01.09", "title": "Вятърна централа спести на България 323 277 тона СО2 за година"}
{"url": "https://offnews.bg/ikonomika/vasko-nachev-kupuvame-30-po-skap-gaz-otkolkoto-struva-na-pazara-dne-719091.html", "text": "България купува с 30% по-скъп газ от Русия, отколкото се търгува днес на спотовите пазари. Това става ясно от думите на енергийния експерт Васко Начев в интервю за ДЕБАТИ.БГ.„Това, което от 1 януари заплащаме по дългосрочния договор е ясно –около 21,5 – 22 евро на kWh. На спотовия пазар обикновено през лятото цената е ниска, а зимата, когато и потреблението е по-високо, и цената расте. Въпреки всичко, януари, където е пикът, все още на спотовия пазар може да се купи газ за 14 евро на kWh. Като сложим транспорта, може до достигне 16. Маржът между 16 и 22 евро е много сериозен”, коментира експертът.Според него така българите плащаме много по-скъпо за доставките, отколкото в другите държави. „Най-голямата грешка, която „Булгаргаз” направи и не съумя да предоговори с „Газпром” е смяната формулата, по която става формирането на цената на природния газ, който се доставя по дългосрочния договор. Защо вързан към нефтения индекс и неговите деривати, и виждайки какво се случва с цената на нефта, мога от сега да кажа, че от 1 юли „Булгаргаз” ще поиска увеличение на цената на природния газ. Ако не го направи от 1 юли, защото летният период е по-слаб, то от 1 октомври със сигурност ще поиска повишение на газа, който се консумира в България”, казва Начев.Ясно е, че цената на газа е от ключово значение, както за българските граждани, така и за българските фирми, тъй като от нея започва определянето и формирането на всички останали цени. Колкото по-скъпа газ купуваме, толкова по-бедни ще бъдем. За да е по-ясно изданието прилага и данни за цената, на която обикновените потребители и фирми купуват газ – т.е., крайната цена.В края на ноември европейската статистическа служба „Евростат” обяви данните за първото полугодие на 2019 г., от които се вижда, че българските домакинства плащат за газ, колкото в Люксембург. Цената, която българските граждани плащат за газ е 0,045 евро, толкова е и в Люксембург (която по данни на „Евростат” е най-богатата държава в ЕС).В Чехия, например, плащат 0,0586 евро за kWh, а в Полша е 0,047. Най-ниска е цената на природния газ в Унгария – 0,0346 евро за kWh, а най-висока – във Швеция – 0,1183 евро за kWh. Цената на газта за промишлените нужди (т.нар. недомакински) през първото полугодие на 2019 г. е била 0,0308 евро за kWh. Най-ниската цена за синьо гориво за промишлени нужди са плащали фирмите във Великобритания – 0,0282 евро за kWh. В Унгария е малко по-висока – 0,0287. В Германия цената е почти колкото за България – 0,318 евро за kWh.", "date": "2020.01.09", "title": "Васко Начев: Купуваме 30% по-скъп газ, отколкото струва на пазара днес"}
{"url": "https://offnews.bg/ikonomika/plevneliev-obarna-palachinkata-veche-iska-da-stroim-aetc-belene-719056.html", "text": "АЕЦ „Белене“ е нужен, ако функционира на пазарен принцип и не е изцяло руски. Това каза за предаването „Това е България“ на Радио „Фокус“ бившият президент Росен Плевнелиев.Според него България \"има да затваря няколко хиляди мегавата мощности\".Плевнелиев каза още, че ако проектът се извършва на непазарен принцип, не бива да се наливат пари в него и да се дават гаранции.", "date": "2020.01.09", "title": "Плевнелиев обърна палачинката, вече иска да строим АЕЦ Белене"}
{"url": "https://offnews.bg/zdrave/niama-da-e-lukas-shte-e-slavi-719042.html", "text": "Първото бебе на 2020 г. в Ловеч е записано с името Слави, а не Лукас, съобщиха от местната болница.Първоначалното намерение на родителите е било да кръстят детето си Лукас, но по-късно майката Илийка Стефанова (19 г.) размислила и се спряла окончателно върху \"славното българско име Слави.\"Както беше съобщено по-рано, раждането е станало в първия ден на новата година под грижите на д-р Снежина Опанова. Бебето се родило с тегло 2,5 кг и ръст 50 см.Трансформация претърпя и името на последното за 2019 г. бебе в областта - Фабие, което впоследствие беше прекръстено на Фабио, след вълна от коментари в социалните мрежи. Майката на Фабио, Костадинка Иванова, е от гр. Летница.", "date": "2020.01.09", "title": "Няма да е Лукас, ще е Слави"}
{"url": "https://offnews.bg/zdrave/nad-hiliada-sa-seksualnite-posegatelstva-v-bolnitcite-na-ostrova-719049.html", "text": "Над хиляда пациенти са били подложени на сексуален тормоз в болниците във Великобритания през последните 3 години, пише изданието Health Service Journal, цитирано от Medik Forum. Причината е, че в много от здравните заведения в Кралството се допуска съществуването на „смесени“ стаи. Според официалната статистика в периода от 2017 до 2019 г. в лечебните заведения в Англия е Уелс са регистрирани 1019 случа на сексуален тормоз над пациентите. Основната причина е в странната традиция на британското здравеопазване да се допускат „смесени“ стаи. По-голяма част от сексуалните посегателства са извършени в психиатричните отделения.Според списанието поне 490 от случаите са били достатъчно сериозни, за да бъде повикана охраната на здравните заведения. Подадените в полицията жалби обаче са само 104. От изданието твърдят, че това се дължи на стремежа на лечебните заведения да потулват подобни инциденти, за да не пострада имиджът имОфициално, във всички болници в Обединеното кралство, се препоръчва пациентите да бъдат настанявани в „женски“ и „мъжки“ стаи.От здравните заведения обаче твърдят, че подобно разпределение трудно може да се поддържа заради претовареността на болниците и сериозния дефицит на медицински персонал. Изданието цитира и друга статистика, според която случаите на сексуален тормоз от октомври 2018 до октомври 2019 г са били 21 624 и са били извършени, когато мъже и жени споделяли една стая.", "date": "2020.01.09", "title": "Над хиляда са сексуалните посегателства в болниците на Острова"}
{"url": "https://offnews.bg/kultura/novootkritite-stihove-na-iavorov-v-dostojnstvo-li-zhivot-zhiviah-i-bi-719053.html", "text": "Събитие. Така определи появата на архива на Пейо Яворов доц. Милкана Бошнакова, историк и архивист, пред БНТ. Според доц. Бошнакова това събитие е изключително не само за изследователите на Яворов, но и за целия български народ. Тя обясни, че колекционерът Христо Павлов поискал мнението ѝ за произведенията и документите през пролетта на 2019 г. Документите, които по думите на Павлов са намерени в кофите за боклук, са общо 21, сред които писмо до Тодор Александров, три стихотворения и разписки. Доц. Бошнакова определи като значимо и важно писмото до революционера Тодор Александров, открито в подпечатан пликПо думите ѝ то е ценно заради позицията на несъгласие, която Яворов заявява във връзка с т.нар. акция „Кръстилката“ или „Кръстилията“, обвързана с насилственото покръстване на българи мохамедани в Родопите.Намереният архив съдържа общо 4 писма, 4 разписки, 3 стихотворения и 9 требвания - документи, с които Яворов разрешава напускане на неговата чета на част от четниците, обяснява доц. Бошнакова.  В колекцията се намира и отрязък от турското знаме, което се е веело в Неврокоп, разсечено лично от Яворов, когато начело на четата си завзема града през 1912 г.Изследвани са почеркът, хартията, подписът на Яворов. Всичко води до категоричен извод: документите са истински. Предстои да бъдат обработени в лаборатория, за да бъдат запазени.Едно от стихотворенията е посветено на битката при Ножа - най-тежкото сражение след Илинденско-преображенското въстание и е придружено с писмо до войводата Таньо Николов.Доц. Бошнакова цитира части от намерените стихотворения:Новооткритите документи са публикувани в книгата „Непознатият Яворов“ на издателство „Персей“, която излиза днес в книжарниците. Представянето ѝ ще бъде на 13 януари в Чирпан по време на тридневните чествания на Яворов. ", "date": "2020.01.09", "title": "Новооткритите стихове на Яворов: В достойнство ли живот живях и бях ли брат за брата"}
{"url": "https://offnews.bg/politika/borisov-zaplaha-ima-za-vsichki-strani-v-sveta-719062.html", "text": "Заплаха има за всички страни в света, когато има глобален конфликт, като този в Близкия изток. Това каза премиерът Бойко Борисов след като излезе след Консултативния съвет за национална сигурност (КСНС) при президента Румен Радев. Според премиера би било безотговорно за всеки, който каже, че няма заплаха за България.“В рамките на заседанието бе подчертано, че в съвременния глобализиран и взаимосвързан свят всеки акт на насилие и агресия има потенциал да предизвика последици с непредвидими характер и мащаб”, заяви президентът Румен Радев след заседанието.„Обединихме се около общ текст – максимална бдителност, внимание. Най-важното е дипломацията да бъде водеща и да се търси траен мир в региона“, каза Борисов. Според него този КСНС е бил лесен, защото позициите и докладите са били приети с единодушие.Мир и дипломация - това е нашият призив, обобщи изводите на съвета Борисов. КСНС беше свика от Румен Радев с тема \"Потенциалните рискове и заплахи за националната сигурност в контекста на усложнената среда на сигурност в Близкия изток\", след  Дипломацията трябва да бъде водеща и да се търси траен мир в региона, каза още министър-председателят.„МВР е взело мерки, отговарящи на ситуацията в момента. Обсъдили сме ситуацията и с партньорските служби”, заяви вътрешният министър Младен Маринов. Той не отговори конкретно на въпрос на OFFNews, каква точно е опасността за България.„Общото ни мнение е, че конфликтът трябва да се реши по дипломатически път и деескалация на напрежението”, потвърди лидерът на БСП Корнелия Нинова.“КСНС изрази загриженост във връзка с развитието на ситуацията в Ирак и региона, като отчете необходимостта от спешна деескалация на напрежението и въздържане от употреба на сила. Участниците в Съвета се обединиха около позицията, че ескалация на кризата застрашава мира не само в регионален, но и в глобален мащаб. Съветът счита, че страните трябва да избягват всякакви действия, водещи към ескалация, като същевременно положат допълнителни усилия за провеждане на ефективен диалог и намиране на мирен изход от ситуацията с дипломатически средства, както и за запазване на постигнатите договорености по ядреното споразумение с Иран”, се казва още в приетото на съвета становище, прочетено от президента.Ето препоръките към изпълнителната власт отправени от КСНС:1. Да се поддържа национална позиция в контекста на усложнената среда на сигурност в Близкия изток с акцент върху необходимостта от деескалация на напрежението и разрешаване на кризата с използване на дипломатически средства. Позицията следва да бъде последователно отстоявана на всички нива в международен и съюзен формат.2. Службите за сигурност да осъществяват постоянен мониторинг на ситуацията и да анализират всички процеси с потенциал за генериране на рискове и заплахи за националната сигурност.3. Министерството на външните работи да поддържа капацитет за постоянен контакт с българските граждани, намиращи се в зоните на напрежение, като при необходимост актуализира разработените препоръки за гарантиране на тяхната сигурност.4. Министерство на отбраната да предприеме необходимите мерки за осигуряване безопасността на българските военнослужещи, участващи в мисии и операции зад граница.5. При промяна на обстановката да се предприемат допълнителни мерки за защита на населението и обектите от критичната инфраструктура на страната.", "date": "2020.01.09", "title": "Борисов: Заплаха има за всички страни в света"}
{"url": "https://offnews.bg/tenis/ot-bft-avtorite-na-tazi-falshiva-novina-uronvat-prestizha-na-balgarsk-719060.html", "text": "От Българската федерация по тенис излязоха с официална позиция по повод новината, която се разпространи из социалните мрежи.Текстът касае участието на \"трикольорите\" в новия турнир ATP Cup, като родната организация била отказала участие, за да не дава пари. Вместо това всички разноски поел Димитров, но не искал да се разчува.\"\".", "date": "2020.01.09", "title": "От БФТ: Авторите на тази фалшива новина уронват престижа на българския тенис"}
{"url": "https://offnews.bg/volejbol/silvano-prandi-otborat-ni-izrastva-s-vseki-izminal-den-719057.html", "text": "Селекционерът на националния ни отбор по волейбол Силвано Пранди заяви след победата над европейския шампион Сърбия с 3:2 гейма, че тимът израства с всеки изминал ден.\"Да, това бе един много добър мач за нас. Мисля, че отборът ни израства с всеки изминал ден и сега е интересно да се види кога ще спре.Не знам, но всеки състезател е израстнал много, както психически и морално, така и технически. Следва полуфинал, ще играем с Германия.Има хубава атмосфера с добра публика. За голямо събитие като това трябва добра атмосфера\", коментира Пранди.Съперник на България в полуфиналите ще бъде Германия, а мачът е тази вечер от 21:00 часа българско време.", "date": "2020.01.09", "title": "Силвано Пранди: Отборът ни израства с всеки изминал ден"}
{"url": "https://offnews.bg/dw/zashto-balgaria-kazva-edno-na-rusia-a-drugo-na-sasht-719098.html", "text": "Във външната политика ние, българите, винаги сме се учили от византийците. Формулата, която сме усвоили от тях, е следната: на изток говорим едно, на запад - друго, а всъщност правим нещо трето. Византия успешно е прилагала тази политика над хиляда години и ние често сме страдали от нея. Но изглежда не сме схванали най-важния ѝ елемент: че това е политика в защита на държавния, публичен интерес на империята. Докато при нас често не е ясно в чий интерес правим словесните и дипломатически еквилибристики.Тръбата с много именаДа вземем например случая с преименуването на „Турски поток\" в “Балкански”. Премиерът Борисов присъства на изток (в Истанбул) на откриването на „Турски поток\", който е газов проект от две тръби - едната за Турция, другата за Европа. На изток (за пред Турция и Русия) този проект си е “Турски поток”, но на запад - за пред Сърбия и най-вече за пред ЕС и САЩ - ще го наричаме “Балкански”. “Хитрата” ни цел е да избегнем евентуални санкции, които администрацията на Тръмп може в даден момент да наложи на участниците в добросъседското мероприятие. Но ако това е целта, не беше ли по-сигурно да наречем нашата част от тръбата “Европейски” или дори направо “Американски поток”?Факт е обаче, че и “Марсиански поток” да го наречем, по тръбата ще тече руски газ, идващ през Турция. Капацитетът на тази тръба е почти напълно резервиран от “Газпром”. Същото важи и за капацитета на старите ни тръби по “Трансбалканския газопровод\". Както подсказва съвпадението в имената (“балкански” и “трансбалкански”), сега имаме две почти паралелни тръби за едно и също нещо: около 15 милиарда куб. м. руски газ, основно транзитиращ за Европа.Руският интерес от упражнението е ясен: именно Русия решава откъде да насочи количествата. Когато иска да упражни натиск върху Украйна, пуска газа през Турция. А когато Ердоган свали някой руски самолет, газът може да мине през Украйна. За да реализира тази благородна цел на руската външна политика, България дарява сумата за изграждането на вторите тръби и се отказва от около милиард евро (или левове - няма значение при такива приятелски жестове) неустойки по съществуващ договор за доставка на руски газ от Украйна. Как всичко това е в български интерес - само премиерът Борисов знае.Държавна тайнаГазовият експерт проф. Атанас Тасев твърди, че отказът ни да търсим неустойки от Москва се “компенсира” от решението на Путин да не си иска 900 милиона евро неустойки за споразумения, които явно сме подписвали по нереализирания “Южен поток”. Какво сме подписвали на изток - не знаем. Защото е държавна тайна. Но без да искаме и уж без нищо да подписваме, съвсем непорочно се оказахме притежатели на два руски реактора на цена (пак) около милиард евро. Така че нищо чудно руската страна да е приложила модела с непорочното зачатие и към “Южен поток”. Тоест, сега си плащаме борч за ангажимент, който някой е поел от името на държавата, докато пред домашната публика (и на запад) е говорел съвсем друго. Кой, как и кога го е направил - няма да разберем. Държавна тайна.В разглеждания случай - дали потокът ще е \"турски” или \"балкански” - ползата за България от него не изглежда голяма и дори направо си прилича на един милиард загуба (евро или левове). Но може би разноговоренето и разноподписването по други въпроси дава добри резултати? Нека да разгледаме няколко случая.АЕЦ \"Белене\"За пред руската страна съобщението, което изпращаме, гласи, че проектът е жив и че централата ще се строи основно с руска технология. Само търсим парите. За пред САЩ и домашната публика (тоест, на запад) съобщението гласи, че ще строим централата, само ако се намери друг инвеститор, а не българската държава, който да носи риска от проекта. А всъщност правим нещо трето: отлагаме отписването на около 3 милиарда лева (или евро?) “активи” на енергийните ни предприятия, състоящи се в два реактора, които сме придобили уж без да искаме, плюс подготвителни съоръжения в Белене, описани от премиера като “гьол”. Голяма част от тези “активи” са също така комисионни, дадени за експертизи, лицензи и разрешения на площадката. Ако тези “активи” бъдат отписани, ще се наложи да вземем държавен дълг, за да капитализираме енергийните дружества. Политиката на това правителство изглежда е да отлага максимално решението за поемането на дълг - било то за строеж на централата (голям), или за отписване на активите (по-малък).Втечнен газВече се появява реална възможност да диверсифицираме доставките на газ през терминала за втечнен газ в Гърция. България пое и дялово участие в съоръжението, което е добра новина и похвална политика на правителството. Пред САЩ и посланик Херо Мустафа тази политика се обявява за стратегическа. За пред руската страна обаче се подчертава, че количествата втечнен газ са по-скоро символични, а реалните обеми по тръбопроводите ни са запазени за руски газ и руски транзит за Европа. Тази двусмисленост е много видима и в така наречения “газов хъб”, който продаваме пред ЕС. “Хъбът” като конструкция може и да съществува на теория, но практиката е далеч от нея: огромните количества газ са на “Газпром” и тези количества не се търгуват при нас, а просто преминават транзит през страната.Корупция и държавни тайниПред САЩ и ЕС твърдим, че се борим срещу корупцията, но това не ни пречи да влизаме в споразумения на изток за милиарди долари, уж без да имаме политическо съгласие за осъществяването на проектите. В крайна сметка никой не е отговорил на въпроса как се сдобихме с два руски реактора, без да има политическо решение за реализация на централата. И на какво основание Москва би имала претенции за неустойки по “Южен поток”, ако не сме поемали ангажименти.Скрипал, Гебрев, шпионитеНа изток подкрепяме Русия по казуси като \"Скрипал”, в САЩ Борисов демонстрира лоялност към НАТО, а прокурорите ни отчитат какво вършат по “шпионските” казуси. На едните казваме, че гоним руски дипломати и водим дела срещу шпиони, на другите обясняваме, че става дума за маргинални фигури, а що се отнася до истински тежки случаи като опита за отравяне на български граждани по модела “Скрипал”, не правим нищо без натиск от страна на западни посолства. А и след натиск не сме направили кой знае какво.Да обобщимКато теглим чертата, не сме спечелили много от тази външна политика на византийско разноговорене и разноправене. Даже истинските византийци сигурно биха се обидили от сравнението. Като оставим настрана българската сметка за милиардите, това, което със сигурност сме загубили, е възможността да ни уважават и да не ни третират като селски хитреци. Защото не само че хитруваме, но и го правим на дребно и нерядко в наш национален ущърб. Изглежда и Русия, и САЩ вече са развили сходни рефлекси към българското хитруване: не ни слушат какво приказваме, а направо искат да подписваме и да се обвържем с плащане. САЩ го правят открито, както при закупуването на Ф-16. С Русия научаваме за обвързването по-късно, понякога след арбитраж.Това хитруване е силно унизително за България, макар че сегашната ситуация е много по-добра от тази в комунистическото минало. В него един от най-унизителните моменти е предложението на Тодор Живков и Политбюро да станем 16-та съветска република, за да си осигурим спасителен заем от Москва. Някои и до ден-днешен тълкуват това като висш дипломатически пилотаж: хем не сме станали съветска република, хем са ни дали парите. Думите обаче имат значение. И тези, които не държат на тях, не могат да изискват уважение от останалите.", "date": "2020.01.09", "title": "Защо България казва едно на Русия, а друго на САЩ"}
{"url": "https://offnews.bg/medii/shestimata-kandidati-za-shef-na-bnr-prodalzhavat-napred-v-konkursa-719067.html", "text": "Съветът за електронни медии допусна до изслушване и шестимата кандидати в конкурса за генерален директор на Българското национално радио. Те са Антон Митов, Андон Балтаков, Александър Велев, Митко Димитров, Даниела Манолова и Жени Гаджалова.Изслушванията ще се проведат на 20-и и 21-ви януари, а изборът ще бъде на 22-ри януари.От Съвета за електронни медии обявиха, че ще държат на вижданията на кандидатите за финансирането на БНР като обществена медия.", "date": "2020.01.09", "title": "Шестимата кандидати за шеф на БНР продължават напред в конкурса"}
{"url": "https://offnews.bg/sviat/dubaj-shte-ima-svoia-nov-naj-visok-hotel-v-sveta-719061.html", "text": "През 2018 г. 356-метровият хотел Gеvоrа в Дубай се превърна в най-виcoĸия в cвeтa и получи сepтифиĸaт oт peĸopдитe нa Гинec. Цapyвaнeтo мy oбaчe нямa дa тpae дългo, зaщoтo peĸopдът нa 75-eтaжнaтa ĸyлa щe бъдe пoдoбpeн oт нoв cтъĸлeн нeбocтъpгaч, ĸoйтo ce намира в квартал Марина в Дубай.Строителната компания The First Group потвърди, че височината на \"The Ciel Tower\" ще достига 360.4 метра. Сградата ще включва 1209 луксозни апартамента и резиденции, разпределени на 82 етажа.Дизайнът на сградата е дело на архитектите oт NORR, които са създатели на хотел Atlantis.Новият небостъргач ще притежава стъклена тераса за наблюдение, която ще предлага 360-градусови гледки към града.Забележителностите ще могат да бъдат съзерцавани и от басейна на покрива и ресторантите.Гостите ще се наслаждават и на \"панорамна гледка към бреговата ивица, като ще виждат включително емблематичния изкуствен остров Палм Джумейра\", споделя говорител от The First Group.Хотелът ще разполага със спа център, бизнес съоръжения и \"множество луксозни ресторанти\", които ще бъдат обявени през следващите месеци.През декември месец дизайнът на сградата е спечелил и три награди на International Property Awards. Строителните работи продължават от 2016 г., а Ciel Tower се очаква да отвори врати в края на 2022 г. или началото на 2023 г.Oт The First Group ще търсят официален сертификат за най-високия хотел в света още преди датата на откриването му.Това ще добави още един участник в Дубай в списъка на най-високите хотели в света, който вече включва Gevora - 356 метра, JW Marriot Marquis - 355 метра, Rose Rayhaan - 333 метра и Burj al Arab - 321 метра.", "date": "2020.01.09", "title": "Дубай ще има своя нов най-висок хотел в света"}
{"url": "https://offnews.bg/temida/sled-obiskite-i-razpitite-ministar-neno-dimov-e-zadarzhan-za-24-chasa-719064.html", "text": "Министърът на околната среда и водите Нено Димов е задържан, съобщи Сийка Милева, говорител на прокуратурата.Димов е задържан за срок от 24 часа. Бившият областен управител на Перник Ирена Соколова и отстраненият шеф на местното В и К Иван Витанов са разпитани и освободени, съобщи още Милева.По-рано днес министърът на околната среда и водите Нено Димов бе отведен за разпит в спецпрокуратурата. Това се случи след претърсване на кабинета му в Министерството на околната среда и водите.Сутринта в екоминистерството се проведе акция. Причината - водната криза в Перник и лицензите на фирмите за внос на боклук от чужбина. Проверката е разпоредена лично от главния прокурор Иван Гешев.По-рано днес стана ясно, че в рамките на разследването за водната криза в Перник са арестувани лидерът на Жени ГЕРБ Ирена Соколова, която доскоро бе управител на областта и шефът на пернишкото В и К Иван Витанов.", "date": "2020.01.09", "title": "След обиските и разпитите: Министър Нено Димов е задържан за 24 часа, Соколова и Витанов са на свобода"}
{"url": "https://offnews.bg/zdrave/protonna-terapia-unishtozhava-rak-za-po-malko-ot-sekunda-719065.html", "text": "Американски учени потвърдиха ефективността на протонната лъчетерапия срещу рак, при която курсът на лечение продължава по-малко от секунда, предаде РИА Новости, цитирайки публикация в списание International Journal of Radiation Oncology, Biology, and Physics.Радиотерапията или лъчетерапията е един от методите за лечение на злокачествени тумори. За целта се използва фотонно излъчване.Изследвания от последните години обаче сочат, че т. нар. метод \"флаш терапия\", при който за облъчване на болните се използват протони, уврежда много по-малко здравите тъкани при същата ефективност на лечението.Учени от Онкологичния център „Абрамсън“ към Университета на Пенсилвания са провели изследване, което доказва, че при флаш терапията има два пъти по-нисък риск от поява на странични ефекти в сравнение с фотонната лъчетерапия. В същото време показателите за лечебния ефект при пациенти, подложени и на двата вида лечение, са еднакви.Заради голямата маса на протоните (в сравнение с електроните) тяхното разсейване в тъканите е малко, благодарение на което лъчите се фокусират върху туморите, увреждайки минимално съседните тъкани, обясняват учените. Освен това целият курс на лечение може да бъде осъществен с един сеанс, чиято продължителност е по-малко от секунда, вместо няколкоседмичната фотонна терапия.\"Клиничният ни опит показа, че протонната терапия има редица преимущества, но не очаквахме, че ефектът ще е толкова значителен\", се казва в прессъобщението от университета, в което се цитират думите на водещия автор на изследването Джеймс Метц.", "date": "2020.01.09", "title": "Протонна терапия унищожава рак за по-малко от секунда"}
{"url": "https://offnews.bg/politika/borisov-otreche-vrazka-mezhdu-siulejmani-i-atentata-v-sarafovo-719068.html", "text": "Премиерът Бойко Борисов категорично отрече за връзка между убития ирански генерал Касим Солеймани и атентата в Сарафово от 2012 г.\"За мен няма такава връзка. Това е във връзка с една пак журналистическа публикация в чуждестранна медия, където се препраща към тази връзка и вече се ретранслира тук в България\", обясни Борисов.Коментарът на премиера дойде няколко часа, след като бившият ни посланик в САЩ , че лично е пренесла доказателствата за това, но не съобщи какви са те.За връзка между Сюлеймани и атентата в Сарафово говори и основателят на Атлантическия клуб  в сряда и дори определи генерала като Дарт Вейдър.", "date": "2020.01.09", "title": "Борисов отрече връзка между Сюлеймани и атентата в Сарафово"}
{"url": "https://offnews.bg/sviat/novi-20-000-sirijtci-sa-do-granitcata-s-turtcia-719093.html", "text": "Бежанският натиск от Сирия към Турция се засилва, заради ударите на армиите на Башар Асад и на Русия, и на проиранските групировки от зоната за деескалация в района на Идлиб през последните два дни още 20 000 сирийци стигнаха до границата, съобщава Анадолската агенция.Атаките на режима на Асад и съюзниците му са непрекъснати, жителите на районите Маарат-ан-Нуман и Серакиб изоставят домовете си и търсят по-безопасните места. Общият брой на принудените да бягат от Идлиб от началото на ноември 2019 г. достигна 379 523 души, казва сирийският правозащитник Мухамед Халадж.По-голямата част от тези хора намира убежище в граничещите с Турция райони, други бягат към местата, които бяха в обсега на операциите „Щит на Ефрат“ и „Маслинова клонка“.Представители на умерената опозиция считат, че непрекъснатите удари по северозападната част на Сирия ще доведат до нова вълна на миграция, особено от южен Идлиб, където живеят 250 000 души. Там се наблюдава остър недостиг на хуманитарни помощи, палатки и жилища.Палатковите лагери край турската граница са буквално удавени от проливните дъждове, за хората няма одеяла, сухи дрехи, питейна вода, лекарства, медикаменти, до момента до тях не е достигала хуманитарна помощ. Там няма осигурено електричество и водоснабдяване, посочва сириецът Абу Махмуд, избягал от бомбардировките.Войната в Сирия започна през март 2011 г., когато мирните протестни демонстрации прераснаха във въоръжен конфликт, след като военните откриха огън по демонстрантите.По данни на Върховния комисариат за бежанците при ООН през тези години на конфликта 6,6 млн. сирийци бяха принудени да се преселят другаде, а 5,6 млн. са бежанци.Турският президент Реджеп Ердоган многократно отправя заплахи към ЕС, че ще отвори границите на страната си и Европа ще бъде пометена от мигрантска вълна.", "date": "2020.01.09", "title": "Нови 20 000 сирийци са до границата с Турция"}
{"url": "https://offnews.bg/ikonomika/sofia-e-usvoila-4-2-mlrd-leva-evropejski-sredstva-do-iuni-2019-719031.html", "text": "София е усвоила 4,2 млрд. лева европейски средства до юни миналата година. Столицата е най-голямата областна икономика в страната с около 40% от брутния вътрешен продукт на България. Това посочва новият Доклад “Икономически и инвестиционен профил на София 2019” на Общинската агенция за инвестиции.Икономиката на София се характеризира и със значително по-висока от средната за страната инвестиционна активност. По последни данни около 40% от разходите за дълготрайни материални активи и половината от преките чуждестранни инвестиции са направени именно в столицата. Към края на 2018 г. столицата е привлякла 13 млрд. евро чужди инвестиции или около 9 800 евро на човек от населението, което е близо три пъти повече от средната стойност за страната. Безработицата в София пък е най-ниска (2,1%) спрямо всички области. Най-висок остава делът на заетите в търговията и ремонта на автомобили и мотоциклети – близо 180 хиляди или ¼ от заетостта в столицата. След кризата се наблюдава сериозен ръст на работните места в ИТ индустрията и професионалните дейности, което е следствие от бума на тези сектори последните години. Заетите в административните и спомагателните дейности също се увеличават, част от които също могат да се причислят към увеличаването на аутсорсинг индустрията. Заплатите в София са по-високи от средните в страната. През 2018 г. средната годишна заплата в столицата надмина 19 хил. лева, което е с над 38% повече от средната стойност за цялата икономика. Столицата се характеризира и с концентрация на висококвалифицирано население. Докато в страната делът на населението с висше образование е 28%, в столицата той е значително по-висок – над 51на сто. ", "date": "2020.01.09", "title": "София е усвоила 4,2 млрд. лева европейски средства до юни 2019"}
{"url": "https://offnews.bg/izvan-terena/ima-li-kachestva-kristiano-ronaldo-za-figurnoto-parzaliane-719034.html", "text": "Португалската мегазвезда на Ювентус Кристиано Роналдо има качества за фигурното пързаляне, категорични са специалистите в този спорт.Повод даде самият Роналдо с феноменалното си попадение с глава във вратата на Сампдория през декември, когато се извиси на 74 см, преди да отбележи. Височината изглежда внушителна, но е скромна в сравнение с отскоците на фигуристи като Михаил Коляда и Боян Цзин, които при четворен луц отскачат на 85 см от леда.Роналдо е твърде висок за индивидуален състезател във фигурното пързаляне, пише Евроспорт. Неговият ръст от 187 см е по-подходящ за танцови или спортни двойки, в които обаче няма четворни скокове и преобладават двойните и понякога тройни.Специалистите са категорични, че с нечовешката си амбиция Роналдо би бил в елита и на фигурно пързаляне, тъй като би се посветил на това да извае тяло, способно да полети и 85 см.Заради възрастта си той би се конкурирал с имена от този спорт като Евгений Плюшченко, което би било доста интересно за наблюдение, ако живеехме в една паралелна вселена.", "date": "2020.01.09", "title": "Има ли качества Кристиано Роналдо за фигурното пързаляне?"}
{"url": "https://offnews.bg/ikonomika/manolova-kade-otidoha-500-mln-leva-dadeni-za-remont-na-iazovirite-719036.html", "text": "Председателят на гражданската платформа \"Изправи се.БГ\" Мая Манолова изпрати заявление за достъп до информация до министъра на икономиката Емил Караниколов относно отпуснатите за ремонт на аварийни язовири 500 млн. лева преди 18 месеца (юли 2018 г.). Заявление за достъп до обществена информация е изпратено и до изпълнителния директор на Държавната консолидационна компания (ДКК) Ясен Спасов, капиталът на която е трябвало да бъде увеличен с тези 500 млн. лева, съгласно решения и постановление на Министерския съвет от юли и следващите месеци на 2019 г.Манолова иска подробна справка-отчет от 1 октомври 2018 година до 30 септември 2019 година на язовирите, язовирните стени и съоръженията към тях, по отношение на които са възложени или изпълнени ремонтни дейности и реконструкции, както и за стойността на тези ремонти.Манолова иска информация и за сумите, ако има такива, които са изразходени за други дейности, финансирани със средствата, предоставени на Държавната консолидационна компания. От \"Изправи се.БГ\" искат и план или програма за ремонтните дейности и реконструкции на язовири, както и списък на язовирите, които предстои да бъдат възложени за ремонт през 2020 г.В рамките на ДКК в края на миналото лято се създава Държавно предприятие за управление и стопанисване на язовирите, чиято първа работа била да си купи 30 нови автомобила, както Мая Манолова обяви вчера на базата на отчетите на дружеството, публикувани на страницата на Министерството на финансите.Според наличната до момента публична информация, ремонтите за 500 млн. лева е трябвало да се осъществят от дружеството „Монтажи\" ЕАД, което също е част от структурата на ДКК. По официални твърдения на Министерството на икономиката към началото на декември 2019 г. обаче, на „Монтажи\" са възложени ремонтите на 182 от общо 418 аварийни язовира, за които са отпуснати парите.За останалите 236 язовира не е ясно дали са възложени ремонтни дейности. Няма данни и колко от аварийните язовири са ремонтирани до момента с целевите 500 млн. лева.", "date": "2020.01.09", "title": "Манолова: Къде отидоха 500 млн. лева, дадени за ремонт на язовирите"}
{"url": "https://offnews.bg/obshtestvo/vodata-na-pernik-lazhite-zasneti-ot-satelit-719029.html", "text": "\"Министърът на околната среда и водите Нено Димов не спира да обяснява, че той и неговото министерство нямали никаква вина за водната криза в Перник. Сателитните снимки по проекта “Коперник”, както и данните от дневника на язовир Студена, доказват само едно: още през август водната криза се е задала зад ъгъла. Министърът, който по закон управлява водите в България, не е реагирал\", пише Валя Ахчиева в своя разследване за водната криза в Перник, публикувано в информационния сайт .Кадри от дрон показаха постепенното намаляване на язовир \"Студена\" по месеци. Кризата в Перник се превърна \"в   едно от емблематичните събития на 2019-та. Но, емблематично за какво? За опасен климатичен феномен или за опасно безхаберие на властите?\", пита Ахчиева. Според нея сателитните снимките по проекта \"Коперник\" са разпространени в интернет още през август месец 2019 година и показват случващото се с водата на язовир, но \"никой в министерствата на Нено Димов и на Петя Аврамова не е забелязал това\". Ахчиева добавя, че се търси необходимия виновникт, вместо да се анализират действията на тези, които отговарят по закон за управлението на водите в България. Журналистката припомня и това, че единственият бе уволнен е шефът ва ВиК - Перник. Преписките на Прокуратурата пътуват между Перник и София и докато управляващите се оправдават със сушата, хората обвиняват държавата в безстопанственост, категорична е разследващата журналистка.  ", "date": "2020.01.09", "title": "Водата на Перник - лъжите, заснети от сателит"}
{"url": "https://offnews.bg/sviat/hari-i-megan-se-ottegliat-ot-kralskite-si-zadalzhenia-719033.html", "text": "Принц Хари и Меган Маркъл обявиха, че се оттеглят от активните си задължения на кралски особи, за да работят, да бъдат независими и да \"започнат да коват своя нова, прогресивна роля в тази институция\".Съобщението не е неочаквано, тъй като двойката вече е споделяла колко болезнено е за тях нездравословното внимание на медиите и ровенето в личния им живот.\"Ще продължим напълно да подкрепяме Нейно величество Кралицата\", съобщават херцозите на Съсекс.Двойката споделя, че е взела решението \"след много месеци размисъл и вътрешни дискусии\". От събщението става ясно, че двамата ще прекарват повече време в Америка - родината на Меган. \"Ще балансираме времето си между Великобритания и Северна Америка\" и \"ще отглеждаме сина си в уважение към кралските традиции, с които е роден, като дадем на семейството си възможност да обърне нова страница, вкл. да отворим свое благотворително дружество\", добавят херцозите. Те подчертават, че и в бъдеще ще работят по досегашните си каузи с кралицата и с херцога и херцогинята на Кеймбридж Уилям и Кейт.", "date": "2020.01.09", "title": "Хари и Меган се оттеглят от кралските си задължения"}
{"url": "https://offnews.bg/obshtestvo/blizo-100-hil-balgarski-detca-mezhdu-5-i-16-g-sa-napusnali-balgaria-719030.html", "text": "Близо 100 хил. български деца в задължителна предучилищна и училищна възраст (т.е. между 5 и 16 години) са напуснали България и живеят в чужбина. Данните са към 31.12.2019 г. и бяха предоставени от Министерството на образованието и науката след наше запитване по Закона за достъп до обществена информация във връзка с работата на Междуинституционалния механизъм за обхващане и задържане на децата в училище.Необхванатите от българската образователна система към началото на текущата учебна година (15 септември 2019 г.) са 71 270 деца с настоящ адрес в България, по данни на Главна дирекция \"Гражданска регистрация и административно обслужване\" (ГДГРАО). 88 185 са в чужбина със семействата си, установили екипите за обхват по Механизма.Работата по Механизма продължава и обновяването на данните към 31.12.2019 г. изяснява, че 10 831 от необхванатите деца всъщност са в чужбина. Така общият им брой става 99 016.За същия период екипите успяват да върнат в детската градина или в клас 1 560 деца и ученици от тези, които към 15 септември са били в графата \"необхванати\", в която след изваждането на допълнително върнатите и заминалите за чужбина остават под 60 хил. деца.В данните има известна условност - предупреждават от МОН. Причината е правото на свободно движение на хора и правото на свободно движение на хора, гарантирани от Договора за функционирането на Европейския съюз и действащите регламенти и директиви на ЕС. \"Това обстоятелство е причината за липсата на достоверни данни за лицата в чужбина в информационната база на ГДГРАО. В резултат на обходите на екипите по Механизма са констатирани деца и ученици, за които има неофициални данни, че са в чужбина по сведения на техни роднини, съседи и други лица. На практика във всеки един ден потенциално заминават или се връщат хора, като не всеки един от тях поддържа актуална адресна регистрация\", изясняват от МОН.От справката не става ясно какъв е процентът на напусналите страната деца спрямо учещите у нас техни връстници.Общият брой на записаните в детски градини 4-, 5- и 6-годишни през миналата 2018/2019 г. (за когато са последните публикувани данни на Националния статистически институт) са 162 003. През текущата 2019/2020 г. те са на възраст 5 до 7 г. и подлежат на задължителен обхват. За същата година учениците у нас са 581 267, но тук са включени не само учениците в задължителна за образование възраст (16 г.), а всички ученици - от I до XII клас.От 71 270 необхванати деца на адрес не са намерени 31 378 или общо 44%.Към 31.12.19 г. екипите за обхват са въвели в информационната система по механизма следните причини за незаписване или отпадане:- културологични причини - нежелание, липса на ангажираност и подкрепа от страна на родителите - 66%;- деца и ученици, които са получили удостоверение за преместване, но за тях не е получено потвърждение, че са се записали и учат в друго училище или детска градина - 16%;- отпаднали по семейни причини - тежко материално положение на семейството, гледане на болни родители или на по-малки братя и сестри, фактически брак, раждане на дете и други - 9%;- отпаднали поради отсъствия по неуважителни причини - 5%;- отпаднали поради трудности в отношенията с връстниците, трудна адаптация към обучаващата среда, деструктивно поведение и други причини, свързани с личното, социалното и емоционалното благополучие - 3%;- отпаднали поради обучителни затруднения и пропуски - 1%.МОН не разполага с информация колко от постоянно пребиваващите в чужбина български деца са записани в детска градина и училище в съответната държава, както и какво е занятието на постоянно и временно пребиваващите в чужбина, които не са част от образователната система на съответната страна. Всяка държава има собствени регламенти за събиране, обработване и съхранение на такава информация, като на този етап не е регламентиран обмен на данни между държавите-членки в тази насока - уточняват от министерството.", "date": "2020.01.09", "title": "Близо 100 хил. български деца между 5 и 16 г. са напуснали България"}
{"url": "https://offnews.bg/medii/bnt-vazrazhda-televizionnia-teatar-koshlukov-pusnah-4-predavania-za-719039.html", "text": "БНТ ще възстанови стара своя традиция, като възроди т.нар. телевизионен театър, съобщиха в сутрешния блок на националната телевизия генералният ѝ директор Емил Кошлуков и директорът на Народния театър Мариус Донкин.\"Веднъж в едно интервю мимоходом споменах, че би било добре да се възстанови телевизионния театър. Благодаря на г-н Кошлуков, който много бързо и организационно помогна това да се случи\", каза Донкин.Ние можем да произведем нещо повече, обясни генералният директор на БНТ.\"Ние сме длъжни по закон да даваме достъп на хората до такова изкуство. Имаме записани неща, имаме и нови, които трябва да направим, защото това е културна памет. Аз искам да направим сътрудничество с културните институции - трябва да направим разказ за театъра, един сериал от 10 епизода за историята на Народния театър. Същото трябва да стане и с Операта, балета, ами за музей защо да не направим?\", добави Кошлуков.Първата постановка, която видят зрителите, е „Хъшове“, заснет в 4-сериен тв филм /България, 2009г./, с режисьор Александър Морфов. Премиерният епизод бе излъчен в понеделник. Постановките ще се излъчват всеки понеделник от 22:00. Февруари ще стартира с „Милионерът“ по едноименната комедия на Йордан Йовков. Емил Кошлуков коментира критиките по повод свалянето от ефир на предаването \"Умно село\".\"Има едни хора, които, като им спреш заплатата, пада цялата култура в държавата. С цялото ми уважение, след 20 години, един и същ човек прави едно и също предаване, в една и съща телевизия. Той вече се е развил...\", заяви генералният директор.И добави:\"Ако приемем, че Ути прави кулинарно предаване и приемем, че ние не правим, разбирате логиката да вземем външен продуцент. Но в документалистика и очерци ние го имаме, ние го правим това нещо. Всеки един от продуцентите в Дирекция \"Програма\" ще ви направи такъв очерци, такова предаване. Само откакто аз съм в телевизията, съм пуснал четири предавания за култура.\"Ново в програматаОт началото на годината по БНТ тръгват няколко нови предавания. Едно от тях е музикалното \"Моят плейлист\", което ще се излъчва всеки вторник от 22 ч с водещ радиожурналкистът от \"Тангра\" Васил Върбанов.На 15 януари стартира ново разследващо предаване - \"Следите остават\" с Богдана Лазарова, която е дългогодишен разследващ журналист.Още този уикенд - 11 и 12 януари, започва и новата рубрика \"След новините\". Тя ще се излъчва след централната емисия \"По света и у нас\", а първото ѝ издание ще е за водната криза в Перник.Скоро в ефира на БНТ зрителите могат да очакват и новото развлекателно шоу с водещ музиканта Добрин Векилов - Дони.Търсят се стажантиБНТ стартира и стажантска програма \"БНТ Академия\", която ще даде възможност за обучение и развитие на млади кадри от НАТФИЗ, Софийския университет, УНСС, НБУ, бе анонсирано още в интервюто.\"Искам да го направим, да го разпишем като учебна програма. Проведохме разговори и с Европейския съвет за радио и телевизия - EBU, за да дойдат и техни обучители\", поясни Емил Кошлуков.Той коментира и подготвяните промени в медийното законодателство, свързани с финансирането на обществената телевизия:\"Най-важното е финансирането. Искаме много ясно да се знае частта на субсидията как се определя, за да знаем ние какви пари ще вземем догодина и те трябва да са повече от това, което имаме сега. Вярвам, че този път ще имаме разбиране. Депутатите са склонни да подкрепят един добър закон.\"", "date": "2020.01.09", "title": "БНТ възражда телевизионния театър. Кошлуков: Пуснах 4 предавания за култура"}
{"url": "https://offnews.bg/nashite-avtori/shemichka-razkazi-ot-tcentralata-719032.html", "text": "- Пеци, твоята фирма с катафалка е една от десетте, с които ще сключа такъв договор. В цялата област. Но само ти си ми приятел и мога да ти споделя повече. - Асен млъкна, отпи кафе и се вгледа в събеседника си да установи какъв е ефектът от думите му.Пеци обаче се правеше на недостижим. Зяпаше престорено безучастно, все едно далаверата не го вълнуваше. Наблюдаваше малкото минувачи през прозореца. По главната улица на градчето те винаги бяха толкова. Увеличаваха се само по празниците, когато такива като Асен се завръщаха за два дни. През останалото време емигрантите бичеха брутен вътрешен продукт в София. Преди десетина години главната беше по-оживена. Но хората намаляха. И продължаваха да намаляват. И планираха още да намалеят. Тоест, сегашният им план на тези двамата бе свързан с тази популация. Мъжете вече не бяха в първа младост, навършиха 46 и все по-често дочуваха вести за инсулти и инфаркти сред своите връстници. Замисляха се за смъртта и от друга гледна точка.- По колко погребения на месец имаш? - попита Асен делово.- Различно е. През зимата и ранна пролет са повече. Стигам до двайсет и пет.- Грубо на година по 250.- Толкова.- Средната печалба ти е по 200 на човек.- Щом казваш.- Няма да ти искам повече от 10 процента.- Класика. - Пеци спря да зяпа навън и се обърна към Асен фронтално. - Каква ти е далаверата? Пет хиляди на година нищо не са. От десет фирми да ги докараш петдесет, пак не е кой знае какво.- Казвам ти. Но предупреждавам. Това е само фантастика. Нито си го чул, нито може да стане реално. В договора единствено официалната информация, плащаш ми за консултации. Иначе има момент на доверие в доставките. Ще е ясен критерият, по който се установяват моите доставки. При спорните моменти няма да искам нищо. Но в официалния протокол ще има една отметка, че моята фирма е извършила услуга. Това ми трябва за втория договор. С Пенсионния фонд. Ще спазваме етиката. Не сме престъпна група. Стари неработещи ергени над 45 може. За какво са ни? Пенсионерите обаче са приоритет. Идеята е да са по-млади пенсионери. За осемдесетгодишен няма смисъл. Нали разбираш, той я взима пенсията още година, я не. Но ще се изчислява по здравен статус от петдесет до седемдесетгодишните приблизително още колко години евентуално е можело да взимат пенсия. Примерно на петдесетгодишен здрав пожарникар пенсията е 700 лева. И напълно реално е да я взима в продължение на още 30 години. В договора с Фонда записваме една трета от тази възраст, тоест 10 години. Те ми превеждат осемдесет процента от 700 лева месечно, умножено по 120 месеца, тези 10 години, което е 67200, и са доволни, че са си спестили 20 години плащания. Събират се немалки суми, можеш да изчислиш. Имат интерес и вече е уговорено. Тук вече идва мръсната работа, която остава за моята фирма. За щастие, има стотици начини да се направи доставката. Разполагам със списъците от ГРАО, имам цялата информация за града и общината – кой какво е работил, каква му е пенсията, на каква възраст е, от какво боледува.- Няма ли да те гризе съвестта?- За какво? Това са излишни хора. Тежат на бюджета. Ние ги издържаме с данъците си. Работим двойно и тройно заради тях. И при тази демография все по-зле ще става. Погледни по-широко на нещата. Това е само бреме за обществото. Всъщност всички трябва да ми бъдат благодарни, че се наемам с тази задача.- Викаш стотици начини. Нали няма да...- Не бе, спокойно. Нищо такова. Без насилие. Тихо и кротко. На хората, които имат информация във фирмата, съм забранил всякакви подобни пориви. Даже и на шега да не го казват. Подписали са поверителна декларация, че ще действат единствено по зададените правила. Всички ходят в аптеките. За аспирин, най-малко. С фармацевтите сме се разбрали, те взимат твърдо на всеки отделен случай. Химията е вълшебна наука. А ако случайно някой не посещава аптеката, то има разни здравословни хобита. Може например да ходи по планините. А там е опасно. Има високи скали. Може да се подхлъзне, да падне. Следиш ли ми мисълта? За такива индивидуални казуси при мен на работа е един специален агент. Той си знае работата, пенсионер от службите. На него му имам доверие и процентите му са различни от останалите. И най-важното, не е алчен, не се опитва да стане съдружник.- Нещата може да излязат от контрол, обаче. Да заподозре някой нещо.- Когато има план и одобрение отгоре, няма страшно.- По принцип съм за. С колко предвиждаш да се вдигне оборотът?- Поне на 50 процента.", "date": "2020.01.09", "title": "Схемичка – разкази от Централата"}
{"url": "https://offnews.bg/112/51-godishna-zhena-e-otvlechena-v-guliantci-719041.html", "text": "51-годишна жена е отвлечена в центъра град Гулярци, съобщи МВР-Плевен. На 8 януари в 21:40 часа е постъпил сигнал за отвличане на телефон 112 в РУ-Никопол.  От МВР съобщават, че жената е отвлечена от двама мъже на 51 и 34 години с неизвестен автомобил. Двамата мъже са жители на село Буковлък, като жертвата е намерена в дома на по-възрастния мъж. Извършителите на престъплението са задържани за срок до 24 часа.В момента се работи по изясняване на случая. Образувано е и досъдебно производство. Мотивите за престъплението не се съобщават.", "date": "2020.01.09", "title": "51-годишна жена е отвлечена в Гулянци"}
{"url": "https://offnews.bg/tenis/stefan-tcvetkov-mnogo-dolna-falshiva-novina-po-adres-na-rodnata-feder-719043.html", "text": "Председателят на Българската федерация по тенис Стефан Цветков изрази възмущението си от новина, която се разпространи из социалните мрежи.Текстът касае участието на \"трикольорите\" в новия турнир ATP Cup. Твърди се, че родната организация била отказала участие, за да не дава пари. Вместо това всички разноски поел Григор Димитров, но не искал да се разчува. \"\", коментира Цветков, цитиран от \"Tennis24.bg\".", "date": "2020.01.09", "title": "Стефан Цветков: Много долна фалшива новина по адрес на родната федерация по тенис"}
{"url": "https://offnews.bg/obshtestvo/nova-tv-arestuvaha-liderkata-na-zheni-gerb-irena-sokolova-719046.html", "text": "Лидерката на Жени ГЕРБ и бивша областна управителка на Перник Ирена Соколова е арестувана по време на акцията на прокуратурата заради водната криза в града, съобщи Нова телевизия.Задържан е и шефът на пернишкото ВиК Иван Витанов.От сутринта тече акция на спецпрокуратурата в миньорския град и в екоминистерството във връзка с разследването срещу виновниците Перник да остане на сухо.До края на деня се очаква да има и обвинения заради безпрецедентното безводие.Според някои медии в момента текат претърсвания на дома на Соколова в луксозния комплекс „Анастасия“. Пред сградата има много полицейски автомобили.", "date": "2020.01.09", "title": "Нова тв: Арестуваха лидерката на Жени ГЕРБ Ирена Соколова"}
{"url": "https://offnews.bg/zdrave/sardechnata-nedostatachnost-pogubva-poveche-zheni-otkolkoto-mazhe-719037.html", "text": "От сърдечна недостатъчност по-често умират жени. В 50% от случаите основна причина е инфарктът, който може да бъде лекуван, съобщава Nature Medicine.Според данни публикувани в изданието, с напредването на възрастта, 50% от жените започват да страдат от сърдечна недостатъчност, предизвикана от високо кръвно налягане. С времето това може да доведе до спиране на сърцето. Най-често сърдечните нарушения при жените са причинени от затлъстяване, казват специалистите.\"Рискът от наддаване на тегло и затлъстяване се увеличава с възрастта. Това е тенденция по-типична за жените, отколкото за мъжете. Затлъстяването увеличава вероятността от поява на високо кръвно налягане три пъти, а това много често е причина за сърдечносъдови заболявания\", казва Ева Гердтс от университета в Берген, Норвегия.Обикновено затлъстяването се асоциира с появата на диабет тип 2. При жените, страдащи от диабет, относителният риск от сърдечни усложнения е значително по-висок, отколкото при мъжете, констатират учените от норвежкия университет, провели изследване по проблема.\"Жените с диабет тип 2 обикновено страдат и от затлъстяване, част от мазнините се натрупват в сърцето, което го прави по-уязвимо към заболявания\", казва Гердтс.Най-опасният период за развитието на болести на сърцето при жените е настъпването на менопаузата. Заради загубата на естроген артериите им губят своята еластичност, което може да провокира появата на хипертония. Експертите са установили, че след менопаузата рисковите фактори като затлъстяване и високо кръвно рязко се увеличават.", "date": "2020.01.09", "title": "Сърдечната недостатъчност погубва повече жени, отколкото мъже"}
{"url": "https://offnews.bg/sviat/tramp-se-otteglia-ot-novi-voenni-dejstvia-v-krizata-v-iran-no-obeshta-719054.html", "text": "Президентът на САЩ Доналд Тръмп се оттегли от нови военни действия срещу Иран, но обещава да затегне вече осакатяващите американски санкции, съобщи Ройтерс. \"Това, че разполагаме с тази страхотна военна техника, не означава, че трябва да я използваме. Ние не искаме да я използваме\", каза Тръмп.Това стана, след като иранските балистични ракети, изстреляни в ранните часове вчера, не причиниха жертви, а само щети.Американският президент каза, че Иран \"изглежда се изправя, което е добре за всички заинтересовани страни\", но допълни, че САЩ ще наложат допълнителни санкции срещу страната.Доналд Тръмп не каза какви точно ще бъдат новите санкции и какво ще включват.Изявлението му дойде, след като часове по-рано иранският външен министър заяви, че иранските ракетни удари \"приключиха\".Иранският външен министър Мохамад Джавад Зариф заяви в социалната мрежа Twitter, че Иран не \"търси ескалация или война, но ще се защити от всяка агресия\".Иранският върховен лидер Аятолах Али Хаменей нарече ракетното нападение на Иран \"шамар в лицето\" за САЩ, като допълни, че Иран остава решен да изгони американските сили от региона.Но Вашингтон твърди, че разполага със сведения, че Техеран увещава съюзниците си да се въздържат от нови действия срещу американските войски.", "date": "2020.01.09", "title": "Тръмп се оттегля от нови военни действия в кризата в Иран, но обещава нови санкции"}
{"url": "https://offnews.bg/temida/edin-ot-dvamata-napadateli-na-balgarina-v-solun-ostava-v-aresta-719102.html", "text": "Единият от задържаните за убийството на българина Тоско Бозаджийски в Солун след футболен мач остава в ареста, другият бе пуснат, но с мярка за неотклонение. Разследването на случая продължава, предаде БНР.След няколко часа показания пред следовател прокуратурата реши, че за единия от двамата арестувани са налице достатъчно доказателства за участие в убийството и има риск да извърши ново престъпление.Защитникът на 24 годишния грък - адвокат Димитрис Цакос посочи ,че обвиненият отрича участие в нападението.„Никой не може да предвиди, че в група от 20 човека някой ще побегне и ще попадне под гумите на минаваща кола. Дори разследването на полицията има заключение за тежка телесна повреда, а не умишлено убийство. Моят клиент отрича участие в побоя“, казва той.Вторият арестуван за нападението над Тоско Бозаджийски е освободен с мярка за неотклонение до започване на процеса, защото няма опасност да извърши друго престъпление.В следващите дни пред следователя ще се яви шофьорката, която прегази българина. След медицинската експертиза, че смъртта е настъпила след удара в колата, се очаква към обвиненията да бъде прибавено и убийство по непредпазливост.Арестуваните бяха отведени при следователя в Солун под силна охрана. Не бяха допуснати телевизионни камери. Лицата на обвинените бяха покрити, за да не бъдат разпознати и да не изтече информация за тяхната самоличност.Властите в Солун се опасяват да не започнат протести или опити за лична разправа с тях или с техни близки. Гърците са шокирани от случая на жестока агресия, довела до смъртта на Бозаджийски.Информация в медиите, че бащата на единия от арестуваните е висш полицай, фокусира още повече вниманието към случая. От футболния клуб \"Арис\" дори наеха адвокат да следи развитието на следствието, тъй като се опасяват постът на бащата да не окаже влияние. Но юристи съобщават, че при такова тежко престъпление и наличност на записи от охранителни камери и свидетели е невъзможно да се търсят смекчаващи вината обстоятелства.", "date": "2020.01.09", "title": "Един от двамата нападатели на българина в Солун остава в ареста"}
{"url": "https://offnews.bg/sviat/iran-se-saglasi-da-predade-na-ukrajna-chernite-kutii-na-razbilia-se-719044.html", "text": "Както \"черните кутии\", които записват ключови данни за полетите, така и останките на пътниците трябва да бъдат предадени на украинските власти, заяви днес иранският министър на транспорта Мохамад Еслами, цитиран от ДПА.Вчера Иран отхвърли възможността да предаде \"черните кутии\" на Съединените щати и на производителя на самолета - американската компания \"Боинг\".Министърът на транспорта отхвърли спекулациите, че катастрофата е \"подозрителна\", съобщи иранската информационна агенция \"Исна\".Според него пътническият самолет Boeing 737 на украинските международни авиолинии не е бил свален. \"Самолетът се запали поради технически дефект и това е довело до катастрофата\", каза Еслами.Всички 176 пътници и екипаж на борда на пътническия самолет загинаха при катастрофата си в сряда, малко след излитането в поле близо до Техеран.Намерени са и двете \"черни кутии\", след което са разследвани от ирански авиационни експерти.Прокуратурата в Техеран потвърди, че останките на всички пътници са предадени на експертите по криминалистика.", "date": "2020.01.09", "title": "Иран се съгласи да предаде на Украйна 'черните кутии' на разбилия се самолет"}
{"url": "https://offnews.bg/politika/elena-joncheva-s-vaprosi-za-bezhantcite-i-es-kam-komisar-johanson-719052.html", "text": "Евродепутатът от Групата на социалистите и демократите в ЕП Елена Йончева се обърна към Комисаря по вътрешните работи и миграция Илва Йохансон Йохансон с въпроси относно степента на готовност на Европейския съюз да посрещне евентуална нова бежанска вълна. \"Следим с тревожност ситуацията в Иран и Ирак и се надяваме, че дипломатическите усилия на ЕС ще имат успех и ще доведат до деескалиране на напрежението в региона. Въпреки това, от гледна точка на ефективното управление на миграционните потоци, е важно да има предварително разработен план за действие\", отбеляза Йончева, цитирана от пресофиса си. И попита дали Европейската комисия разполага с необходимите инструменти, за да се избегне нова бежанска криза подобна на тази от 2015 г., когато стотици хиляди бежанци от Сирия се опитаха да потърсят убежище на територията на ЕС. Комисарят отговори, че в момента ЕС е по-подготвен да отговори на евентуална бежанска криза в сравнение с 2015 г., но са необходими и допълнителни инструменти, затова трябва да се работи бързо. Йохансон представи и някои от елементите на подготвяния от ЕК нов пакт за миграция. Пактът ще се основава на задължителна солидарност между държавите-членки на ЕС, засилено сътрудничество с трети страни и ефективен граничен контрол. В рамките на работната среща Елена Йончева обсъди с Комисаря и възможни бъдещи инициативи на европейско ниво за засилване на борбата с корупцията. Дискусията по тази тема ще продължи на двустранно ниво.Въпросите бяха зададени в рамките на организираната на 8.01.2020 г. от социалистите и демократите работна група в Комисията по граждански свободи, правосъдие и вътрешни работи на ЕП, на която бе поканен и Комисаря по вътрешните работи и миграция, Илва Йохансон.", "date": "2020.01.09", "title": "Елена Йончева с въпроси за бежанците и ЕС към комисар Йохансон"}
{"url": "https://offnews.bg/obshtestvo/v-pet-rajona-na-sofia-mrasen-vazduh-predupredi-stolichna-obshtina-719045.html", "text": "В пет района на София има замърсяване на въздуха с фини прахови частици, предупреди Столична община. В \"Младост\", Павлово\", \"Надежда\", \"Хиподрума\" и \"Дружба\" замърсяването е над допустимото. Най-висока степен на замърсяване се очаква в \"Хиподрума\" и средна в \"Павлово\", сочат От общината призовават гажданите да не ползват лични автомобили, а градски транспорт, както и да избягват отопление на твърдо гориво, когато е възможно. Екипи на Столичен инспекторат извършват проверки за източници на замърсяване на въздуха с прахови частици от строителни обекти, автосервизи, пунктове за смяна на гуми, площадки за изкупуване на отпадъци, цехове за производство на мебели, както и за горене на отпадъци на открито. От началото на годината до 8 януари са извършени 139 проверки, а само за последния месец на миналата година проверките са над 1000.От началото на новата година екипите са съставили 10 акта за установяване на нарушения, от тях 9 са за установяване на строителна техника със замърсена ходова част. Общо 5 глоби са наложени при проверки на автосервизи и пунктове за смяна на гуми, като за последната седмица са проверени 30 обекти.Тази седмица също над 300 автомобилни гуми, изхвърлени в района на Виетнамските общежития, са събрани и извозени до определените за този тип отпадък места. Извършени са проверки за чист външен вид на транспортните средства на фирмите, изпълняващи дейностите по почистване на града и са наложени 32 санкции. По сигнали на граждани са направени проверки за горене на отпадъци в частни имоти в районите Сердика, Овча купел, Красна поляна, Слатина, Триадица, Нови Искър, Лозенец.", "date": "2020.01.09", "title": "В пет района на София мръсен въздух, предупреди Столична община"}
{"url": "https://offnews.bg/obshtestvo/nad-80-ot-obazhdaniata-do-noi-sa-za-bolnichni-i-pensii-719070.html", "text": "Паричните обезщетения за временна неработоспособност и майчинство са най-честите теми, по които хората се обръщат за съвет или информация към Контактния център на Националния осигурителен институт (НОИ). Това показва статистика на институцията за тематичната структура на телефонните запитвания през 2019 г.От създаването си в средата на 2012 г. Контактният център на НОИ е обработил близо 1,3 милиона обаждания, само за миналата година те са 165 945. Повече от половината от тях (54%) са именно по въпроси, свързани с правото за получаване на парични обезщетения за временна неработоспособност и майчинство.Общо 31% от обажданията на единния телефонен номер 0700 14 802 се отнасят до пенсиите, други 10% касаят обезщетенията за безработица. Останалите 5% от запитванията са разпределени между други теми от компетентността на НОИ, като най-сериозен е интересът към електронните услуги на института и условията за ползване на паричната помощ за профилактика и рехабилитация.Статистиката показва още, че над 87% от търсещите информация по телефона го правят в лично качество, а едва 13% се обаждат като служебни лица. През 2019 г. чрез Контактния център на НОИ са подадени и 9 сигнала за злоупотреби с фондовете на държавното обществено осигуряване (ДОО).", "date": "2020.01.09", "title": "Над 80% от обажданията до НОИ са за болнични и пенсии"}
{"url": "https://offnews.bg/politika/borisov-za-ostavkata-na-neno-dimov-shte-go-raziskvame-v-koalitciata-719051.html", "text": "Ще го разискваме с коалиционните партньори.Така премиерът Бойко Борисов коментира евентуалната оставка на министъра на екологията Нено Димов, след като му бе припомнено обещанието му, че всеки министър ще си отива след съмнение за корупция.Борисов каза това след Консултативния съвет за национална сигурност при президента и малко след като стана ясно, че в Министерството на екологията в момента тече проверка на прокуратурата заради кризата с водата на Перник. По-рано пък бе съобщено, че разследващи екипи са влезли тази сутрин във ВиК Перник, а бившият областен управител и председател на женската организация на ГЕРБ Ирена Соколова е арестувана.Тези, които са пряко назначени от ГЕРБ, въобще не ги коментирам, добави Борисов. За да кажа, нека да има обвинителен акт, добави премиерът. Все пак сме правова държава и всеки е невинен до доказване на противното, добави премиерът. Борисов не отговори директно каква отговорност ще бъде търсена на бившия областен управител на Перник Ирена Соколова и бившият кмет на Перник Вяра Церовска.Нено Димов е от квотата на \"Обединени патриоти\" и по-точно на ВМРО.Нинова: Оставките на ресорните министри отдавна трябваше да са факт\"На първо четене, акцията на спецпрокуратурата в Перник и в Министерството на околната среда и водите ми изглежда като опит с локални мерки да се потуши една национална криза. Защото проблемът в Перник е само един от случаите, в които има безстопанственост, безотговорност по отношение на управлението на водните ресурси\", коментира лидерът на БСП Корнелия Нинова. \"Не чувам нищо да е направено по отношение на боклука, която е втората много важна тема, както и за чистотата на въздуха. Така че ще изчакаме, но проблемът е национален и политически - отговорността трябва да се носи на централно равнище. Оставките на ресорните министри отдавна трябваше да са факт, но нашият вот на недоверие е към правителството. Защото министрите са просто изпълнители на политическата воля на един модел на управление, който доведе до този резултат след 10 години управление на ГЕРБ\", каза още Нинова.Карадайъ: Може би е редно министрите да се отстранят„Ако премиерът е последователен в своите действия, докато текат разследванията, може би е редно временно да отстрани съответните министри, срещу които се води разследване“, каза лидерът на ДПС Мустафа Карадайъ. „Тези теми са притеснителни. Това, което се случва в Перник в XXI век, е притеснително“, каза лидерът на ДПС.На въпрос от далиДПС имат претенции към работата на министъра на околната среда и водите Нено Димов, Карадайъ отговори: „Имаме претенции към целия кабинет“.От коментара му стана ясно, че от партията му все още не са взели решение как ще гласуват на инициирания от левицата вот на недоверие, свързан с околната среда, който предстои да бъде внесен на 20 януари. ", "date": "2020.01.09", "title": "Борисов за оставката на Нено Димов: Ще го разискваме в коалицията"}
{"url": "https://offnews.bg/futbol/kiril-despodov-e-nomer-1-pri-napadatelite-v-shturm-gratc-719050.html", "text": "Футболист на България за 2018 година Кирил Десподов беше определен за най-добре представилия се нападател за отбора на Щурм Грац през есенния полусезон в австрийското първенство.Местното издание \"Sturmnetz.at\" направи обстоен анализ на представянето на всички играчи на отбора по отделните позиции.Оказа се, че Десподов е нападателят, който получава най-висока оценка - 2,29. В австрийската система оценките са между 1 и 6, като 1 е най-високата и съответно всичко под 4 е слаба оценка.\"\", се пише в материала на \"Sturmnetz.at\" за Десподов.", "date": "2020.01.09", "title": "Кирил Десподов e номер 1 при нападателите в Щурм Грац"}
{"url": "https://offnews.bg/obshtestvo/kapachki-za-badeshte-veche-sabirat-i-butilki-719069.html", "text": "Благотворителната инициатива 'Капачки за бъдеще' вече събира и бутилки, стана ясно от Фейсбук страницата на кампанията. \"От поне две години се опитваме да включим и бутилките, просто е много трудно\", заявява основателят на инициативата Лазар Радков.Според него бутилките заемат повече място и по-трудно се транспортират. В момента се водят преговори с различни партньори, за да може това да стане факт. \"Това, за което искам да призова хората, е винаги да мачкат бутилките, за да не заемат те толкова място\", добави Радков. Теглото на голяма пластмасова бутилка е около 25 грама, а на една капачка е 1 грам, което означава, че дори 1 от 20 души, които събират капачки, да започне да събира и бутилки, от това ще има полза за кампанията. Инициативата събира пластмасови капачки от години, като с парите от предаването им за рециклиране дарява кувьози на различни болници.Само за 2019 г. са закупени 19 кувьоза. В момента се обмисля предаването на събраните капачки да се организира четири пъти годишно, вместо два пъти, както бе досега. Организаторите апелират бутилките да не се режат, защото машините за рециклиране са конструирани така, че в тях да влизат цели бутилки. ", "date": "2020.01.09", "title": "'Капачки за бъдеще' вече събират и бутилки"}
{"url": "https://offnews.bg/futbol/hubchev-vsichko-drugo-osven-trofej-ne-se-broi-v-levski-tcska-ili-lu-719071.html", "text": "Треньорът на Левски Петър Хубчев сподели, че до два дни се надява отборът да се подсили с нови попълнения. Специалистът говори пред медиите преди началото на зимната подготовка на \"сините\". Хубчев си пожела всички в тима да са здрави и обяви, че за него е много важно себераздаването.\"\", каза Хубчев.", "date": "2020.01.09", "title": "Хубчев: Всичко друго освен трофей, не се брои в Левски, ЦСКА или Лудогорец"}
{"url": "https://offnews.bg/futbol/real-madrid-e-parviat-finalist-za-superkupata-na-ispania-719013.html", "text": "Реал Мадрид се класира за финала за Суперкупата на Испания, след като победи Валенсия с 3:1 в двубой, който се игра на стадион \"Крал Абдула Спортс Сити\" в Джеда (Саудитска Арабия).Футболистите на треньора Зинедин Зидан наложиха играта си и до края на първото полувреме вече имаха два гола аванс, като техни реализатори бяха Тони Кроос (16') и Иско (39').През вотрата част Лука Модрич (65') също се разписа и оформи класиката, а в добавеното време на двубоя Даниел Парехо (90+2') отбеляза почетното попадение за \"прилепите\" от дузпа.Така Реал се класира за финала на Суперкупата, която тази година е с нов формат и се провежда в Саудитска Арабия. \"Белия балет\" очаква победителя от двойката Барселона - Атлетико Мадрид, които ще се изправят един срещу друг в четвъртък от 21:00 часа българско време.Валенсия: Доменех, Вас, Гамейро (Черишев 70'), Гарай, Гая, Коклен (Собрино 83'), Кондогбия (Гонсалес 58'), Парехо, Габриел, Солер, ТоресТреньор: Алберт СеладесРеал Мадрид: Куртоа, Валверде, Варан, Иско, Йович (Мариано 83'), Каземиро, Карвахал, Кроос, Менди (Марсело 71'), Модрич (Родригес 77'), РамосТреньор: Зинедин Зидан", "date": "2020.01.09", "title": "Реал Мадрид е първият финалист за Суперкупата на Испания"}
{"url": "https://offnews.bg/zdrave/bezplatni-ultrazvukovi-izsledvania-za-riskovi-novorodeni-zapochvat-v-s-719040.html", "text": "Безплатни ултразвукови изследвания за рискови новородени ще се провеждат всяка последна събота на месеца в отделението по Неонатология на Болница Токуда. Прегледите са предназначени за недоносени деца до 1-годишна възраст и за рискови деца, родени на термин до 6-месечна възраст.Включените изследвания са ехография на нервна система (трансфонтанелна ехография) и на коремни органи. Първата дата е 25 януари. Необходимо е предварително записване на тел. 02/403 4000, *5544 или 02/403 4928.\"Превантивната програма има за цел да обхване повече преждевременно родени деца и такива, за които се е наложило интензивно лечение. Тя включва изследвания за най-честите усложнения, които развиват тези деца в областта на централната нервна система и отделителната система. Недоносените бебета имат най-голяма необходимост от редовно проследяване, защото много от тези късни усложнения, които те развиват, могат да бъдат успешно лекувани, когато са установени навреме\", споделя д-р Радка Масларска, началник на отделението по Неонатология на Аджибадем Сити Клиник Болница Токуда.Трансфонтанелната ехография е напълно безвреден неинвазивен метод, който може да даде ценна информация за състоянието на централната нервна система, развитието на мозъка - отсъствие или наличие на патологични проблеми като отоци, кръвоизливи и други аномалии и отклонения. Чрез ехографията на коремни органи се установява състоянието и развитието на вътрешните органи на бебето, като най-често срещаните проблеми засягат бъбреците и отделителната система. Препоръчително е ултразвуковите изследвания да бъдат извършени до 6 месеца за деца, родени на термин и до 1 година за недоносени бебета.Датите за провеждане на прегледите в първите месеци на годината са 25 януари и 29 февруари 2020 г. Не са необходими направления, но се препоръчва родителите да носят със себе си епикризи от предишни лечения и налична медицинска документация.", "date": "2020.01.09", "title": "Безплатни ултразвукови изследвания за рискови новородени започват в столицата"}
{"url": "https://offnews.bg/obshtestvo/stolichnite-kvartali-nadezhda-2-i-svoboda-shte-sa-bez-voda-dnes-718946.html", "text": "„Софийска вода” временно ще прекъсне водоснабдяването в части от столицата днес, съобщиха от дружеството.Във връзка с ремонт на уличен водопровод и подмяна на спирателни кранове на ул. „Република“ в жк. „Лев Толстой“, ул. „Николай Добрев“ в жк. „Надежда“ 2, бул. „Рожен“ в жк. „Свобода“ се налага спиране на водоподаването от 09:00 до 21:00 часа на жк. „Надежда“ 2 и жк. „Свобода“При продължителност на строително-ремонтните дейности над 12 часа ще бъде осигурено алтернативно водоснабдяване с водоноски на адрес: жк. „Свобода“ на ул. „Св. Николай Чудотворец“ до 15 ОДЗ; жк. „Надежда“ 2 на ул. „Йордан Хаджиконстантинов - Джинот“ до бл. 3.", "date": "2020.01.09", "title": "Столичните квартали Надежда 2 и Свобода ще са без вода днес"}
{"url": "https://offnews.bg/obshtestvo/chaka-ni-slanchev-den-s-temperaturi-mezhdu-5-i-10-719014.html", "text": "Днес ще бъде предимно слънчево с разкъсана висока облачност. Ще духа слаб западен вятър.Дневните температури ще се повишат и максималните ще бъдат между 5° и 10°, в София около 5°. Атмосферното налягане през деня ще се понижи, но ще остане по-високо от средното за месеца.Над Черноморието ще бъде слънчево. Ще духа слаб западен вятър. Максималните температури ще бъдат между 5° и 8°. Температурата на морската вода е 7°-10°. И над планините ще е слънчево. Ще духа умерен вятър от север-северозапад. Ще се затопли - максимална температура на височина 1200 метра – около 4°, на 2000 метра – около 0°.", "date": "2020.01.09", "title": "Чака ни слънчев ден с температури между 5 и 10"}
{"url": "https://offnews.bg/kultura/martina-apostolova-e-evropejska-izgriavashta-zvezda-na-berlinale-2020-719066.html", "text": "Програмата за млади актьорски таланти на European Film Promotion с гордост представя десет млади актьори и актриси пред филмовата индустрия, публиката и международната преса на 70-тия филмов фестивал в Берлин.Много трудно е било за журито да изберат 10 от 28-те номинации на изключителни европейски таланти. Първа в списъка е спомената Мартина Апостолова, която „пресъздава своята героиня с архетипна сила, поразяваща публиката навсякъде по света“ – за ролята си в „Ирина“ актрисата печели много награди, от Хонконг до Тбилиси. Ето какво добавя журито като аргумент за своя избор:„От нейните изпълнения струи дълбочина и невероятен усет за добрите и лошите моменти в човешкото съществуване. Талантът й разполага с безброй проявления – огорчение, яростно отчаяние, сърцераздирателна нежност… Благодарение на своята мъдрост и зрялост тя дарява на героите си автентичност и те се превръщат в универсални образи.“Мартина Апостолова учи актьорско майсторство в Нов български университет, София. Актрисата играе в повече от 20 постановки на съвременни пиеси в различни градове на България. Дебютът й в киното е с ролята на Ирина в едноименния филм на Надежда Косева – за това изпълнение Мартина получава осем награди „Най-добра актриса“ от различни международни филмови фестивали. Тя участва в няколко телевизионни продукции, както и в късометражния филм „Брак“ на Слава Дойчева и в пълнометражния „Lament for the Silent Fool“ на Димитър Кутманов.* * * Забележителните талантливи изпълнители, готови да се появят на международната филмова сцена, са избрани за 23-ти път от специално жури киноексперти. Ето кои са колегите на Мартина през 2020 година: Виктория Кармен Соне (Дания), Паару Ойа (Естония), Зита Ханрот (Франция), Леван Гелбакяни (Грузия), Йонас Даслер (Германия), Билал Уахиб (Нидерландия), Бартош Биелена (Полша), Жоана Рибейро (Португалия), Ела Румпф (Швейцария).Програмата „Европейски изгряващи звезди“ предлага уникална възможност за срещи с над 80 кастинг режисьори и продуценти, важни за да попаднат младите актьори и актриси в професионалната мрежа, която може да им осигури международна кариера. Кулминация на събитието е церемонията в Berlinale Palast на 24 февруари, когато всеки от тях ще получи своята награда EUROPEAN SHOOTING STARS. Инициативата е подкрепена финансово от Програма Творческа Европа – МЕДИА на Европейския съюз и националните филмови институти, членове на European Film Promotion.„Европейски изгряващи звезди“ е най-старата и ефективна пан-европейска инициатива за промотиране на талантливи млади актьори и актриси от континента. От първото издание през 1989 година до момента на Берлинале са представени 312 изгряващи звезди, като сред тях са имена като Кери Мълиган, Алба Рорвахер, носителката на „Оскар“ Алисия Викандер, Риз Ахмед, Мерван Кензари, Джордж МакКей, българите Весела Казакова и Иван Бърнев и др.Инициативата „Европейски изгряващи звезди“ 2020 е подкрепена от ИА „Национален филмов център“ – България, Датския филмов институт, Филмовия институт на Естония, Националния филмов център на Грузия, German Films, Института за кино и аудиовизия на Португалия, Полския филмов институт, SEE NL (Нидерландия), Swiss Films и UniFrance.", "date": "2020.01.09", "title": "Мартина Апостолова е  Европейска изгряваща звезда на Берлинале 2020"}
{"url": "https://offnews.bg/112/spetcaktcia-na-dans-i-mvr-i-v-ekoministerstvoto-zaradi-vodnata-kriza-v-719038.html", "text": "Служители на ДАНС и МВР провеждат спецакция в Министерството на околната среда и водите, съобщи главният прокурор Иван Гешев в Перник.„Води се досъдебно производство след акция на спецпрокуратурата в Перник, касаещи водната криза в града. Делото е под наблюдението на спецпрокуратурата. Действията се провеждат от следователи на спецпрокуратурата, съвместно с ДАНС и КПКОНПИ. В момента, освен в Перник, се провеждат и разследвания в Министерство на околната среда и водите. Там се извършва проверка от служители на ДАНС и МВР”, каза Гешев.По-късно стана ясно, че екоминистерството е разследвано и заради вноса на боклук от Италия.Подробна информация ще бъде дадена утре на специален брифинг на Спецпрокуратурата, допълни той. До края на деня ще има данни дали са задържани за 24 часа и дали са привлечени обвиняеми.Специализираната прокуратура, съвместно с МВР, ДАНС и КПКОНПИ, . Акцията е свързана с водната криза в града.Главният прокурор се е срещнал с кмета на Перник Станислав Владимиров, с когото са разговаряли за проблемите, свързани с водоподаването на града.", "date": "2020.01.09", "title": "Спецакция на ДАНС и МВР и в екоминистерството заради водната криза в Перник"}
{"url": "https://offnews.bg/evropa/nova-mobilizatcia-na-stachkata-vav-frantcia-zasiaga-obshtestvenia-tran-719016.html", "text": "Заради продължаващата национална стачка във Франция синдикалните организации са обявили ново мобилизиране от днес до 11 януари 2020 г., съобщиха от българското Министерството на външните работи. По информация на българското посолство в Париж стачните действия ще засегнат обществения транспорт, включително и полетите, както и училища, болници, рафинерии и бензиностанции.Авиокомпанията „Еър франс“ предупреждава, че има риск полетите на къси и на средни дестинации да бъдат анулирани, но уверява, че стачката няма да се отрази върху полетите на дълги разстояния. Превозвачът предлага безплатна замяна на полета при определени условия.Стачните действия ще засегнат и голяма част от обществения транспорт в страната – автобуси, метро и влакове.Синдикалните организации са призовали също така за блокиране на рафинериите във Франция, което е възможно да доведе до недостиг на гориво на бензиностанциите. Обявено е и провеждането на голяма манифестация в Париж на 11 януари 2020 г.Препоръчва се на българските граждани, пребиваващи във Франция или планиращи пътуване в страната, да се информират за актуалната обстановка, като имат предвид възможните затруднения и закъснения на обществения транспорт, както и анулиране на полетите от и за страната. При необходимост от съдействие българските граждани могат да се свържат с посолството ни в Париж на следните телефони: + 33 1 45 51 85 90 и +33 6 23 18 09 93.", "date": "2020.01.09", "title": "Нова мобилизация на стачката във Франция засяга обществения транспорт и спира полети"}
{"url": "https://offnews.bg/politika/prezidentat-svikva-izvanreden-konsultativen-savet-zaradi-konflikta-mez-719015.html", "text": "Президентът свиква извънредно заседание на Консултативния съвет за национална сигурност днес.Темата на извънредния съвет е \"Възможни рискове и заплахи за националната сигурност в контекста на усложнена среда на сигурност в Близкия изток\".На \"Дондуков\" 2 ще отидат представители на спецслужбите, парламента и правителството.КСНС ще заседава от 10.00 часа на „Дондуков“ 2.", "date": "2020.01.09", "title": "Президентът свиква извънреден консултативен съвет заради конфликта между САЩ и Иран"}
{"url": "https://offnews.bg/ikonomika/api-preduprezhdava-vnimavajte-na-13-ia-kilometar-na-magistrala-hemus-718892.html", "text": "Днес, от 10 ч. до 12:30 ч. на три пъти за около 5 минути ще бъде ограничено движението в двете посоки по автомагистрала „Хемус“ в 400-метров участък между 13-ти и 14-ти км. Трафикът се спира поради планов ремонт на електропроводи, извършвани от ЧЕЗ, съобщават от Агенция \"Пътна инфраструктура\" (АПИ).Преминаването в отсечката на АМ „Хемус“ ще бъде спряно в двете посоки за около 5 минути между 10 ч. и 10:30 ч., между 11 ч. и 11:30 ч. и между 12 ч. и 12:30 ч. През останалото време от 10 ч. до 12:30 ч. движението ще се осъществява в активните ленти на двете платна на АМ „Хемус“, а изпреварващите ленти ще бъдат затворени.Поради извършваните дейности скоростта на движение се ограничава до 30 км/ч в участъка от 11-ти до 14-ти км на АМ „Хемус“ в посока Ботевград и от 16-ти до 13-ти км в посока София.Необходимо е шофьорите да карат с повишено внимание, като спазват стриктно поставената сигнализация и указанията на „Пътна полиция“, подчертават от АПИ.", "date": "2020.01.09", "title": "АПИ предупреждава: Внимавайте на 13-ия километър на магистрала Хемус"}
{"url": "https://offnews.bg/ikonomika/bankite-prodalzhavat-da-vdigat-taksite-novi-povishenia-ot-sredata-na-718784.html", "text": "Повишаването на  продължава, очакват се такива и в средата на януари, както и от февруари, показа проверка на OFFNews.Увеличение предстои в Експресбанк, Първа инвестиционна банка (ПИБ/FiBank), Централна Кооперативна банка (ЦКБ), Българо-американска кредитна банка (БАКБ), Зираат банк и Интернешънъл Асет Банк.Попитахме всички тях какво го налага. Отговор получихме единствено от Експресбанк. В него се казва:\"Увеличения на такси се предприемат след извършване на анализ по отношение на себестойността както на всяка конкретна услуга, така и на съвкупност от услуги, т.е. приходите от предоставяни на клиентите услуги да са достатъчни за покриването на разходите за предоставянето им. Всяко увеличение на такси е продиктувано от нараснали оперативни разходи за банката, в т.ч. свързани с изпълнението на регулаторни изисквания и подобряване сигурността на банковите системи. Ценовата политика на Експресбанк е израз на приоритетите на банката – запазване конкурентно предимство в едни услуги (например банковите пакети START, SMART и Prestige) и увеличаване на таксите за други, които не развиват в достатъчна степен ползването на дигитални услуги. За клиентите-ползватели на банкови пакети, които представляват значителна част от общия брой клиенти, ще има единствено намаление за ползването на платежни услуги.\"Нетният банков доход от лихви в ЕКСПРЕСБАНК за 2018 г. е 164,279 млн. лева или 62% от общата печалба, от такси и комисиони – 56,370 млн. лева.  Таксите и комисионите в ЕКСПРЕСБАНК формират 22% от общия доход.Нито една от другите банки не отговори на въпросите ни. OFFNews публикува известните досега промени, очаквани от средата на януари и средата на февруари.От 15 януари 2020 г. се вдига таксата за поддръжка на разплащателна сметка от 1,79 лева на 2.30 лева.За поддържане на спестовна сметка, сметка \"Хоризонти\", сметка \"Нови хоризонти\", самоспестовна сметка нови клиенти, които досега не са използвали разплащателна сметка, месечната такса от 1,99 лв. се вдига на 2,50 лв. Клиентите в заварено положение, които преди увеличението имат разплащателна сметка, досега бяха освободени от такса. От средата на януари от тях също ще се удържат по 2,50 лв. на месец.С 0,05 лева се вдига таксата за кредитен превод в лева към сметка в \"Експресбанк\", през BankOn Web (с изкл. на превод между собствени сметки) и от 0,45 лева става 0,50 лева.Скача и таксата за кредитен превод в лева или превод към сметка към друга банка от 0,90 лева на 1 лев.За спешен превод в лева чрез системата РИНГС на над 100 хил. лева таксата ще бъде 13 лева вместо 12 лева.По-скъпо ще струват месечната поддръжка на банковите сметки и извлеченията на движението по тях в национална и чуждестранна валута. Цените се променят както следва:- разплащателни сметки без дебитна карта - от 2,60 лева става на 2,90 лева, а във валута - от 1,70 евро на 2 евро.- разплащателни сметки с дебитна карта - от 2,10 лева на 2,20 лева, а във валута - от 1,10 евро на 1,50 евро.За внасяне на суми в брой от титуляр по разплащателни сметки в рамките на деня над 3 000 лева/1 500 евро банката ще таксува 0,15% вместо досегашните 0,10%.Увеличение ще има и за внасяне на суми по спестовни сметки (в т.ч. Универсална спестовна сметка „CCB CLUB“, ЦКБ спестовна сметка, детски безсрочен депозит, спестовна сметка) в рамките на деня за частта над 3 000 лева/1 500 евро таксата се вдига от 0,10% на 0,15%.Двойно се вдига таксата при теглене в брой от разплащателни сметки без закриване на суми от 120.01 лв. до 2 000 лв./от 120.01 евро до 1 000 евро включително. От 1 лев тя става 2 лева и съответно от 0.50 евро става 1 евро. За суми над 2 000 лева/над 1 000 евро таксата от 1 лев плюс 0.3% става 2 лева плюс 0.4%.Увеличава се и таксата за теглене в брой от разплащателни сметки със закриване на суми до 2 000 лева/1000 евро включително от 1 лев на 2 лева съответно за евро от 0,50 евро става 1 евро. Таксата на сумите над 2 000 лева/1 000 евро скача от 1 лев плюс 0.3% на 2 лева плюс 0.4% или за валута - от 0.50 евро на 1 евро.Вътрешнобанковите преводи между сметки на двама клиенти наредени от сметка в банков офис ще струват не 1,50 лева, както е сега, а 2 лева.Скачат преводите към сметка при друга банка чрез БИСЕРА от 3.50 лева на 4 лева.Комисиона на директните дебити за иницииране на преводно нареждане към същата банка се повишава от 1,50 лева на 2 лева, но ако е към друга банка, таксата се увеличава от 3,50 на 4 лева. FiBank въвежда такса от 1 лев за теглене от банкомат на друга банка в България или в страни от Европейското икономическо пространство за Debit Mastеrcard PayPass и с 0,10 лева се вдига комисиона за V PAY и също става 1 лев.Промени има и в таксите за справка за баланс по платежна сметка на банкомат в България или в страни от ЕИП - от 0,20 лева тя става 0,30 лева.Банката въвежда и нова такса от 0,25% за превалутиране при плащане на ПОС или теглене от банкомат в България и чужбина.Тегленето на суми от банкомат на ПИБ в България с кредитна карта ще бъде с различна комисиона и от досегашните 3 лева плюс 1% от сумата става 5 лева и няма да се удържа процент.Когато теглим от банкомат на друга банка в България или в страни от ЕИП таксата става 6 лева вместо досегашните 5 лева плюс 1,5% от сумата.Теглене на пари в брой на ПОС-терминал в офис на банката в страната ще ни струва 6 лева вместо 3 лева плюс 1% от сумата.ИНТЕРНЕШЪНЪЛ АСЕТ БАНКПланира повишение на таксата за вътрешнобанков превод на хартиен носител - от 1,50 лева става 2 лева.Промяна има и в месечната такса за дебитните карти Maestro, като от 1,90 лева за основна услуга тя става 2,20 лева, а за допълнителна - от 0,95 лева се повишава на 1,10 лева.Тегленето от банкомат на банката с дебитна карта Maestro ще струва с 0,05 лева повече и ще стане 0,30 лева, но ако е от банкомат на друга банка, таксата ще вдига от 0,90 на 1,10 лева.Основната месечна такса за поддръжка на Debit MasterCard Paypass се променя от 1,90 лева на 2,20 лева, а допълнителната от 0,95 лева става 1,10 лева.При теглене на пари в брой от банкомат на банката от 0,25 лева таксата се вдига на 0,30 лева, а ако е от друг банкомат - от 1 лев става 1,10 лева. Планира се повишение на таксите за теглене в брой до 2000 лева/1,000 евро и от 2 лева/1 евро става 3 лева/2 евро.Увеличение ще има и за нареждане на директен дебит на хартиен носител - от 2,50 лева на 4 лева.От 10 февруари банката въвежда годишна такса за обслужване на дебитна карта в размер на 1 лев.Повишение има и в месечната такса за поддръжка на разплащателна сметка от 1 евро на 1,28 евро.Двойно скача таксата за откриване на разплащателна сметка без интернет банкиране и дебитна карта и става 4 евро.Комисиона за платежни нареждания чрез системата РИНГС в офис на банката ще стане 20 лева вместо 15 лева, както беше досега, а чрез интернет банкиране таксата ще се качи с 3 лева на 13 лева.Повече ще се плаща и за платежни нареждания чрез системата БИСЕРА - от 2 лева таксата става 4 лева.Изходящи преводи в евро към ЕИП от офис на банката ще струват 10,23 евро вместо 7,67 евро, а ако използваме интернет банкиране, таксата ще скочи от 5,11 евро на 6,65 евро.---------------------------------", "date": "2020.01.09", "title": "Банките продължават да вдигат таксите: нови повишения от средата на януари и през февруари"}
{"url": "https://offnews.bg/sviat/kolko-silna-e-iranskata-armia-718994.html", "text": "Страховете от Трета световна война след убийството на иранския генерал Касем Сюлеймани, който още приживе имаше статут на национален герой на ислямската република, се подновиха.В сряда Техеран удари с ракети американски военни обекти на територията на Ирак, а при атаките са загинали поне 80 военни от САЩ, твърди иранската телевизия. Както и че нито една от 15-те иранските ракети не е била прихваната от силите на САЩ.Колко силна е всъщност е силна иранската армия?Доклад на американското министерство на отбраната описва ракетните сили на страната като най-големите в Близкия изток, съдържащи главно ракети с малък и среден обсег на действие. В него се казва също така, че властите в Техеран тестват космическа технология за разработка на междуконтинентални ракети, които биха могли да отидат много по-далеч, отколкото \"Шахаб 3\" (2000 километра).Какво представлява системата за противоракетна отбрана Пейтриът?Ракетната програма с далечен обсег беше спряна от Иран като част от ядрената си сделка от 2015 г., но може да се възобнови, предвид несигурността около тази сделка.Дори и без такова въоръжение, много цели в Саудитска Арабия и целия Персийския залив попадат в обсега и на сегашните ракети с къс и среден обсег на Иран. Също и евентуални обекти в Израел.През май миналата година САЩ разположиха в Близкия изток система за противоракетна отбрана Пейтриът, тъй като напрежението с Иран ескалира. Предназначението й е да противодейства на балистични ракети, крилати ракети и модерни самолети.Колко голяма е армията на Иран?Според оценките на базирания във Великобритания тинк-танк Международен институт за стратегически изследвания числеността на иранските сили е 523 000 активни военнослужещи в различните родове войски.Това включва 350 000 в редовната армия и най-малко 150 000 в Ислямския революционен гвардейски корпус (IRGC).В военноморските сили на IRGC има още 20 000 служители. Тази група оперира с редица въоръжени патрулни лодки в пролива Хормуз, мястото на няколко конфронтации, включващи танкери плаващи под чуждестранен флаг през 2019 г.Доброволческите силиIRGC също контролира отряда Basij, доброволчески сили, които помагат за потушаване на вътрешни несъгласия. Числеността на това звено би могла да мобилизира стотици хиляди хора в кратък период от време, пише Би Би Си.IRGC е създаден преди 40 години за защита на ислямската система в Иран и реално в се превърнала в основна военна, политическа и икономическа сила. Въпреки че има по-малко войски от редовната армия, тя се счита за най-авторитетната военна сила в Иран.Операциите в чужбина?Силите на Ал Кудс, ръководени от генерал Сюлеймани, провеждат тайни операции в чужбина за IRGC и докладват директно на върховния лидер на Иран, аятолах Али Хаменей. Смята се, че числеността им е около 5000 души.Отделът е разположен в Сирия, където съветва военни елементи, лоялни към сирийския президент Башар Асад и въоръжава шиитските милиции, които се бият с тях. В Ирак тя подкрепи доминираните от шиитите паравоенни сили, която подпомогнаха разгрома на терористите от Ислямска държава.САЩ обаче твърдят, че силите на Ал Кудс имат по-широка роля, като осигуряват финансиране, обучение, оръжие и оборудване за организации, които Вашингтон определя като терористични групи в Близкия изток. Те включват движението Хизбула в Ливан и палестинския ислямски джихад.Икономическите проблеми и санкциите затрудняват вноса на оръжие в Иран, който е значително по-малък в сравнение с този на други страни в региона.Според данни на според Стокхолмския международен институт за изследване на мира стойността на вноса за отбрана на Иран между 2009 г. и 2018 г. е възлиза на едва 3,5% от вноса на Саудитска Арабия за същия период.Ислямската република внася оръжие основно от Русия, а също така и от Китай.Има ли Иран ядрено оръжие?В момента Иран няма програма за ядрено оръжие. Техеран вече е заявявал, че не иска такова. Иначе държавата има и необходимите елементи и знанията за създаването на атомни бомби.През 2015 г. правителството на САЩ при президента Обама прецени, че Иран се нуждае само от два до три месеца, за да произведе достатъчно ядрен материал, за да направи оръжие. Ядреното споразумение от същата година между Техеран и шестте световни сили - от което президентът Тръмп се оттегли през 2018 г. - въведе ограничения и международни проверки на ядрените дейности на Иран.Целта му беше да затрудни и забави разработването на материал за оръжие.След убийството на генерал Сюлеймани от американските сили, Иран заяви, че вече няма да бъде обвързан от спазването на тези ограничения. Но също така обяви и че ще продължи да си сътрудничи с Международната агенция за ядрена енергия.Въпреки годините санкции, Иран успя да разработи свои дронове.В Ирак иранските дронове се използват от 2016 г. в борбата срещу Ислямска държава. Техеран също е навлизал в израелското въздушно пространство с въоръжени дронове, оперирани от бази в Сирия.През юни 2019 г. Иран свали американски дрон за наблюдение, твърдейки, че е нарушил въздушното пространство над протока Хормуз.Другият аспект на иранската програма за дронове е готовността му да продаде или прехвърли технологията си на своите съюзници и пълномощници в региона, твърди военният и дипломатически кореспондент на Би Би Си Джонатан Маркус.През 2019 г. атаки с дрон и ракети повредиха две ключови саудитски петролни съоръжения. И САЩ, и Саудитска Арабия свързват тези нападения с Иран, въпреки че Техеран отрече всякакво участие и прехвърли отговорността върху бунтовниците в Йемен.Иран има ли кибер-възможности?След голяма кибератака през 2010 г. върху иранските ядрени съоръжения, Иран разшири собствената си киберпрограма.Смята се, че Ислямският революционен гвардейски корпус (IRGC) има свое хакерско звено, което се занимава с търговски и военен шпионаж.През 2012 г. САЩ обвиниха Иран за поредица от кибератаки срещу американски банки. В американски военен доклад от 2019 г. се казва, че Техеран също е провел кибер шпионаж на аерокосмическите компании, контрагенти по договори за отбрана, компании за енергийни и природни ресурси и телекомуникационни фирми.Също през 2019 г. Microsoft заяви, че хакерска група, която \"произхожда от Иран и е свързана с иранското правителство\", е била насочена към президентската кампания в САЩ и се е опитала да пробие сметките на американските правителствени служители.", "date": "2020.01.09", "title": "Колко силна е иранската армия?"}
{"url": "https://offnews.bg/temida/spetcaktcia-v-pernik-ivan-geshev-v-grada-719022.html", "text": "Акция провеждат в Перник Специализираната прокуратура, МВР, ДАНС и КПКОНПИ. Извършват действия по разследване, съобщиха от спецпрокуратурата, без да уточняват дали операцията е свързана с водната криза в града. На място е и главният прокурор Иван Гешев. По неофициална информация акцията се провежда в Областната управа и ВиК. ", "date": "2020.01.09", "title": "Спецакция в Перник, Иван Гешев в града"}
{"url": "https://offnews.bg/futbol/dinamo-kiev-ima-interes-kam-futbolist-na-levski-719024.html", "text": "Украинският гранд Динамо Киев има интерес към една от звездите на Левски в лицето на Паулиньо. Крилото на \"сините\" се е понравило с играта си в българския шампионат, пише \"Тема Спорт\".Киевчани се нуждаят от освежаване на състава, тъй като изостават на 16 точки от лидера в първенството и техен голям съперник Шахтьор Донецк.Паулиньо е част от списък за мащабна селекция в Динамо (Киев) тази зима, която да засили конкуренцията в отбора, пише Тема Спорт. 26-годишният бразилец има опит в ураинския футбол, след като преди да дойде на “Герена” игра за Заря (Луганск).Ако киевският гранд желае да привлече крилото на \"сините\", то ще трябва да плати сериозна сума за него. Причината е, че Паулиньо има действащ договор с Левски до 2021 година и желанието на столичани е да не се разделят с него, тъй като той е основен играч на отбора.През есенния полусезон бразилецът вкара 7 гола и подаде за още 3. При евентуална сделка Левски ще е на голяма печалба, тъй като крилото дойде като свободен агент в клуба. До момента бразилецът има изиграни 72 мача за “сините” във всички турнири, в които реализира 18 попадения.В полезрението на треньора на Динамо Алексей Михайличенко влизат още доста футболисти, така че е много рано да се говори за нещо повече.Украинците се интересуват и от играчи като Кевин Фоланд от Байер (Леверкузен), Виктор Осимен от Лил и Тайсон от Шахтьор (Донецк). Изданието споменава, че украинският гранд следи и ситуацията с крилото на Лудогорец Мавис Чибота, който пристигна при разградчани през миналата година, но за момента не може да си спечели титулярно място.", "date": "2020.01.09", "title": "Динамо (Киев) има интерес към футболист на Левски"}
{"url": "https://offnews.bg/sviat/tehnikata-predala-ukrainskia-samolet-katastrofiral-nad-iran-719017.html", "text": "Техническа неизправност е най-вероятната причина за катастрофата на украински пътнически самолет \"Боинг 737\" край Техеран, съобщи \"Ройтерс\", цитирана от БНР. часове след иранската атака срещу американски бази, но иранските власти бяха категорични, че катастрофата не става дума за тероризъм. Всички 176 души на борда загинаха.Причината самолетът да катастрофира малко след излитане е прегряване на единия от двигателите, пише \"Ройтерс\", като се позовава на източник в канадските служби за сигурност.По-голямата част от пътниците в самолета са пътували през Киев към Канада, каза премиерът на северноамериканската държава Джъстин Трюдо. \"Най-малко 63-ма души на борда са канадци, а 138 души са пътували за Канада\".Трюдо изказа съболезнования за загиналите и допълни, че страната му ще иска да участва в разследването на инцидента. Иран обяви, че няма да предаде черните кутии на падналия самолет на американската компания \"Боинг\".", "date": "2020.01.09", "title": "Техниката предала украинския самолет, катастрофирал над Иран"}
{"url": "https://offnews.bg/obshtestvo/snezhni-prespi-do-1-5-m-v-troianskia-prohod-tragnaha-snegorinite-sni-719047.html", "text": "Започна разчистването на Троянския проход. От снеговалежа и бурния вятър на места има преспи до метър и половина. Трафикът за всички превозни средства през най-високия старопланински проход е ограничен от 5 януари, за да се гарантира безопасността на шофьорите. Разчистването на пътното платно се извършва от специализирани машини - роторен снегорин, грейдери, багери и т. н. Целта е движението по второкласния път II-35 Троян – Кърнаре за превозните средства до 12 тона да бъде възстановено във възможно най-кратък срок. Очаква се това да стане за предстоящите почивни дни, съобщи АПИ. ", "date": "2020.01.09", "title": "Снежни преспи до 1,5 м в Троянския проход, тръгнаха снегорините (снимки)"}
{"url": "https://offnews.bg/sviat/mashtabna-evakuatcia-v-avstralia-sled-novo-ognishte-na-pozhari-719019.html", "text": "Властите в Австралия призоваха за поредната масова евакуация в гъсто населената югоизточна част на страната, след като горещото време се завърна и разпали нови огромни пожари, които застрашават няколко града и общности, предаде Ройтерс. \"Ако получите инструкции да напуснете, тогава трябва да напуснете\", заяви премиерът на щата Виктория Даниел Андрюс в телевизионен брифинг.Премиерът добави, че това е единственият начин да се гарантира безопасността на жителите.Според федералното правителство общо 27 души са загинали в пожарите досега.Пожарите са разпалили повече от 10,3 млн. хектара земя, като площта се равнява на тази на Южна Корея.Хиляди хора са останали без домове, а хиляди е трябвало да се евакуират многократно поради променливостта на пожарите, добави правителството на Австралия. Жителите на крайбрежния град Малакота на щата Виктория бяха посъветвани да се евакуират, след като в продължение на дни хиляди хора потърсиха спасение на брега на морето.\"Ако се евакуираме, къде да отидем?\", попита Марк Трегелас, който прекара Нова година на рампа с лодка, тъй като огънят унищожи голяма част от града му. Марк е един от около 1000 местни жители, които решиха да останат в града.Властите предупредиха, че огромните пожари, породени от високите температури, силните ветрове и тригодишната суша ще продължат, докато не завалят обилни валежи.Австралийската метеорологична агенция потвърди в четвъртък, че няма признаци за такива валежи през следващите месеци.", "date": "2020.01.09", "title": "Мащабна евакуация в Австралия след ново огнище на пожари"}
{"url": "https://offnews.bg/zdrave/pravitelstvena-bolnitca-vse-pak-shte-ima-zaplatite-na-meditcite-se-re-719025.html", "text": "Министерски съвет ще определя болницата, която ще оказва медицинска помощ на определена група от представителите на властта. Това се предлага с измененията в Закона за лечебните заведения, внесени в НС от МС. Правителствена болница отново ще има, въпреки че през януари 2019 г. депутатите гласуваха този статут на „Лозенец\" да бъде променен и тя да бъде преобразувана в търговско дружество.Според предложението МС ще определи държавното лечебно заведение, което ще оказва медицинска помощ и медицинско осигуряване при пътувания в страната и в чужбина на президента, вицепрезидента, председателя на Народното събрание, министър-председателя и главния прокурор. Избраната болница ще отговаря и за медицинското осигуряване на чуждестранни делегации при посещения в страната, както и за медицинското осигуряване на пленарните заседания на парламента.Обещаните в края на миналата година поправки, регламентиращи разходите за заплати на медиците като част от НРД, вече са внесени в парламента. В Закона за здравното осигуряване тях са заложени изисквания относно структурата на разходите за персонал. Националният рамков договор вече предвижда не по-малко от 50% от приходите на лечебното заведение да се разпределят за възнаграждения за персонала.С промени в Закона за лечебните заведения се предлага сестри, акушерки и лекарски асистенти да имат право да разкриват самостоятелни практики. Те обаче ще могат да извършват само дейности, които са назначени на пациента от лекар.Въвежда се изискване лечебните заведения, определени да проследяват терапиите с лекарства, да докладват ежедневно за ефекта от тях. Тази информация трябва да се изпраща до Националния съвет за цени и реимбурсиране на лекарствени продукти от лечебните заведения. За неизпълнение глобата е глоба в размер от 2500 до 5000 лв.Промените в Закона за трансплантациите на органи, тъкани и клетки предвиждат да се разреши кръстосаното донорство, с което се разширява кръга на потенциалните донори. Регламентира се и присаждането на матка.С други промени в съществуващите закони се създава възможност средствата от продажба на обособени части от лечебни заведения, с държавно или общинско участие, да могат да се използват за инвестиции, пряко свързани с предмета на дейност, или за погасяване на задължения към кредиторите. Регламентира се извършването на оценка за необходимостта от създаване на нови комплексни онкологични центрове, според потребностите на населението, както това е предвидено в момента при лечебните заведения за болнична помощ. ", "date": "2020.01.09", "title": "Правителствена болница все пак ще има, заплатите на медиците се регламентират в закон"}
{"url": "https://offnews.bg/politika/poptodorova-prenesla-dokazatelstvata-svarzvashti-siulejmani-s-atentat-719026.html", "text": "\"Още не знам дали Сюлеймани има връзка с атентата в Сарафово. Тогава пренесох физическите доказателства за съпричастие от Канада през Америка до тук.\"Това заяви вицепрезидентът на Асоциацията на Атлантическия договор и бивш посланик на България в САЩ Елена Поптодорова по Нова тв. Коментарът за покушението на Касем Сюлейамани и ситуацията в Близкия Изток бе направен малко преди започването на Консултативния съвет за национална сигурност при президента.„Историята на генерал Солеймани е много дълга. Това е един блестящ ум. Блестящ тактик, стратег, информиран и познаващ целия регион. Командващ няколко държави\", добави тя.През октомври м.г. е имало среща в Багдад, свикана от Сюлеймани, на която да се планират военни действия срещу обекти на САЩ, за да се провокира американска военна реакция. Поптодорова обясни, че от 12 г. Сюлеймани е бил под пряко наблюдение на САЩ и на Израел. Според Поптодорова апокалиптичните предупреждения от последните дни не са добр знак. \"Въпросът е (предупрежденията - бел.ред.) да бъдат оценени правилно и хладнокръвно. Според мен преки заплахи няма, това не е само лично мнение, то стъпва и на експертни оценки. Рискът е до толкова, доколкото настъпва пренареждане на целия регион там. Друг един риск е рискът от т.нар. „домашен тероризъм”. Тероризъм, който се изнася извън пределите на държавите. Имаме такива примери и в Америка, и в Европа”, допълни тя.Поптодорова каза още, че Европа не може да осигури собствена си защита от тази заплаха. \"Заплахата е реална и се случва през ден. Ту от Германия, ту от Франция пристигат съобщения за точно такива действия на самотни или организирани, но изнесени навън терористи”, посочи бившият ни първи дипломат в САЩ.", "date": "2020.01.09", "title": "Поптодорова пренесла доказателствата, свързващи Сюлеймани с атентата в Сарафово"}
{"url": "https://offnews.bg/ikonomika/naglost-iskat-taksa-ot-2-31-do-3-90-leva-samo-za-vlizane-v-taksito-719076.html", "text": "Таксиметровите шофьори настояват за по-високи тарифи.Председателят на Съюз „Такси“ Кирил Ризов подчерта пред БНР, че започва осма година, в която тарифите и таксите на жълтите коли в София не са коригирани.Според него сегашните минимални цени на превозите в столицата, които са 77 ст./км дневна тарифа и 88 ст./км през нощта са под себестойността на услугата, която била 1-1,10 лева на километър.Ризов е категоричен, че е крайно време тарифите да бъдат увеличени. Таксиметровият лидер предлага първотачалната такса да се вдичне драстично и да бъде три пъти по-висока от цената на километър.Какво означава това?В момента повечето жълти коли в София наистина возят на тарифи от 77 ст. на километър през деня, а първоначалната такса съвпада с първоначалната. Предложението на таксиджията Ризов реално означава с влизането на клиента в колата броячът на таксито да започва да върти от 2,31 лева. При такситата возещи на максимална дневна тарифа, която в София е 1,30/км, стартовата цена излиза 3,90 лева.По същата логика за нощните курсове първоначалната такса би трябвало да е още по-висока - между 2,70 лева и 4,80 лева.Пак според Ризов в момента такситата търсели решение на проблема от Министерството на транспорта, информационните технологии и съобщенията. Течали преговори.Измислен проблемНедоволството на таксиметровите шофьори от действащите тарифи в никакъв случай не е проблем на държавата (МТИТС) или Столична община. В София има определени минимални и максимални тарифи, които са в широки граници - от 77 ст./км до 1,30 лв./км през деня и от 88 ст./км до 1,60 лв./км през нощта. В тези диапазони всички цени са законни и всеки шофьор на жълта кола сам може да избере колко да струват услугите му. Проблемът обаче идва от страна на големите таксиметрови компании, които возят на минималните тарифи, за да не се стигне до отлив на клиентите им. А шофьорите са принудени да ползват стикерите им, тъй като търсенето на превозните услуги е основно в познатите и големи компании на пазара.Като цяло въпреки недоволството на шофьорите, те и при сегашните цени не се преуморяват от работа, а напротив. Все повече хора използват различни варианти за споделено пътуване като алтернатива на жълтите коли и специални онлайн приложения. ", "date": "2020.01.09", "title": "Наглост: Искат такса от 2,31 до 3,90 лева само за влизане в таксито"}
{"url": "https://offnews.bg/obshtestvo/petar-stojchev-proveriava-stroezha-na-uchilishten-basejn-s-fandakova-719082.html", "text": "Строителството на нов физкултурен салон и басейн на 30-то училище в кв. „Зона Б-5“ е на финала. Салонът ще е готов през март, а през новата учебна година ще заработи и басейнът. Това е знаково строителство, защото възстановяваме и строим отново съоръжения, които преди 30-ина години са били започнати и изоставени. Това каза кметът на София Йорданка Фандъкова по време на проверка на работата по възстановяване на плувния басейн и физкултурния салон на 30-то училище „Братя Миладинови“ в кв. „Зона Б-5“ в район „Възраждане“. На събитието присъства и световният шампион по плуване Петър Стойчев, който също насърчи учениците да се занимават със спорт. Фандъкова припомни, че \"за последните 10 години са построени 19 училищни сгради, в това число и 5 училищни басейна. Миналата година завършихме 7 училищни сгради, до момента строим още 2 и за тази година сме заложили още 4, в това число и два физкултурни салона\" – посочи Фандъкова.  подчерта Фандъкова.", "date": "2020.01.09", "title": "Петър Стойчев проверява строежа на училищен басейн с Фандъкова"}
{"url": "https://offnews.bg/sviat/teheran-spira-atakite-sreshtu-sasht-719018.html", "text": "Иран няма да предприема нови военни действия, ако няма агресия от страна на Съединените щати, обяви постоянният представител на Иран в ООН Маджид Тахт Раванчи, съобщи БНР.В писмо до генералния секретар на ООН и до Съвета за сигурност Раванчи пише, че страната му уважава изцяло независимостта, суверенитета, единството и териториалната цялост на Ирак.Обяснението дойде след протеста на Багдад пред посланика на Иран за ракетните удари по бази в Ирак, в които са настанени американски военни.Американският президент  Вашингтон да отговори с нови икономически мерки срещу Иран.А военният министър Марк Еспър каза, че 16-те ирански ракети не са поразили големи обекти в двете бази, а са уцелени паркинг, палатки и един хеликоптер. Напрежението обаче засили шефът на комитета на началник щабовете генерал Майк Майли, който заяви, че Техеран със сигурност е имал за цел сериозни щети и човешки жертви.", "date": "2020.01.09", "title": "Техеран спира атаките срещу САЩ"}
{"url": "https://offnews.bg/zimni/albert-popov-s-nov-silen-rezultat-za-svetovnata-kupa-719023.html", "text": "Алберт Попов постигна поредния си силен резултат в стартовете за Световната купа в алпийските си. Водещият ни състезател зае 18-о място в слалома на осветление в Мадона Ди Кампилио (Ит).Пред над 10 000 зрители на финала на пистата \"Каналоне Мирамонте\", сред които и легендата Алберто Томба, нашият ас бе 28-и в първия манш. Във втория обаче той бе неудържим и с 11-о време зае престижното 18-о място в крайното класиране.Във Вал Д'Изер през декември Попов бе 12-и в слалома за СК. С точките от днес той има вече 35 и е 28-и в генералното подреждане за малката световна купа в слалома. Следващите стартове за Попов ще са на 11-и и 12-и януари в Аделбоден (гиг.слалом и слалом).Победител в Мадона Ди Кампилио стана Даниел Юл (Швейц). За него това бе втора поредна победа в италианския курорт. Втори на 0,15 сек остана Хенрик Кристоферсен (Нор), а трети на 0,25 сек е Клеман Ноел (Фр).Вторият ни състезател в слалома за СК Камен Златков направи най-силния си манш от началато на сезона, но остана на 0,45 сек от влизане във финалното спускане. С карането си Камен показа, че формата му се развива по възходящ път и точките за Световната купа не са мираж.", "date": "2020.01.09", "title": "Алберт Попов с нов силен резултат за Световната купа"}
{"url": "https://offnews.bg/sviat/svetovnata-banka-balgaria-zabavia-rasta-na-ikonomikata-si-719020.html", "text": "Световната банка запазва без промяна прогнозата си за растежа на България през тази и следващите години. За 2019 г. се очакваше 3.6% ръст на икономиката. През тази година темпът на растеж на брутния вътрешен продукт (БВП) се очаква да се забави до 3% и да се стабилизира на 3.1% през 2021 и 2022 г., посочва се в доклад на СБ, цитиран от \"Инвестор\".Растежът на България е сред най-бързите от държавите в Източна Европа, Балканите и Централна Азия, които СБ наблюдава. От страните на полуострова единствено Косово се очертава с малко по-силен растеж. Икономиката на България се съизмерва с растежа на икономиките на Полша, Унгария, Албания, Молдова, Северна Македония, Румъния.Най-бърз растеж се очаква да постигнат икономиките от Централна Азия, както и Армения и Грузия, които влизат в групата на страните от Източна Европа.Средният растеж в региона на Източна Европа и Централна Азия се забавя до 2% през 2019 г. заради рязкото забавяне на турската икономика и Русия, оценява банката. Очертава се продължително отслабване на ръста на износа на страните от региона на фона на по-бавните инвестиции в производството и отслабеното търсене.За 2020 г. Световната банка прогнозира средният растеж на страните в региона да достигне 2.6% на фона на стабилизирането на цените на суровините, очакваното възстановяване в Турция и Русия и растежа в еврозоната.Слаб растеж и бавно възстановяване Очакванията на Световната банка за глобалния растеж са за минимален ръст до 2.5% през 2020 г. заради постепенното възстановяване на инвестициите и търговията от значителната слабост през миналата година.Остават обаче повечето рискове пред глобалната икономика, предупреждава институцията.Очаква се растежът сред развитите икономики като група да спадне до 1.4% през 2020 г. отчасти поради продължаващата криза в индустриалния сектор. Растежът на развиващите се пазари и икономики ще се ускори до 4.1%, но това ще се дължи на добрите резултати на само няколко страни. Според прогнозата около една трета от развиващите се пазарни и развиващи се икономики през тази година ще се забавят поради по-слабия от очакваното износ и инвестиции.За САЩ Световната банка очаква забавяне на ръста на БВП до 1.8% през тази година, което отразява негативното въздействие от по-ранните повишения на лихвите и несигурността.Предвижда се растежът на еврозоната да се понижи до средно 1% през 2020 г. при слаба индустриална активност.Рисковете пред световната икономика включват повторно ескалиране на търговското напрежение и несигурността на търговската политика, по-рязък от очакваното спад на големите икономики, финансови сътресения в развиващите се пазари. Дори и ако възстановяването на развиващите се страни се осъществи според очакванията, растежът на глава от населението ще остане доста под средните дългосрочни нива и нивата, необходими за постигане на целите за намаляване на бедността, заключава институцията.", "date": "2020.01.09", "title": "Световната банка: България забавя ръста на икономиката си"}
{"url": "https://offnews.bg/volejbol/germania-slozhi-kraj-na-olimpijskata-ni-mechta-719106.html", "text": "Националите ни по волейбол загубиха от Германия с 1:3 гейма в полуфиналите на олимпийската квалификация в Берлин. Така олимпийската мечта на Цветан Соколов и компания умря, но нашите момчета няма от какво да се срамуват, тъй като се представиха много достойно, след като постигнаха три победи по пътя си към полуфиналите. Срещу Германия българите също играха добре на моменти, но напрежението и умората явно натежа на нашия отбор.В първия гейм Германия натрупа аванс в началото и не го изпусна до края. Предимството на Бундестима беше в началния удар, а в решителните моменти опитният Георг Грозер правеше разликата.Втория гейм тръгна по същия сценарий, но след второто техническо прекъсване се стигна до намаляване на разликата до 1 точка, но в крайна сметка Германия затвори гейма в своя полза и се приближи до крайния успех. В третата част играта тръгна точка за точка, като в края България поведе с 20:18 и даде заявка, че няма да се предаде без бой. Аут на германците увеличи аванса ни, а след атака през центъра на капитана ни Виктор Йосифов резултатът стана 22:18. С нова добра изява на Йосифов стигнахме до геймбол при 24:20.Блокаут след атака на Цветан Соколов вкара мача в четвърти гейм. Той започна оспорвано, но в средата на гейма Германия дръпна и направи аванс от 3 точки при 14:11, който беше стопен до 14:15. Грешка на Тодор Скримов обаче позволи на Германия да поведе отново с 2 точки, която се запази въпреки самоотвержената игра в защита при последвалото разиграване.Хитра игра на Соколов отново ни приближи в резултата. Последва бомба от сервис на Мартин Атанасов, който затрудни максимално германците, а след това Соколов изравни резултата при 17:17. За съжаление Германия отново се откъсна в резултата и при 22:19 вече предвкусваше крайния успех.Поредица от грешки на сервис и от двете страни на мрежата отдалечи момента, но неизбежното все пак настъпи. Така Германия ще се бори утре за единствената квота за Токио 2020, а съперник ще им бъде отборът на Франция, победил в първия полуфинал днес Словения.България - Германия 1:3 (-20, - 23, 20, -23)", "date": "2020.01.09", "title": "Германия сложи край на олимпийската ни мечта"}
{"url": "https://offnews.bg/lajfstajl/dzhastan-bijbar-se-bori-s-lajmska-bolest-719021.html", "text": "Една от най-големите звезди в музикалния бранш - Джъстин Бийбър, сподели, че се бори с тежка форма на лаймска болест.Певецът е бил диагностициран и с мононуклеоза в хронична форма, а двете заболявания са засегнали сериозно кожата, мозъчната му дейност, тонуса и здравето му като цяло.Бийбър ще разкаже за преживяното в документален филм, който скоро ще пусне в Youtube.Той води битката в продължение на няколко години, но днес тя е спечелена, сподели още Бийбър в профила си в Инстаграм.Лаймската болест е инфекциозно заболяване, предавано чрез ухапване от кърлеж. Болестта включва множество симптоми и се лекува успешно с антибиотици. Оставена без лечение обаче, тя може да има сериозни последици върху здравето.Хроничната мононуклеоза пък е рядка форма на болестта мононуклеоза - вирусно инфекциозно заболяване.", "date": "2020.01.09", "title": "Джъстън Бийбър се бори с лаймска болест"}
{"url": "https://offnews.bg/sviat/kanada-iranska-raketa-razbi-ukrainskia-samolet-iskame-otgovori-719103.html", "text": "Канадският премиер Джъстин Трюдо обвини Иран за инцидента с украинския „Боинг“.„Ние разполагаме с данни от много източници за това, че самолетът бе взривен от иранска ракета. Това беше направено по грешка“, заяви Трюдо, цитиран от Би Би Си.В жестоката катастрофа загинаха и 63 граждани на Канада.Той подчерта, че Канада изисква отговори на въпросите, предизвикани от инцидента и че правителството ще се успокои едва, когато ги получи. Премиерът призова за широко мащабно разследване.По-рано американски медии се позоваха на източници в Пентагона, както и на такива от разузнавателните служби на САЩ и Ирак, и съобщиха, че украинският самолет е бил по грешка ударен от иранска ракета на противовъздушната отбрана.Според източници на Си Би Ес от разузнаването на САЩ, радарите са регистрирали инфрачервени следи от два ракетни пуска, след които е фиксирана експлозията.„Нюзуик“ цитира представители на Пентагона и високопоставени разузнавачи, според които украинският „Боинг“ 737-800 е поразен от руска ракета „Тор“.Подозирам, че е възможно някой да е извършил грешка, заяви президентът Доналд Тръмп.Иран отхвърли версията на Украйна, че ракета е свалила самолета. Инцидентът стана часове след иранския ракетен удар по две американски военни бази в Ирак.", "date": "2020.01.09", "title": "Канада: Иранска ракета разби украинския самолет, искаме отговори"}
{"url": "https://offnews.bg/futbol/madridsko-derbi-na-finala-za-superkupata-na-ispania-719107.html", "text": "Атлетико Мадрид победи Барселона с 3:2 в много драматична среща на стадион \"Крал Абдула Спортс Сити\" и се класира за финала на Суперкупата на Испания. В неделя \"дюшекчиите\" ще се изправят срещу градския съперник Реал Мадрид в мач за трофея.След първото полувреме, в което нямаше голове, последва истинска буря през втората част. Коке (46') даде аванс за Атлетико, а Лионел Меси (51') и Антоан Гризман (63') направиха обрат.След намеса на ВАР две попадения на каталунците бяха отменени - едното заради игра с ръка на Меси, а второто - заради засада. В края на срещата Алваро Мората (81') и Анхел Корея (87') пуснаха бомбата на \"Крал Абдула Спортс Сити\" и оформиха крайния резултат.Атлетико и Реал ще излъчат новия носител на Суперкупата в неделя от 20:00 часа българско време.Барселона: Нето, Роберто, Пике, Юмтити, Алба, Видал, Бускетс (Ракитич 86'), Де Йонг (Фати 88'), Гризман, Меси, СуаресТреньор: Ернесто ВалвердеАтлетико Мадрид: Облак, Трипиър, Фелипе, Савич, Лоди (Витоло 67'), Томас, Саул, Ерера (Коке 46' - Йоренте 72'), Кореа, Жоао, МоратаТреньор: Диего Симеоне", "date": "2020.01.09", "title": "Мадридско дерби на финала за Суперкупата на Испания"}
{"url": "https://offnews.bg/sviat/sasht-i-iran-uvelichavat-voennoto-si-prisastvie-v-siria-719105.html", "text": "Техеран укрепва групировките си, воюващи на страната на режима на Башар Асад в сирийската провинция Дейр-ез-Зор е започна да вербува наемници от средите на местните жители след убийството на генерал Касем Сюлеймани.В отговор на тази подготовка САЩ започнаха да прехвърлят подкрепления в района от базата си в Хасека, предаде Анадолската агенция.През последните три дни командирите на проиранските групировки завербуваха в тази провинция 2 500 местни араби с обещанието да им плащат по 160 000 сирийски лири на месец. Вербуването на наемници сред местните араби е първата стъпка на Техеран на територията на Сирия.Но в същото време след гибелта на Сюлеймани те, както и преди, използват мюсюлманите-шиити от Пакистан и Афганистан в конфликтните зони в Близкия Изток. Впоследствие бригадите „Фатимиюн“ от състава на иранския Корпус на стражите на Ислямската революция започнаха да пребазират афгански бойци в района Шамия в провинция Дейр-ез-Зор.Периодично в региона избухват боеве между проиранските групировки и малките групи от терористите на Ислямска държава.Активисти и членове на регионалните съвети планират протестна демонстрация против присъствието на проиранските групировки и армията на Асад. Мирната акция е предвидена за следващия петък под лозунга „Няма мир и стабилност в региона, докато присъстват режимът на Асад и Иран“.", "date": "2020.01.09", "title": "САЩ и Иран увеличават военното си присъствие в Сирия"}
{"url": "https://offnews.bg/futbol/v-ludogoretc-chakat-nov-futbolist-719027.html", "text": "Изпълнителният директор на Лудогорец Ангел Петричев сподели, че в клуба се работи по привличането на нов футболист през зимата. Той говори преди заминаването на българския шампион за Турция, където \"орлите\" ще проведат подготовката си.\"Аз лично имам много сериозни надежди Павел Върба да успее и вярвам в това. Стискаме му палци и се надяваме да изпълни поставените цели. Доста футболисти ще бъдат спрягани за Лудогорец, но не вярвайте на всичко.Когато има нещо официално, ще го обявим. Продажбата на играч може да стане светкавично, а по отношение на входящите трансфери – работим по това, което имаме предвид.Не съм разговарял с футболистите, но лично аз съм впечатлен от работата на Павел Върба. Това е човек с много сериозен опит и това се разбира веднага. Прекалено рано е обаче да даваме оценки. Той има достатъчно време пред себе си, за да разгърне своя потенциал. Надявам се, че работата му ще даде резултати в шампионата\", заяви Петричев.", "date": "2020.01.09", "title": "В Лудогорец чакат нов футболист"}
{"url": "https://offnews.bg/futbol/strahil-popov-razpali-transferna-vojna-719028.html", "text": "Трансферна война се заформя около българския защитник Страхил Попов. Левият бек и още от основните футболисти на Касъмпаша ще бъдат освободени от президента Тургай Джинер.Към национала има интерес от страна на родните Левски, ЦСКА и Лудогорец, както и от редица турски клубове.Изданието \"hataymahallihaber\" дори твърди, че 29-годишният бранител е сигурно ново попълнение на устремилия се към промоция в Суперлигата Хатайспор. Тимът от Южна Турция е лидер в Първа лига и има сериозни амбиции за място в елита.Поради тази причина шефовете на клуба искат да подсилят отбора с няколко сериозни имена.Медията пише още, че церемонията по представянето на Страхил Попов като футболист на Хатайспор ще се състои в следващите няколко дни.", "date": "2020.01.09", "title": "Страхил Попов разпали трансферна война"}
