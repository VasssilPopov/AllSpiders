{"url": "https://offnews.bg/politika/pregovorite-es-makedonia-zapochvat-naj-rano-prez-iuni-2019-ta-683338.html", "text": "Под председателството на вицепремиера и министър на външните работи Екатерина Захариева държавите членки на ЕС постигнаха компромис в Съвета “Общи въпроси” и дадоха зелена светлина за бъдещите преговори за присъединяване с Република Македония и Република Албания, съобщиха от пресцентъра на МВнР.“Съветът се съгласи да приеме положително напредъка и да отвори пътя за започване през юни 2019 година на преговори за присъединяване”, бе записано в заключенията на Съвета. Решението ще зависи от изпълнението на националните процедури в парламентите на двете страни, от одобрението на Европейския съвет.Това трябва да бъде последвано от първите междуправителствени конференции до края на 2019 година в зависимост от постигнатото.Днешното решение на европейските министри бе взето на последното заседание на Съвета на ЕС в рамките на българското председателство.", "date": "2018.06.26", "title": "Преговорите ЕС-Македония започват най-рано през юни 2019-та"}
{"url": "https://offnews.bg/sviat/sad-udalzhi-s-godina-izpitatelnia-srok-na-navalni-683319.html", "text": "Московски съд удължи изпитателния срок на опозиционера Алексей Навални, който получи петгодишна условна присъда за незаконно присвояване на средства. Условната присъда му попречи да се кандидатира за президент на изборите през март. Изпитателният срок на Навални трябваше да приключи през лятото, но беше удължен до 8 юли 2019 г.Искането за удължаването на изпитателния му срок е дошло след ареста му за организиране на протеста \"Той не ни е цар\" дни преди руският президент Владимир Путин да поеме отново официално поста. Искането е подадено от Федералната служба за изпълнение на наказанията, като е мотивирано с това, че Навални има три нарушения на закона, за които е привлечен по административна отговорност, без да уточнява какви са тези нарушения. Това не е първото искане на Службата за удължаване на изпитателния срок на Навални, но досега съдът ги е отхвърлял. Алексей Навални обяви, че ще обжалва решението.Удължаването на изпитателния срок е проблем, тъй като след това ФСИН може да внесе искане и за промяна на условната на присъда на Навални на затвор, обясни адвокатът му пред Би Би Си.Освен това промяната може да се отрази на възможността на Навални да се кандидатира и на следващите избори за президент. ", "date": "2018.06.26", "title": "Съд удължи с година изпитателния срок на Навални"}
{"url": "https://offnews.bg/obshtestvo/kanarite-ot-sofijskia-bedrok-bili-obshtinski-dokarali-gi-ot-kariera-v-683312.html", "text": "Скалните късове по столичната улица \"Незабравка\" в кватрал Изток са добити от кариерата в Балша. Около 300 камъка спират паркирането в Борисовата градина, заяви за OFFNews Димитър Данчев, шеф на Зелена система в Столична община. Канарите, които си спечелиха името Бедрок, струват около 10 000 лева, уточни Данчев. Идеята камъни вместо колчета срещу паркирането не е нова за столицата - използвана е за първи път в Западен парк срещу ул. \"Суходолска\" и \"Западна\", за да спрат набезите на коли и каруци с незаконно отсечени дървета. Скални късове засега няма да се поставят на други места в София, каза още Данчев.Срещу канарите на \"Незабравка\" ще се садят още дървета, за да пресекат мераците за неправилно паркиране. ", "date": "2018.06.26", "title": "Канарите от Софийския бедрок били общински, докарали ги от кариера в Балша"}
{"url": "https://offnews.bg/medii/nova-tv-spriahme-predavaneto-na-milen-tcvetkov-zashtoto-ne-otgovaria-683316.html", "text": "\"Планираният епизод от 25 юни 2018 г. на „Часът на Милен Цветков”, късното шоу на NOVA, не бе излъчен, защото не отговаря на стандартите на телевизията за обективност, истинност и баланс на гледните точки във всички предавания.\"Това отговориха от Нова телевизия в отговор на запитване на OFFNews за сваления епизод на предаването. В излъчените анонси за предаването една от темите бе \"Какво накара премиера Борисов да се възмути от фалшивата новина, че е станал собственик на гръцки остров?\" Впоследствие на мястото на актуалния епизод бе пуснат запис на старо предаване.\"Високите изисквания към работата на журналистите са гаранция за качество, на което NOVA държи без изключение. Нова Броудкастинг Груп подкрепя и ще продължи да отстоява в своята дейност редакционната си независимост, съобразена със закона, етичните и морални норми, и добрите професионални практики\", допълват от медията.", "date": "2018.06.26", "title": "Нова тв: Спряхме предаването на Милен Цветков, защото не отговаряше на стандартите за обективност"}
{"url": "https://offnews.bg/112/petima-postradaha-pri-katastrofa-kraj-dobrinishte-683317.html", "text": "Петима души са пострадали при катастрофа между автобус и микробус в района на Добринище.Пътят за Гоце Делчев е временно затворен, обходът е през Елешница, съобщиха от МВР.Сигналът за пътнотранспортното произшествие е получен около 14:55 часа днес.По първоначална информация от удара са пострадали петима души, които са отведени в болнични заведения.На място са полицейски и пожарни екипи. Районът е отцепен, извършва се оглед.", "date": "2018.06.26", "title": "Петима пострадаха при катастрофа край Добринище"}
{"url": "https://offnews.bg/obshtestvo/podkrepa-a-ne-nakazanie-po-efektivniat-nachin-za-borba-s-narkotitcit-683307.html", "text": "В Световния ден за борба с наркотиците – 26 юни, фондация за четвърта поредна година участва в глобалната застъпническа , която в международен етап стартира през 2013 г.Инициативата цели постигането на по-добри политики по отношение на наркотиците, като се фокусира върху общественото здраве и човешките права, върху подкрепата, а не върху наказанието.Кой застава зад кампанията?Стотици експерти и доброволци от 106 държави, които десетки години работят по темата, разбират, че щетите, причинени от войната срещу наркотиците, не могат повече да бъдат пренебрегвани. Техният апел е да се загърбят политиките, които не дават резултати, да се игнорират идеологиите и предразсъдъците. Опитът и практиката им показват, че е време на преден план да застанат здравето и благосъстоянието, подкрепа към засегнатите хора, техните семейства и общности. За целта организациите, подкрепящи инициативата, насочват усилия към реформа в политиката по наркотиците и законодателни промени, които да облекчат процеса по намаляване на вредите сред употребяващите и за въвеждане на политики за подкрепа, а не основани приоритетно на наказания.Над 30 000 българи се борят с наркотичната зависимостПоне 2000 от тях живеят в затвор, защото затворът е единственото решение, което нашето общество им предлага. Криминализацията на хората, употребяващи наркотици, и липсата на достъпни програми за лечение затварят порочния кръг „наркотици-престъпления“.Поради високото ниво на рецидивизъм на дребни престъпления при употребяващите наркотици, в Европейския съюз е разпространена практиката на алтернативи на наказанията, в това число избор на лечение и психосоциална рехабилитация.Поне 19 страни в Европа са приели лечението като алтернатива на затвора – Чехия, Белгия, Дания, Германия, Естония, Гърция, Испания, Франция, Латвия, Литва, Люксембург, Холандия, Португалия, Румъния, Словения, Швеция, Великобритания, Хърватия, Норвегия.В България подобна алтернатива липсва, а възможностите за лечение и психосоциална рехабилитация на зависимите извън и вътре в затвора са крайно недостатъчни.Въвеждането на повече алтернативи на лишаването от свобода за зависимите хора, в това число психосоциална рехабилитация и пробация, се препоръчва в Европейската стратегия по наркотиците и план за действие. Такива мерки могат да намалят криминалния рецидивизъм, да облекчат препълнените затвори и да дадат шанс за здрав и достоен живот на зависимите хора.Как може да подкрепите кампанията?Целта на Световния ден за действие е да се проведат силни локални инициативи.Всеки може да избира по какъв начин да се и как да подкрепи идеята. Решенията зависят от регионалния контекст и преценката на експертите и доброволците, кое е работещо в техните условия и каква инициатива би имала силно и работещо въздействие.Броят на хората, въвлечени в кампанията, може да варира между 10 и 20, като може да надхвърли 100 в големите градове.Важното е всяка една инициатива да привлече обществено внимание и разбиране към работещите начини за решаване или намаляване на проблема.", "date": "2018.06.26", "title": "Подкрепа, а не наказание: по-ефективният начин за борба с наркотиците (видео)"}
{"url": "https://offnews.bg/zdrave/invalid-sasipa-ot-kritiki-bivshia-zdraven-ministar-desi-atanasova-vid-683310.html", "text": "Народният представител от ГЕРБ и бивш здравен министър Десислава Атанасова бе подложена на унищожителна критика от инвалид пред Народното събрание.Сценката бе излъчена в предаването \"Евродиков\" по телевизия Евроком.Тв водещият Сашо Диков този път бе в необичайната роля на мълчалив свидетел на случващото се, а човекът с изкуствен крак съсипа от критики управлението на ГЕРБ и покани Атанасова да се качи с него в тролея, за да чуе какво мислят хората за тях. Инвалидът поиска от герберката да изчисли по колко пари му се падат на ден, а Атанасова се опита да му опонира с аргумента, че явно му стигат за цигари (б. ред. - човекът бе с цигара).Атанасова се опита да обясни, че такива били възможностите на държавата, а човекът ѝ обясни, че възможностите са такива защото \"изгонихте младите хора на държавата\".Целият развовор вижте във видеото: ", "date": "2018.06.26", "title": "Инвалид съсипа от критики бившия здравен министър Деси Атанасова (видео)"}
{"url": "https://offnews.bg/politika/pargov-sos-shte-glasuva-dokladi-s-neverni-danni-da-se-prerabotiat-683321.html", "text": "Първите три точки с доклади от дневния ред на предстоящата сесия на Столичния общински съвет в четвъртък, внесени от кмета Йорданка Фандъкова, трябва да бъдат отложени и напълно преработени. За това настоява лидерът на БСП - София и председател на групата на социалистите в СОС Калоян Паргов. Става въпрос за докладите, свързани с Плана за действие за устойчиво енергийно развитие на Столична община 2012-2020 г., с Плана за действие по енергийна ефективност (ПДЕЕ) за периода 2017-2019 г. и с Програмата за насърчаване използването на енергия на възобновяеми източници и биогорива (ПНИЕВИБ) за периода 2017-2019 г.\"Двата плана и програмата трябва да бъдат напълно преработени и актуализирани, категоричен е Калоян Паргов. - В представения План за действие по енергийна ефективност не са спазени изискванията на чл. 12, ал. 2 от Закона за енергийната ефективност, както и не са изпълнени Указанията за подготовка на Планове за действие по енергийна ефективност, дадени от Агенцията за устойчиво енергийно развитие. Липсват верни анализи и прогнози, основани на максимално точна и актуална целева информация по направления промишленост, икономика, сгради, климат, екология, електропотребление, транспорт, услуги и т.н. Липсват също така обобщени данни от енергийни обследвания, изпълнени мерки за енергийна ефективност, реализирани енергийни спестявания и оценки за общински обекти и предприятия, задължени лица по Закона за енергийната ефективност. Няма информация за наличните горивни и климатични системи, които са собственост на Столична община и на общинските дружества. Липсва и актуална визия за оптимизацията им. Дадена е оскъдна, неактуална и разхвърляна информация. Освен това данните от Плана не кореспондират с информацията, вписана в Програмата за насърчаване използването на енергия от възобновяеми източници и биогорива. Учудващо е как без приет План за действие по енергийна ефективност са подготвяни и предавани в Агенцията за устойчиво енергийно развитие верни и актуални отчети по реда на Закона за енергийната ефективност\", твърди Паргов. Лидерът на БСП - София припомни, че Планът за действие за устойчиво енергийно развитие на Столична община 2012-2020 г. беше приет след сериозен дебат между политическите сили през 2013 година. \"Столичният общински съвет го прие под условие за спешна преработка, тъй като Столична община имаше ангажименти към Конвента на кметовете в Брюксел и беше поставен срок. БСП тогава изпрати предложение до ресорния заместник-кмет Савина Савина за създаване на работна група във връзка с належащата преработка на Плана, къй като в него имаше стари и некоректни данни и грешни постановки, обясни той. - Този План, който е предложен в момента да бъде гласуван, трябва да бъде актуализиран и да бъде синхронизиран с Плана за действие по енергийна ефективност и с Програмата за насърчаване използването на енергия от възобновяеми източници и биогорива\".Във внесената за гласуване от СОС Програма за насърчаване използването на енергия на възобновяеми и биогорива пък има несъответствия с изискванията за съдържание и обхват, разписани в чл. 10, ал. 1 от Закона за енергията от възобновяеми източници, каза Калоян Паргов.\"Няма актуална и надеждна информация за възобновяеми енергийни източници на територията на Столична община. Няма и анализ с актуални и проверени данни за реалната ситуация в енергопотреблението по сектори, коментира той. - Използваните данни се разминават с данните, представени в Плана за действие по енергийна ефективност. В същото време са цитирани различни проекти и програми, които като цяло нямат отношение към задължителното съдържание на програмата в съответствие със Закона за енергията от възобновяеми източници. Като цяло тези доклади категорично не трябва да бъдат приемани, докато не бъдат цялостно преработени и синхронизирани един с друг!\", смята още Паргов. ", "date": "2018.06.26", "title": "Паргов: СОС ще гласува доклади с неверни данни, да се преработят!"}
{"url": "https://offnews.bg/kultura/riazane-na-divani-vdahnoviava-horata-da-preosmisliat-glednata-si-tochk-683320.html", "text": "Във Виена беше показано ново произведение на изкуството, целящо да вдъхнови поляризиращото се общество да премисли позициите си. Подходът е неочакван - разрязване на дивани наполовина.Инициативата, наречена „Дивани на мира“, е на неправителствената организация „Партньори за демократична промяна“ - Словакия, съвместно с във Виена.събира двама души с противоположни мнения по теми като Разрязват техните дивани на две, след което събират двете половини в едно цяло и срещат хората, които не се познават, като записват видео с разговора между тях.Кампанията е в подкрепа на дейността на Европейска мрежа за ненасилие и диалог, която се бори с намаляване на противоречивите мнения в Централна и Източна Европа чрез обучения, конференции и обмяна на добри практики.„Диванът е страхотно място за диалог между хора с противоположни мнения. Той е перфектният символ. Седейки на дивана се чувстваме в своя дом, вместо на сцена за диалог”, коментира д-р Кристиан Щрасер, директор на „Музеен квартал“ - Виена.Според доклад на Върховния комисариат на ООН за бежанците от март 2018 г. основните опасения на българите са свързани с това, че бежанците биха могли да извършат престъпления (60%), да разпространят своите културни обичаи и религиозни вярвания (48%) и да разпространят болести (39%).„Опитът на Мулти култи колектив от 2011 г. насам показва, че подозрение и страх към „различните\" има до момента, в който хората се срещнат лице в лице в неформална сигурна среда и видят човека отвъд клишето, налагано от „услужливи\" медии, чиято задача е да дезинформират и да всяват страх, често под формата на откровено „фалшиви новини\". Разбирането се гради с познаването, доверието – с контакта. Липсата на държавни политики за реална интеграция има своята роля в негативните стереотипи към „чужденците“, коментира Бистра Иванова, координатор на Time Heroes и заместник - председател на Мулти култи колектив.„Поляризирането на мненията в България е нормален процес в публичния диалог и при постигането на обществен консенсус. Проблемът е в радикализирането и брутализирането на мненията. Публичният дискурс в България е нормализирал изключително високи нива на омраза в ежедневието, което показва, че трябва да преосмислим образователната си система и етичните кодекси на медиите и публичните институции. В противен случай съвсем скоро ще се разпаднем като общество - ще се разбием на малки острови от зомбирани корабокрушенци, които вместо да направят заедно лодка и да се спасят, ще умрат от гладна смърт, докато псуват „виновните“ – „ромите“, „бежанците“, „гейовете“, „кариеристките“, „комунистите“, „Сорос/Путин“... А никой не ни е виновен, ако сами се отказваме от диалога и солидарността“, смята Алексей Пампоров, културолог, доктор по социология и доцент в Института за изследване на обществата и знанието при БАН.Изложбата с дивани е с отворен режим на посещение, като диваните ще бъдат на различни места около „Музеен квартал“. До 27 юни посетителите ще имат възможност да седнат на тях и да слушат разговорите, които са се провели на дивана. След това диваните ще бъдат продадени на търг.", "date": "2018.06.26", "title": "Рязане на дивани вдъхновява хората да преосмислят гледната си точка (видео)"}
{"url": "https://offnews.bg/politika/tcvetanov-molia-bsp-kogato-iskat-vot-na-nedoverie-da-me-popitat-za-683318.html", "text": "Ще влезем в историята с вот, в който няма никакви аргументи. С вот, който опозицията искаше, без да има дебат. Те просто избягаха.Това заяви председателят на парламентарната група на ГЕРБ Цветан Цветанов пред журналисти в Народното събрание след проведения дебат по мотивите за вота на недоверие, който БСП внесе миналата седмица.Цветанов посочи, че няма как да бъде забравено всичко, което беше в сектор \"Сигурност\" преди ГЕРБ да дойде на власт.Той каза още, че ГЕРБ са предприели неотложни мерки за преструктуриране на системата, за да може веднага да неутрализират престъпни групи, които през годините трупаха милиони и извършваха престъпления и убийства. Според него това, което левицата прави с вота на недоверие, е да си държат тяхната партия с постоянен враг - ГЕРБ и днешното управление. Другата причина е, за да не успее правителството да отчете добрите резултати от българското Европредседателство.  ", "date": "2018.06.26", "title": "Цветанов: Моля БСП, когато искат вот на недоверие, да ме попитат за консултация"}
{"url": "https://offnews.bg/politika/valentin-radev-kogato-gerb-dojde-na-vlast-sazdava-pravila-683314.html", "text": "ГЕРБ, когато дойде на власт, създава правила. Променихме Закона за въорежените сили, пратихме войската на граница.Това заяви министърът на вътрешните работи Валентин Радев пред журналисти в парламента. Той отговори на обвиненията на опозицията, че правителството не се справя със сектор \"Сигурност\" и мигрантската криза. Според Радев в мотивите за вота на недоверие няма никакви аргументи и са \"пълни с популизъм\":Той посочи още, че в предизборната програма на ГЕРБ пише, че ще бъдат обучени допълнително 6 000 полицаи, но тези полицаи няма да са разследващи.Той коментира и случаите на бягство от затвора:", "date": "2018.06.26", "title": "Валентин Радев: Когато ГЕРБ дойде на власт, създава правила"}
{"url": "https://offnews.bg/medii/liavoto-spisanie-a-specto-spira-da-izliza-683334.html", "text": "Лявото политическо списание A-specto спира да излиза. Следващия месец ще излезе последният брой на изданието.Новината съобщи журналистът от БНР Петър Волгин, който е част от редакционния екип на A-specto.Първият брой на списанието излезе през март 2014 г. Досега то беше месечно издание, с главен редактор Калина Андролова и издател \"Урманов\" ЕООД.Сред създателите на A-specto през 2014 г. беше и Иво Христов, който в момента е началник на кабинета на президента Радев.От страниците си A-specto често \"воюваше\" с \"неолиберализма\", \" дясната гледна точка\" и \"американския хегемон\" .\"Скъпи приятели, през месец юли ще излезе последният брой на списание A-specto. През всичкото време на своето съществуване списанието се ръководеше от една основна идея - да се противопоставя на господстващите неолиберални, глобалистки и американоцентрични възгледи за света. Смятахме и продължаваме да смятаме, че няма по-лошо нещо от еднополюсния свят, че наличието на един-единствен хегемон, колкото и \"цивилизован\" да ни се представя той, е нещо много лошо. Че това състояние трябва да бъде променено.Дано не ви прозвучи нескромно, но смятам, че за малко повече от четири години успяхме да убедим много хора, че е възможен и един друг свят. Свят, в който американският хегемон може да бъде подлаган на критика. Сега сигурно разбирате кой имаше най-голям интерес от края на A-specto.... В крайна сметка обаче не са толкова важни усилията на едно посолство. Много по-важното е, че в България вече има критична маса хора, които са склонни да се съпротивляват на диктата на посолството.Така че A-specto изпълни мисията си. Основна роля за това изигра главната редакторка Калина Андролова. Без нейните упоритост и талант A-specto нямаше да направи такъв пробив в българската публичност. Тя събра и ръководеше хората, които направиха такова чудесно списание. Горд съм, че бях част от този екип! Беше страхотно преживяване!\"", "date": "2018.06.26", "title": "Лявото списание A-specto спира да излиза"}
{"url": "https://offnews.bg/sviat/varhovniat-sad-podkrepi-tramp-grazhdani-ot-5-isliamski-darzhavi-niama-683323.html", "text": "Върховният съд на САЩ подкрепи забраната, въведена от администрацията на Доналд Тръмп, за влизане в страната на граждани от няколко страни с предимно мюсюлманско население.Решението е взето с подкрепата на петима съдии срещу четирима, които са се обявили срещу забраната. С решението се ограничава достъпът до САЩ на повечето граждани на Иран, Либия, Сомалия, Сирия и Йемен, съобщи Ройтерс. Според съда оспорващите забраната не са успели да докажат, че тя нарушава закона за имиграцията или конституцията, която не позволява една религия да се ползва с предимство пред друга. Така блокираната забрана на Тръмп може да остане в сила, а президентът ще може да добави към списък аи други държави, ако прецени. През декември Върховният съд възстанови частично забраната, отменена от други съдилища, но не всички клаузи от нея се прилагаха.Първият списък със страни, на гражданите на които е забранено да идват в САЩ, включваше седем държави, като освен и сега присъстващите пет в него бяха включени още Ирак и Судан.", "date": "2018.06.26", "title": "Върховният съд подкрепи Тръмп: граждани от 5 ислямски държави нямат място в САЩ"}
{"url": "https://offnews.bg/obshtestvo/shofiorski-shkoli-ukrivali-goliama-chast-ot-prihodite-si-ustanovi-pro-683336.html", "text": "Школи за обучение на шофьори са укривали значителна част от приходите си, съобщават от НАП след извършена проверка. Неотчетените суми са установени при съвместни акции с „Икономическа полиция“ и Изпълнителната агенция „Автомобилна администрация“, след сравнение на броя обучаващи се за правоспособност и явилите се на изпит пред „Автомобилната администрация“.Всички компании, които провеждат обучение на бъдещи шофьори, са длъжни да водят точна отчетност, включително да подават данни за курсистите в изпълнителната агенция.В Агенцията по приходите е извършено сравнение на броя на обучаваните, допуснати до изпит, със средните пазарни цени и са формирали минимален размер на приходите за всяка от автошколите. Тези данни са сравнени с информацията, подадена от касовите апарати и финансовите отчетите на фирмите.Още в първите няколко фирми са открити значителни отклонения и ще бъдат извършени пълни данъчни ревизии за последните 5 години, допълват от НАП.", "date": "2018.06.26", "title": "Шофьорски школи укривали голяма част от приходите си, установи проверка на НАП"}
{"url": "https://offnews.bg/sviat/prezidentat-na-izrael-pomoli-printc-uiliam-da-izprati-poslanie-za-mir-683333.html", "text": "Принц Уилям неочаквано бе въвлечен в центъра на политиката в Близкия Изток, след като президентът на Израел поиска от него да изпрати послание за мир към лидера на Палестинската автономия.Херцогът на Кеймбридж е на първото официално посещение на представител на кралското семейство на Великобритания в Израел от основаването на държавата през 1948 г.Той бе посрещнат и поздравен от държавния глава Реувен Ривлин като \"принц и поклонник\". В публичната им среща пред представители на световните медии херцогът отговори: \"Много се надявам мирът в този район може да бъде постигнат\".Президентът Ривлин, чиито встъпителни думи бяха за футбола и представянето на Англия на Световното първенство, отправи послание за напрежението в региона, което изглежда е било внимателно подготвено, отбелязва британския в. \"Телеграф\".\"Знам, че ще се срещнете с президента Абас - каза той, визирайки президента на Палестинската автономия. - Аз бих искал да му изпратите послание на мир. И му кажете, че е време да намерим заедно пътя към изграждането на доверие.\"\"Да изградим доверие като първа стъпка, която да доведе до разбиране, да доведе до края на трагедията между нас, която продължава повече от 120 години. Бог да Ви благослови\", казва президентът и изказва почитанието си към кралицата.Той нарича херцогът \"поклонник\", добавяйки: \"Вие пишете нова страница от историята. Защото ние сме имали много крале и принцове, които са идвали в Йерусалим в историята на Йерусалим, който е на три или четири хиляди години, а Вие сте първият, който идва не само като принц, но и като поклонник. Приветстваме Ви с добре дошли от дълбините на сърцата си\".По-рано принц Уилям, който е на петдневна обиколка в Близкия Изток, се срещна и с министър-председателя Бенямин Нетаняху и съпругата му Сара. Преди това херцогът на Кеймбридж посети мемориала на Холокост \"Яд ва-Шем\", където се запозна с лични истории на някои от милионите жертви на нацизма. Той определи като \"ужасяващ\" видът на обувките в музея, останали от евреите, убити в лагерите на смъртта.", "date": "2018.06.26", "title": "Президентът на Израел помоли принц Уилям да изпрати послание за мир към палестинците"}
{"url": "https://offnews.bg/sviat/makedonskiat-prezident-ne-podpisa-dogovora-za-imeto-683290.html", "text": " Македонският президент Георге Иванов реши да не подписва Закона за ратификация на договора с Гърция, съобщи МИА, цитирана от БТА.Решението беше разпространено от администрацията на президента. В него са посочени и причините за него. Иванов посочва, че няма мандат да подпише указа за обнародване на закона за ратификация на това споразумение. Един от стълбовете на моята политика в изборната програма от 2014 г. е, че не приемам промяна на конституцията с цел промяна на конституционното име. Не приемам идеи или предложения, които биха застрашили македонската национална идентичност, специфичността на македонската нация, македонския език и македонския модел на съжителство. На президентските избори 534 910 граждани гласуваха за тази моя изборна програма и ме избраха за президент на Република Македония, се казва в писмото.В него се посочва, че споразумението поставя Република Македония в положение на подчиненост и зависимост от друга държава, т.е. Република Гърция.Договорът с Гърция за името на Македония беше ратифициран от македонския парламент на 20 юни.Според конституцията и правилника на парламента в случай на вето от президента на държавата законът отново ще бъде пратен в парламента и отново ще трябва да бъде гласуван с абсолютно мнозинство от общия брой депутати, т.е. да получи зелена светлина от най-малкото 61 депутати. Законът след това пак се изпраща на президента, който според конституцията е длъжен да го подпише, отбелязва МИА.В същото време македонският премиер Зоран Заев обяви преди дни, че ако президентът Георге Иванов не подпише договора за името с Гърция, след като гражданите гласуват за него на референдум, парламентарното мнозинство ще поиска импийчмънт на държавния глава.Той се зарече и да подаде оставка, ако договорът за името не бъде приет на референдума. ", "date": "2018.06.26", "title": "Македонският президент не подписа договора за името"}
{"url": "https://offnews.bg/medii/temata-za-gratckia-ostrov-i-borisov-svali-predavaneto-na-milen-tcvetko-683279.html", "text": "Има ли дим без огън? Въпросът изниква основателно покрай една вероятно измислена публикация за гръцки остров, за който се твърди, без доказателства, че е придобит от премиера Бойко Борисов.Темата би замряла като предполагаема фалшива новина в никому неизвестен сайт, ако  Но историята не свършва дотук, а повдига нови въпросителни. Истинна или не, \"новината\" за въпросния остров силно очевидно притеснява не само министър-председателя, а и Нова телевизия - една от най-влиятелните и оформящи общественото мнение медии в страната. Дотолкова, че телевизията е свалила от ефир заснето предаване на Милен Цветков по темата. На негово място в понеделник вечерта бе излъчен стар запис.Завесата повдига журналистът Мирослав Иванов, който пише за интернет сайта \"Студио Трансмедия\". Иванов е уважавано име в гилдията, автор на множество разследвания по финансови и икономически теми.OFFNews потърси Нова тв за позиция, но от пиар отдела засега не коментираха темата.Водещият Милен Цветков също не пожела да коментира.", "date": "2018.06.26", "title": "Темата за гръцкия остров и Борисов свали предаването на Милен Цветков"}
{"url": "https://offnews.bg/politika/karakachanov-v-motivite-na-vota-niamashe-nishto-konkretno-chuhme-mad-683326.html", "text": "Според министъра на отбраната Красимир Каракачанов толкова \"смешен\" вот на недоверие не е имало до сега.Военният министър посочи, че преди дебата се е подготвил по всяка една от 9-те тези от писмените мотиви за вота на недоверие, който БСП внесе миналата седмица. Каракачанов определи като \"глупост\" изказването на БСП, че летците ни отказали да летят.", "date": "2018.06.26", "title": "Каракачанов: В мотивите на вота нямаше нищо конкретно, чухме мъдри мисли на д-р Ахмед Доган"}
{"url": "https://offnews.bg/zimni/daria-domrachova-prekrati-karierata-si-683293.html", "text": "Четирикратната олимпийска шампионка по биатлон Дария Домрачова обяви края на състезателната си кариера.31-годишната беларуска биатлонистка има също така два световни титли от 2012 и 2013, носителка е на Световната купа за сезон 2014/2015 и има също така пет малки Кристални глобуса. В кариерата си съпругата на легендата Оле Ейнар Бьорндален има също така 34 победи в стартове за Световната купа.През октомври 2016 година тя стана за първи път майка, а на олимпиадата в ПьонгЧанг спечели злато в щафетата и сребро в масовия старт. Домрачова е единствената жена в историята на родината си, която получавала званието Герой на Беларус.\"Искам да си почина от лудия ритъм от последните шест години. На този етап не обмислям треньорска кариера. С Оле ще живеем в Беларус и Норвегия, но щом стане време дъщеря ни Ксения да тръгне на училище, ще трябва да се определим къде да се установим за постоянно.Планетата ни е прекрасна и има много места, на които искам да отида. Сега обаче искам първо да си подредя къщата, защото е пълен безпорядък\", каза Домрачова, която поясни, че не е бременна за втори път.Бьорндален също коментира ситуацията около съпругата си.\"Дария или прави всичко на 100 процента, или не се захваща. Тя трудно взе това решение, но в крайна сметка родителството надделя.Тя иска да е плътно до дъщеря ни, за да не пропусне и миг от живота и възпитанието й\", каза Бьорндален.Домрачова е родена в Минск, но първоначално се състезава за Русия. Тя обаче е обявена за безперспективна и през 2004 година приема предложението да се състезава за Беларус. Останалото веч е история.", "date": "2018.06.26", "title": "Дария Домрачова прекрати кариерата си"}
{"url": "https://offnews.bg/obshtestvo/babh-zabrani-vnosa-na-produkti-ot-svinsko-meso-za-lichna-konsumatcia-z-683331.html", "text": "Българската агенция за безопасност на храните забрани вноса на продукти и храни със свинско место заради активно разпространение на болестта африканска чума по свинете в Румъния, където до вчера вече са установени 92 огнища. Едно от огнищата е на само 160 км от границата с България. Със заповед на изпълнителния директор на агенцията д-р Дамян Илиев се изпълнява засилен контрол на границата върху личния багаж на пътниците, идващи от страни, в които е установена АЧС за наличие на суровини и храни, съдържащи свинско месо. Продуктите ще бъдат изземвани и унищожавани с цел да не се допусне разпространение на болестта сред българските свинеферми.Африканската чума и продуктите от свинско месо не са опасни за човешкото здраве, но мерките се предприемат с превантивна цел.Успоредно с това се предприемат и съвместни действия с Изпълнителната агенция по горите за контрол на дивите прасета, които са ключов фарктор за разпространение на болестта. Ветеринарни лекари ще обучават ловците от ловни дружинки и държавните ловни стопанства за заболяването , мерки за контрол и ликвидиране, биосигурност, действия, който трябва да бъдат предприети при намиране на мъртви диви свине.Всеки ловец ще може да заснема и изпраща координати на намерено умряло прасе до съответните областни дирекции на БАБХ, чрез мобилно приложение, което се разработва.Целта на тези мерки е страната ни да опази границите от евентуално разпространение на болестта, която вече е обхванала редица държави в Европа като Естония, Латвия, Литва, Полша, Молдова, Украйна, Беларус, Русия, Чехия, Румъния и др.Ръководството на БАБХ информира журналистите и за мерките, предприети по неразпространение на чумата по дребните преживни животни ДПЖ. Огнище на болестта бе потвърдено в село Воден, община Болярово, област Ямбол.Тази болест се появява за първи път в страната и в Европейския съюз. БАБХ е предприела всички мерки според европейското и българско законодателство, за да предпази от разпостранение на инфекцията както останалата територия на страната, така и страните от Европйския съюз. До момента огнищана болестта се докладват редовно в съседна Турция.Чумата по ДПЖ е смъртоносна за животните, но не е опасна за хората. Тя се предава само при контакт с болни животни, затова и експертите от БАБХ водят разследване за източника на тази зараза, съобщи изпълнителният директор на БАБХ д-р Дамян Илиев. Ако се установи, че стопаните на заразените животни са допуснали контакт с болни животни от съседна Турция, нарушили са законодателните мерки на страната, държавата няма да изплати компенсация за унищожените стада. До момента са умъртвени 1 300 дребни преживни животни. Въведени са забрани за придвижване на живи животни и условия за преработка на продукти от ДПЖ в Ямболско.За да бъде предпазен бизнесът в останалите области на страната, продуктите от дребните преживни животни ще се преработват само в кланици и мандри на територията на Ямболска област и ще се продават само в областта. Продуктите ще бъдат маркирани вместо с кръгъл печат с печат във формата на диамант, както гласи европейското законодателство.Информация бе представена и за огнищата на високопатогенна инфлуенца H5N8 по птиците (грип по птиците) и предприетите мерки за неразпространение на болестта. Независимо, че болестта е зооноза, консумацията на птиче месо и яйца не е опасна за човека. Ранно откриване и своевременно унищожаване на заразени стада птици е ключов елемент за контрола и ликвидирането на болестта.", "date": "2018.06.26", "title": "БАБХ забрани вноса на продукти от свинско месо за лична консумация заради африканска чума"}
{"url": "https://offnews.bg/protesti/targovtci-na-goriva-na-protest-nad-100-tcisterni-na-shestvie-na-okolo-683294.html", "text": "Малки и средни търговци на горива излязоха на протест в София заради приетия на първо четене законопроект за търговията с горива. Според промените всички, които складират или транспортират горива, трябва да бъдат регистрирани в Министерството на икономиката и да представят сериозни банкови гаранции.Протестиращите са категорични, че това ще повиши цената за крайните потребители, а голяма част от малките бензиностанции ще фалират и близо 20 000 души може да останат без работа.Според вносителите обаче с новите текстове ще се намали делът на сивия сектор, който заема около 30% от пазара в момента.Протестът започна в 11.00 часа на Околовръстния път, като километричната опашка от автоцистерни се насочи към бул. \"Ботевградско шосе\" в столицата, съобщи БНТ.Шествието беше с дължина около 4 км. В него се включиха над 100 цистерни.Те ще оставят цистерните на Околовръстния път, за да не влизат в центъра на града и да блокират движението. Протестиращите ще отидат в ранния следобед пред парламента, където ще изложат исканията си. ", "date": "2018.06.26", "title": "Търговци на горива на протест: над 100 цистерни на шествие на Околовръстното"}
{"url": "https://offnews.bg/ikonomika/dobra-novina-slanchevite-ochila-mente-pochti-sa-izcheznali-ot-pazara-683295.html", "text": "Около 7% от проверените слънчеви очила в търговската мрежа в цялата страна не отговарят на изискванията. Това показаха резултатите от масовите проверки на инспекторите на Държавната агенция за метрологичен и технически надзор (ДАМТН). Значително намаляват констатираните несъответствия, като при подобни акции само преди година те са били 20% от разпространяваните продукти.Тазгодишните инспекции са обхванали 246 обекта и са били съсредоточени извън специализираните оптики, за да се обхванат малки търговски обекти, супермаркети и бензиностанции, където обикновено се регистрират най-много нарушения.Инспекторите на ДАМТН са проверили 552 броя различни модели очила, като при 40 от тях са установени следните несъответствия: 37 броя с липсваща инструкция за употреба на български език, както и 17 броя с липсваща маркировка за съответствие. За констатираните нарушения са съставени 40 акта за установяване на административно нарушение и 17 заповеди за спиране разпространението или използването на несъответстващия артикул, изземване и унищожаване в съответствие с предвидените законови изисквания.По време на инспекциите бяха закупени и образци от детски слънчеви очила от различните търговски обекти на територията на цялата страна, които са изпитани в лаборатория. Резултатите показват, че всички модели съответстват на приложимите европейски изисквания.", "date": "2018.06.26", "title": "Добра новина: Слънчевите очила менте почти са изчезнали от пазара"}
{"url": "https://offnews.bg/temida/shest-godini-zatvor-mozhe-da-poluchi-mazhat-zaplashil-deputat-s-pisto-683299.html", "text": "Повдигнато е обвинение на мъжа, който заплаши с пистолет на автомагистрала \"Хемус\" депутата от БСП Явор Божанков. Това става ясно от съобщение на МВР. Ако бъде признат за виновен от съда, той може да получи до шест години затвор.40-годишен мъж е привлечен като обвиняем за отправени закани на автомагистрала „Хемус“. Разследването по случая започнало на 15 юни след подаден сигнал от 28- годишен мъж, че в района на 14 км на автомагистрала „Хемус“, движейки се с лекия си автомобил „Шкода“ в посока Варна, е бил заплашен с пистолет от пътуващи в лек автомобил „Мерцедес“, движещ се успоредно с него, пише в съобщението на МВР.Незабавно след получаването на сигнала били предприети бързи заградителни действия, в резултат на които посоченият автомобил е установен и спрян от автопатрул на ОДМВР- София в района на 57 км на магистралата.Водачът и неговият спътник, на 39 и 40 години от град Левски, са задържани, като от последния е иззет законно притежаван пистолет. В хода на проведеното разследване е установено, че 40- годишният мъж е заплашил с оръжието си и втория пътуващ в шкодата. След доклад на материалите по делото в Районна прокуратура- Елин Пелин извършителят е привлечен в качеството на обвиняем за престъпление по чл. 144, ал.3 от НК - закана за убийство, за което е предвидено наказание до шест години затвор.", "date": "2018.06.26", "title": "Шест години затвор може да получи мъжът, заплашил депутат с пистолет"}
{"url": "https://offnews.bg/obshtestvo/armiata-se-mobilizira-za-predstoiashtite-valezhi-i-eventualni-navodnen-683324.html", "text": "Началникът на отбраната генерал Андрей Боцев разпореди повишаване готовността за действие на формированията от Българската армия за овладяване и/или преодоляване на последствията от наводнения във връзка с очакваните обилни валежи и динамична метеорологична прогноза на територията на страната.Командирите, имащи в състава си специализирани модулни формирования, следва да извършат преглед на плановете за оказване помощ на населението при наводнения, да проверят състоянието на техниката, екипировката и оборудването, заделени за подобни случаи, както и да оповестят личния състав и готовността му за действие.В разпореждането на началника на отбраната се посочва също, че командирите следва да осъществят контакт с органите на местната власт и структурите на Главна дирекция „Пожарна безопасност и защита на населението“ към Министерството на вътрешните работи по места, с цел координиране изпълнението на задачите и осъществяване на взаимодействие при оказване помощ на населението.Изпълнението на разпореждането е възложено на командващия Съвместното командване на силите, командирите на видовете въоръжени сили и на 68-ма бригада „Специални сили“.", "date": "2018.06.26", "title": "Армията се мобилизира за предстоящите валежи и евентуални наводнения"}
{"url": "https://offnews.bg/obshtestvo/starshi-komisar-nikolaj-spasov-e-noviat-direktor-na-odmvr-sofia-683302.html", "text": "Със заповед на министъра на вътрешните работи за Директор I степен на ОДМВР-София е назначен старши комисар Николай Спасов. Той бе представен пред ръководния състав на областната дирекция от главния секретар на МВР - гл. комисар Младен Маринов, съобщиха от пресцентъра на МВР.„ОДМВР-София се очертава като най- сложната дирекция по отношение на структура и специфика на обслужваната територия. Ст. комисар Спасов е професионалист с голям опит в подобна среда. Познавам неговите качества и съм уверен, че ще справи, както го е правил и досега“, обяви гл. комисар Маринов, подчертавайки, че очаква от служителите на дирекцията активни и бързи действия, добра комуникация и ефективно взаимодействие с органите на местната власт за разрешаване на възникналите проблеми.„Винаги намирам начин да изпълня поставената ми задача. Искам до себе си работещ екип“, е заявил новият ръководител на ОДМВР-София.Старши комисар Николай Викторов Спасов започва работа в системата на МВР през 2008 г. Последователно е заемал различни ръководни длъжности, сред които зам.-директор на ОДМВР-Варна и директор на ОДМВР-Добрич.", "date": "2018.06.26", "title": "Старши комисар Николай Спасов е новият директор на ОДМВР-София"}
{"url": "https://offnews.bg/112/zadarzhaha-sina-na-ubitia-zatvornik-vladimir-pelov-v-botevgrad-683337.html", "text": "Полицията в Ботевград е задържала сина на убития затворник Владимир Пелов, както и още трима мъже в града. Извършени са и обиски на домовете им, съобщава . Акцията на МВР е започнала в следобедните часове на днешния ден. По информация на \"Хоризонт\", четиримата мъже са арестувани заради случаи от преди години. В операцията, освен екипите на областната дирекция на МВР в София, са участвали и служители на Главна дирекция \"Национална полиция\".По неофициална информация арестите са заради подозрения в убийство и палеж на офиси на куриерска компания в Ботевград. Задържаните ще бъдат разпитвани и за бягството на застреляния Владимир Пелов и водещия се в неизвестност Радослав Колев.", "date": "2018.06.26", "title": "Задържаха сина на убития затворник Владимир Пелов в Ботевград"}
{"url": "https://offnews.bg/futbol/vzaimnoizgodno-ravenstvo-potvardi-klasiraneto-na-frantcia-i-dania-za-1-683330.html", "text": "Франция и Дания завършиха с миролюбиво и устройващо и двата отбора нулево равенство последния си мач от Група С на Мондиал 2018. Така и двата отбора запазиха местата си за осминафиналите - \"петлите\" като първи в групата, а техните съперници като подгласници.Съперниците им за осминафиналите ще станат ясни тази вечер след изиграването на последните мачове от Група D.  В нея хърватите вече се класираха за елиминациите, а развръзката за второто място започва тази вечер в 21:00 ч.Освен с това, че бе първият двубой, който завършва без голове от началото на мондиала, мачът на \"Лужники\" ще се запомни и със жестоките освирквания към двата отбора. Хилядите по трибуните не издържаха подчертано пасивната игра на двата отбора, заради която положенията пред двете врати се броят на пръстите на едната ръка.В Сочи Перу победи Австралия с 2:0 след голове на Андре Карильо в 18-ата и Паоло Гереро в 50-ата минута.", "date": "2018.06.26", "title": "Взаимноизгодно равенство потвърди класирането на Франция и Дания за 1/8-финалите"}
{"url": "https://offnews.bg/futbol/iuventus-zamrazi-pregovorite-za-novata-zvezda-na-tcska-683303.html", "text": "Преговорите между ЦСКА (Москва) и Ювентус за трансфера на новата звезда на руския футбол Александър Головин са замразени. Интерес към играча имат и лондонските Челси и Арсенал.Станаха известни някои детайли около възможния трансфер на 22-годишния полузащитник на ЦСКА Александър Головин в Ювентус. Днес се появи информация, че двете страни не могат да се договорят за трансферната сума, защото торинци предлагат 19 млн. евро плюс процент от втори трансфер, а московчани настояват за сума от порядъка на 30 млн. евро.Според La Gazzetta dello Sport, в момента преговорите са замразени, но това не означава, че от Юве са се отказали от привличането на руския халф. Головин е впечатлил треньора на „бианконерите” Максимилиано Алегри доста преди Световното в Русия. Агентът Олег Артемов по-рано е предложил играча на Юве и веднага е получил одобрение за трансфер от клуба.Италианските шампиони са искали да приключат сделката, колкото се може по-бързо, за да се застраховат от атаките на конкурентни клубове, но успешното представяне на руснака на световното първенство е привлякло вниманието към него и на други топ-клубове, включително и на Челси и Арсенал. Това логично е довело и до повишаване на трансферната му сума.Самият играч вече се е споразумял с Ювентус за личните си условия, които включват годишна заплата от 3 млн. евро и бонуси.", "date": "2018.06.26", "title": "Ювентус замрази преговорите за новата звезда на ЦСКА"}
{"url": "https://offnews.bg/kultura/goliamata-izlozhba-v-malak-format-kartini-ot-kalin-terzijski-683297.html", "text": "Изненадващо е как добри автори все още съществуват в нашето консуматорско, антикултурно, оглозгано време. Те – също като всички останали – крачат по оловните улици, вайкат се и се смеят на живота: днес, както във всички времена. И днес, както някога – например, както когато Данийл Хармс е бил изпратен на гладна смърт в руска психиатрия – има и такива таланти, на които никой не е държал ръката, докато са правили своите движения с четката или пък никой не е възпитавал в поетично изразяване. Но те са били. Били са гениите на своето време, признати тогава или векове по-късно. Споменах Данийл Хармс, защото той е един от гениите, които Калин Терзийски признава за свои учители – редом до Джон Ленън, Джим Морисън, Гоя, Гоген, Ван Гог, Чарлз Буковски, Джак Керуак, Ницше. И други.А споменах Калин Терзийски, защото той ни кани на изложба. На своя изложба. Учудващо е как талантът се оказва полифонична материя – не можеш да я изядеш, но може да й се наслаждаваш, да се възторгваш от нея, да се учиш от нея; при това тя идва от различни изразни средства. И ето – Калин Терзийски пише велики стихотворения, чутовни романи, силни есета… и рисува. Чувала съм го и да пее, но тук полифонията леко издиша, хаха. А писането и рисуването са различните изразни средства на една енергия; на един талант; на една дълго премисляна и подхранвана с много опит – свой и вече изведен от другите – философия.Можем да забележим как Кайо Терзийски не е просто рисувач, нито просто художник. И думата артист не го описва докрай. Може би защото е аскет, а не бохем. Може би защото мисли. А да умееш да мислиш и да обичаш да мислиш са важни, толкова важни качества, – а и редки при това! – че няма как, притежавайки ги, изкуството да се окаже самоцел или обикновена истерия. Та, на 28 юни – четвъртък – ще видим „Всичко от последните години, излязло изпод ръката на Терзийски. Не съвсем всичко. Най-доброто.“ Заповядайте от 19:00 ч в клуб Апартамента на ул. Неофит Рилски 68 в София. Ще можем да погледаме картини, да послушаме автора и… Дали ще прозвучи като прекалена хвалба, ако кажа, че ще можем да се разберем? При всички случаи това събитие е пробив на самобитните таланти над ограниченията на академичността, фалшивата елитарност и конюнктурата. Защото Кайо е човек, изскочил от живота – ама направо от живота! – и с чувство за хумор ще ни въведе в неговия дълбок, интересен, забавен и в същото време мъдър художнически живот.„Ще чакам с радост всеки, що знае какво е Жан-Франсоа Миле (и не го бърка с прерафаелита Джон Миле!), защото френският Миле е реалист и майстор на чепатите, работнически фигури, от когото Ван Гог се е възхищавал, а много по-късно - и аз (и от двамата всъщност). Ще очаквам и всеки, който не знае какво е Жан-Франсоа Миле, но копнее да научи, защото знае, че знанието е единственият начин да си щастлив. (И това е неоспоримо - защото, за да си щастлив, трябва поне да Знаеш какво е щастие!). Ще се радвам и на всеки, който не иска да научи нищо, защото като дойде, струва ми се, малко от малко ще се промени и вече ще иска. Да научи разни неща”, казва Калин Терзийски по повод на предстоящото събитие.В чест на Миле и всички останали негови татковци - Дьолакроа, Ван Гог, Домие, Гоген, Шагал, Сутин – той рисува тази малка картина, наречена Изгонване на Адам и Ева като текстилни работници.И още някои други, които всеки присъстващ на изложбата ще може да види.А ето за какво си поговорихме с Калин малко преди откриването на изложбата.Кайо, сред своите истински учители в рисуването ти споменаваш и Марк Шагал. Смяташ ли – като него, – че за да си добър художник, трябва да си добър човек? Или може би човекът на изкуството е задължително егоцентрик и арогантен тип, малко хулиган с каскет и фас между зъбите?Калин Терзийски: Твърдо убеден съм, че творчеството е дълбоко свързано с личността. Всички тия приказки за „твореца, който бил изключителен като творец, пък бил отвратителен човек” ми звучат глупаво. Остави, че ми звучат глупаво, но и някак подло, с тая подлост на невежеството, която владее толкова често хората. Тоест, видиш ли, може да си отвратителен човек, но като си вършиш добре работата – ставаш отличен творец. Това е неосъзнатия стремеж да оправдаем мръсника. За да ни е позволено и ние да бъдем мръсници. Така често впиянчени хора говорят с възторг за велики хора, които също са пиели много. Така, естествено, те се опитват да се приравнят с великите. „Хемингуей пие, аз пия, значи аз и Хемингуей сме едно и също.” Да, да, но не е така. Да приемаме че великият човек може и да е низък и жалък е начин да го направим малък като себе си. Да да, но не е така. Пушкин казва много хубаво: Той (великият) може и да прави подлости, да прави низости, да пиянства и да развратничи, но не като вас...не, не като вас, нищожни хора! В миналото, когато за да си добър в изкуството е било достатъчно да си извънредно сръчен и много добре обучен (използвам такива епитети именно за да придам пейоративен смисъл на казаното) е можело някак да излъжеш хората и да си противен човек, но добър майстор. Но сега, във време, което (грубо казано) всеки студент от някоя академия е много „по-ошлайфан” като техника, като майсторство на рисуването (или писането), просто няма как да излъжеш хората. Защото сега вече не можеш да криеш същността си зад технически прийоми! Сега не можеш да правиш истинско изкуство, оставяйки себе си „в скоби”. Което – да отделиш личността си от процеса на творене, само по себе си е абсолютно невъзможно, в края нали рисуваш с ръцете си?! Та нали сюжетите идват от мозъка ти?! Та нали цветовете идват от душата ти! Как ще стане така, че душата ти, ръцете ти и главата ти няма да си личат в нарисуваното? Това да не си личи личността на твореца в произведението е една идея-изискване от Средновековието – отвратителна и антихуманна – през Средновековието картината трябвало да изглежда така, все едно не е докосвана от човешка ръка, да не си личат мазките на четката и т.н. Тоест – все едно човек няма, а на платното (таблото) е положено само някакъво „Божествено вдъхновение”. Как ли би изглеждала картина на Рембранд или на Ван Гог, ако не си личеше кой я е рисувал, ако не личеше великата и добра ръка на добрия художник? Та така – ако изкуството е това – да отстраниш себе си, а да положиш в творението само това, което си усвоил като техника, като умения – то тогава вместо да има творци просто можем да използваме компютри. А ако някой ми заговори за това „художникът е само проводник на висш промисъл” ще му се изсмея. Висшият промисъл е именно ръката на художника, личността на художника, ума на художника. Всяка молекула, всяко неутрино е висшият промисъл. Бог е всяко нещо, а не само тая мизерна идея за душа или дух. Бог е в киселото мляко, в тоалетните, в хипоталамусите, в цветята, в хипофизите и в ноктите – във всичко! И всичко се отпечатва във всичко. Така че – творението е ясно (но ясно само за виждащия) отражение на същността на творящия!- Рисуваш в пълна капсула. Какво се случва в тези моменти?К.Т.: Не, рисувам дори и в моловете, дори и на пристанище на Балтийско море съм рисувал. Тоест, да, наистина, за да мога да рисувам и на такива места – явно се капсулирам. Но това не означава, че не говоря докато рисувам или не искам никой да гледа. Напротив. Капсулата е моето подсъзнание, на което аз услужливо предлагам ръката си, и тя започва да прави това, което то и нареди. Несъзнаваната част от душата е водач в сътворяването. Аз не правя скици, не планирам в оня глуповато рационален смисъл: ей тука ще нарисувам къща, пък тук – магаре, пък тук – душата на поета... не, не правя така и ми се струва, че човешкият разум (тоест глупашката му прагматична душевна функция) е твърде пошло-елементарна за целите на изкуството. Разумът е това, с което се оправяме при пазаруване или сковаване на кочина (или ракета), но не става за изкуство.Само интуицията и несъзнаваните глъбини на душата имат място в изкуството. - Твоите картини са със сюжет, исторически и библейски. А живеем в ерата на черния квадрат. Страхуваш ли се от неразбирането?К.Т.: Черният квадрат на Казимир Малевич е също нещо библейско. В най-общия смисъл. Защото библията не е някаква оперета, в която актьорите играят облечени с шантави старовремски костюми, а просто книга за Всичко и книга за това Защо сме живи и Как сме живи. А от неразбиране се страхувам в писането, но в рисуването – не. Пък и шегите и закачките в рисунките ми не са никак сложни.Ти успя да разбиеш мита за пропадналия артист със своята воля – два пъти се преборваш с алкохолната болест след тежки кризи. Живееш тихо и мисля, далеч от суетата. Как успяваш да преодолееш физическото?К.Т.: Не преодолявам физическото. Нито трудовото, нито математиката, нито пеенето. Шегувам се. Всъщност аз се отдавам на физическото с тая наслада и осъзнатост, която всеки от нас му дължи. Виж, не сега, а преди отричах физическото и вредях на клетото си тяло с литри алкохол и тонове тютюн, килограми ксанакс, купища диазепам и какво ли не. Ако и това не е отричане на физическото! Това е грозен бунт срещу физическата ни същност, срещу това, че сме това, което сме. А сега се радвам на остаряващото си и всъщност много послушно тяло, с което, при все това, мога на бегом да изкача стълбите до осмия етаж. А не всеки на моята възраст може, нали така? И не живея далеч от суетата. Отдавам й се. Но го правя по един тих и възможно най-осъзнат начин. Без злоба и отчаяние. А озлоблението и отчаянието са основата на всяко наше беснеене, на всяко наше неприемане. Приеми света такъв, какъвто е, и ще отметнеш глава, а смехът ти ще стигне до небесата! – нещо такова беше казал Буда.- Смяташ ли, че в академичните среди е възможна промяна? Какво трябва да се направи?К.Т.: Ами повечето академични хора вече съвсем ясно заявяват, че няма академична среда и че такава „конюнктура” на утвърдените правила и норми и т.н. неприятни неща вече няма. И това, между другото, е доста объркващо. Хубаво си беше в социализма (майтап, естествено), когато даже само на един сантиметър да се отклониш от златния соц-стандарт на рисуване или писане – и вече си голям новатор, даже – дисидент! Леле мале! Ти си казал „Другарят Живков е велик”, ама с половин уста, а не с цяла, както е по норматив, и вече си велик герой, авангардист, дисидент и бунтар. А сега няма ни другар живков, ни гявол и няма спрямо какво да си алтернатива, и няма какво да отричаш и няма какво да събаряш, и няма срещу какво да се бунтуваш... Макар че, все пак, има! Това, което е анти-изкуството сега е Статуквото на Пазара и на пошлото „Това харесват хората, това се търси”. Сега „Другарят Живков” е: слави трифонов, криско, чалгата, демагогията, простащината, войнстващата посредственост, патриотарството, постсоциалистическата мазна казионност (виж в литературата как бъкат като мехури блатен газ едни глуповати, но изгодни исторически романчета, които да „затвърждават патриотичния дух”). Та – сега няма академизъм, срещу когото да се борят разни нови импресионисти. Има власт на полуграмотния консуматор и неговите изкуствено създадени от пошлата реклама желания и потребности. И ние се борим срещу това. А академичното образование и академичният ред биха били добре дошли.", "date": "2018.06.26", "title": "Голямата изложба в малък формат – картини от Калин Терзийски"}
{"url": "https://offnews.bg/nashite-avtori/biser-za-dva-leva-682567.html", "text": "Тоя Китаец е като магнит, казвам ви. Краката ми сами ме отвеждат нататък да видя каква нова технологична джунджурия са сътворили. И за жълти стотинки при това. Все полезни вещи като светлинки, антенки, кабелчета, вентилаторчета, радиостанции и тонколонки с Bluetooth и USB в магазинчето от четири квадратни метра. Тоя път обаче си купих прашка. С две ластики, ръкохватка и кожа за зареждане с камъче, най-обикновена прашка. Отдолу пишеше Made in China, много ясно. Антропоценът, в който живеехме доскоро, ще бъде заменен от следващата епоха – чайнацен.На връщане от разходката реших да мина през Дома на писателя, да видя кой е жив още. Там се подвизават имена от регионална величина и някои от национална като да речем Ваньо Вълчев, автор на текстовете на много любими естрадни песни. Нямаше почти никого този път. Седнах да изпия една бира, когато в двора влезе Борче Панов, македонски писател, гостуващ на града по някакви майски литературни празници. Намести се тоя човек при нас и като почна да ги реди, ченето ми увисна. Сподели брилянтни идеи от стихотворения, които е писал. Ще го прочета. Скоро не бях срещал толкова нестандартно мислене, такава добра фантазия.Възхитих му се най-искрено и реших да му подаря прашката. Е, ще я приема, щото извикваш с нея скъпи спомени у мен. И в замяна ще ти подаря една история, каза Борче. Като малък живеех в голяма къща с голямо семейство и много деца, братовчеди и роднини. Бяхме цяла сюрия. Често ходехме да стреляме по врабци около селото, а моята задача беше да нося убитите, навързани на една връзка. Сигурно щото бях най-малък. Сега се радвам, че е така, защото не е трябвало да убивам. По-големите стреляха с ластики, така казваме на прашката в Македония. Понякога носех и по две върви с по десетина врабчета. Детската жестокост е неосъзната.Веднъж, като ми подадоха едно уцелено птиче, усетих, че то още не е мъртво. Телцето на славейчето още бе топличко. Подържах го в ръце, намокрих човката му със слюнка. И то се размърда. Зарадвах се. Бях си решил да го пусна да лети малко по-късно, но за момента го стисках здраво и му се наслаждавах колко е кафяво, красиво и живо. Пърхаше с криле, бе изплашено, представям си как се е чувствало. И като казвам, че го стисках здраво, наистина така беше. Защото по едно време в залисията поглеждам към ръката си и какво да видя – стискам само крачетата му. То толкова силно е искало да се освободи, че силата на крилете му го е откъснала и е полетяло.И си представих как лети. Лети и не спира. Не може да спре. Лети, пее и не спира да прави само това. И остана тая случка в сърцето ми завинаги, както песъчинката се загнездва в мидата. За да не я дразни, за да намалее болката, мидата почва да обвива песъчинката в седеф. Така и тази история ме глождеше отвътре, обвивах я със седеф много години, докато накрая написах една поема. И тя е продължение на песента на славея. И след мен някой друг ще я продължи. Песента не може никога да спре. Не може да кацне. Трябва да лети постоянно и да се предава нататък. Това всъщност е задачата на поетите във Вселената.Прашката струваше само два лева. В нашия северозападен край прашки носеха и възрастните, имаше такава стара традиция, която днес е отмряла, много ясно. Понякога с прашка можеш да уцелиш славей, а понякога дори поет. Покаянието може да те накара да станеш поет.Взех му адреса на Борче и ще му пиша. И вие можете да го потърсите в мрежата, ако случайно някъде вътре у вас една песъчинка не ви дава мира.", "date": "2018.06.26", "title": "Бисер за два лева"}
{"url": "https://offnews.bg/sviat/poveche-amerikanski-sili-v-arktika-poiska-voenniat-ministar-na-sasht-683269.html", "text": "Съединените щати трябва да засилят присъствието си в Арктика и да обърнат внимание на тази все по-важна и развиваща се част от света, заяви американският министър на отбраната Джим Матис, цитиран от Ройтерс, съобщава БТА.При посещение в Аляска Матис отбеляза, че затоплянето на Арктика разкрива нови морски маршрути и залежи на петрол и полезни изкопаеми.Смята се, че в този регион има повече залежи на петрол и газ, отколкото в Саудитска Арабия и Русия. Затоплянето на Арктика увеличава вероятността за надпревара за ресурси в региона, отбелязва Ройтерс.\"Така че истината е, че ще трябва да реагираме на развитията в Арктика. Тя ще се открие не само за транспорт, но и за изследването на енергийни ресурси\", каза Матис. Той спомена за увеличаване на присъствието на американската брегова охрана в региона.И САЩ, и Русия проявяват интерес към ускореното проучване на Арктика, като Русия засили военното си присъствие на север. Русия, която е в процес на основно превъоръжаване, инициира най-значителното укрепване на позициите си в Арктика след разпадането на Съветския съюз през 1991 г., отбелязва Ройтерс.Под ръководството на президента Владимир Путин Русия бърза да отвори наново изоставените съветски военни, военновъздушни и радарни бази на отдалечени арктически острови и да изгради нови такива, претендирайки за почти половин милион квадратни мили в Арктика.Китай също проявява интерес към Арктика в рамките на нова инициатива на президента Си Цзинпин. Нарастващото китайско присъствие в региона породи притеснения на арктическите държави за дългосрочните цели на Китай, които биха могли да включват и разполагане на войски, отбелязва Ройтерс.", "date": "2018.06.26", "title": "Повече американски сили в Арктика поиска военният министър на САЩ"}
{"url": "https://offnews.bg/nauka/dzhurasik-sviat-ruhnaloto-kralstvo-predstavite-za-dinozavrite-sa-za-683267.html", "text": "В новия филм \"Джурасик Свят\" за разлика от компютърната графика, на която се отдава първостепенно значение, представите за динозаврите са замръзнали на ниво 1993 година, пише , позовавайки се на Live Science.Когато Тиранозавър Рекс си отвори устата в новия филм, земята потреперва. Но дали наистина така е звучал T. rex?Меките тъкани обикновено се унищожават, преди да се фосилизират, така че има малко доказателства за анатомичните структури, които биха могли да помогнат на палеонтолозите да възстановят истинските звуци, издавани от изчезналите динозаври. Във филма обаче гласът на Т. rex прилича на лъвски рев. Малко вероятно е динозаврите да са звучали като бозайниците, по-скоро са издавали звуци подобни на тези на птиците или влечугите, към които те са по-тясно свързани. Всъщност, някои динозаври може да са произвеждали нискочестотни буботещи звуци като крокодилите, според проучване, публикувано през октомври 2016 г. в списание Nature.А какво да кажем за близката връзка между велосиратор на име Блу и изследователя на динозаврите Оуън Грейди (Крис Прат)? Досега не са намерени доказателства за междувидови съюзи между динозаври и други животни. Но учените откриват удивителни следи за социалното поведение на динозаврите, запазени във вкаменелостите, които показват, че динозаврите пазят яйцата си, живеят в семейни групи и дори изпълняват брачни танци, като мъжките стържат с нокти скалите, за да впечатлят женските.Без съмнение да се видят живи динозаври на големия екран е вълнуващо и филмът \"Джурасик Свят: Рухналото кралство\" напомня на публиката, че тези невероятни същества някога са бродили по земята. Но науката днес знае повече за динозаврите, откакто се появи филмовата поредица и ще продължи да трупа знания. Така че е крайно време и представата за динозаврите във филмите \"Джурасик свят\" да са в крак с напредъка на палеонтологията.За съжаление идеите на създателите на филма са се \"фосилизирали\" в началото на 90-те години..", "date": "2018.06.26", "title": "Джурасик свят: Рухналото кралство - представите за динозаврите са замръзнали на ниво 1993 г."}
{"url": "https://offnews.bg/temida/prokuraturata-iska-otmiana-na-naredbata-za-kulturni-tcennosti-683270.html", "text": "Върховната административна прокуратура (ВАП) подаде протест против Наредба № Н-12/21.11.2012 г. за реда за идентифициране, деклариране, предоставяне на статут и за определяне на категорията на недвижимите културни ценности, за достъпа и подлежащите на вписване обстоятелства в Националния регистър на недвижимите културни ценности, издадена от министъра на културата, съобщават от държавното обвинение.ВАП констатира, че от съставителя на проекта на Наредбата не са изпълнени процесуалните задължения по Закона за нормативните актове /ЗНА/ за предварително публикуване на интернет страницата на министерството освен на проекта за нормативния административен акт, но и на мотивите, съответно доклада. По силата на чл.28, ал.2 ЗНА в мотивите, съответно доклада трябва да се съдържат причините, които налагат приемането; целите, които се поставят; финансовите и други средства, необходими за прилагането на новата уредба; очакваните резултати от прилагането, включително финансовите, ако има такива; анализ за съответствие с правото на Европейския съюз. Такива обаче липсват.Изброените задължения на съставителя на проекта са предвидени с оглед гарантиране на принципите за обоснованост, стабилност, откритост и съгласуваност, които се съдържат в нормите на ЗНА. Своевременното съобщаване на проекта на нормативен акт, както и на мотивите за изработването му, съответно доклад на вносителя е предназначено да осигури реализиране на предоставената от закона възможност за изразяване на мнения на заинтересованите лица. Неспазването на закона е съществено, тъй като пряко рефлектира върху основни начала на административното производство - законност, равенство, достъпност, публичност и прозрачност, последователност и предвидимост - чл.4, чл.8, чл.12 и чл.13 от Административнопроцесуалния кодекс.В конкретния случай е допуснато нарушение и на чл.28, ал.3 ЗНА, според който, без да е съпроводен с мотиви или доклад по чл.28, ал.2 от същия закон, проектът за нормативен акт /както е в случая/ не е подлежал на обсъждане.С тези доводи ВАП атакува Наредбата пред ВАС с искане за отмяна.", "date": "2018.06.26", "title": "Прокуратурата иска отмяна на наредбата за културни ценности"}
{"url": "https://offnews.bg/futbol/padna-rekord-po-duzpi-na-svetovni-parvenstva-683271.html", "text": "Нов рекорд беше регистриран на световното първенство по футбол в Русия. На шампионата беше подобрено постижението по брой дузпи на един Мондиал в историята.На двубоя между Португалия и Иран съдията Енрике Касерес (Парагвай) отсъди дузпа за нарушение срещу Кристиано Роналдо, която е рекордна 19-а от началото на шампионата.Звездата на Португалия обаче пропусна от бялата точка и пропусна да донесе победата на \"мореплавателите\", а двубоят завърши 1:1. Съдията използва системата за видеоповторение ВАР преди да отсъди наказателния удар.В самия край на двубоя иранците също получиха дузпа и изравниха за 1:1, но това не им беше достатъчно, за да продължат на осминафиналите.Досегашното постижение беше 18 дузпи на световните първенства през 1990 в Италия, през 1998 във Франция и през 2002 година Япония и Южна Корея.", "date": "2018.06.26", "title": "Падна рекорд по дузпи на световни първенства"}
{"url": "https://offnews.bg/ikonomika/rvd-obiavi-konkurs-za-slogan-po-sluchaj-50-godishninata-si-nagradata-683304.html", "text": "Държавно предприятие РВД (BULATSA) обявява конкурс за слоган по случай 50 годишнината си. На 3 февруари 2019 г. българският доставчик на аеронавигационно обслужване ще чества своя юбилей и търси най-подходящото послание, с което да отпразнува празника си.Желаещите да участват и да спечелят голямата награда – дрон, могат да изпращат своите предложения на български или английски език, на имейл bulatsa50@bulatsa.com до 31 юли.Авторът на най-оргиналното предложение ще бъде и специален гост на BULATSA и ще може да се запознае отблизо с професията Ръководител на полети, като посети Оперативния център и Кулата.", "date": "2018.06.26", "title": "РВД обяви конкурс за слоган по случай 50-годишнината си, наградата е дрон"}
{"url": "https://offnews.bg/sviat/mikrobus-se-vriaza-v-redaktciata-na-vodeshtia-holandski-vsekidnevnik-683273.html", "text": "Микробус се вряза в стъклената фасада на редакцията на водещия холандски всекидневник De Telegraaf рано тази сутрин.По данни на полицията действието е умишлено. Шофьорът е успял да избяга. Въпреки последвалата мащабна полицейска операция за задържането му, досега той не е открит.Инцидентът е станал в 4 сутринта местно време в покрайнините на Амстердам.De Telegraaf е най-популярният вестник в страната. Публикува основно на спортни и криминални новини. Засега няма данни за пострадали хора.Само преди седмица имаше стрелба по друга редакция, в която се помещават няколко холандки списания. Задържан бе 41-годишен мъж. При атаката нямаше пострадали.", "date": "2018.06.26", "title": "Микробус се вряза в редакцията на водещия холандски всекидневник"}
{"url": "https://offnews.bg/sviat/harli-dejvidsan-iztegliat-chast-ot-proizvodstvoto-si-ot-sasht-tramp-v-683268.html", "text": "Американският производител на мотоциклети \"Харли-Дейвидсън\" (Harley-Davidson) обяви, че изнася от САЩ производството си, предназначено за Европа, за да не пострада от търговската война между Съюза и Щатите. Обявеното вчера решение днес предизвика роптанието на американския президент Доналд Тръмп, който ги порица чрез обичайния си метод на общуване - Туитър.На 22 юни ЕС наложи допълнителни мита върху десетки американски стоки, включително \"Харли-Дейвидсън\", в отговор на решението на Тръмп да наложи мита от 25% върху стоманата и 10% върху алуминия при внос в САЩ от повечето страни в света.По-големите разходи обаче не са по вкуса на продалите в Европа близо 40 хил. мотоциклета \"Харли-Дейвидсън\" и решението им е просто - изнасят производството, предназначено за Стария континент, някъде, където няма наказателни мита. Европа е вторият най-голям пазар за производителя след САЩ, уточнява БТА.Сметките на компанията сочат, че при новите мита допълнителният разход на мотоциклет ще възлиза средно на около 2 200 долара. В същото време, тя не може да си позволи подобно нещо, когато става въпрос за ключов пазар като европейския.В краткосрочен план, преди изнасянето на производството, компанията ще поеме разходите от по-високите мита и няма да вдига цените за крайните потребители. Това ще ѝ струва между 30 и 40 млн. долара до края на 2018 г.От \"Харли-Дейвидсън\" очакват пренасянето на производството в чужбина да им отнеме между 9 и 18 месеца.\"Изненадан съм, че от всички компании точно \"Харли-Дейвидсън\" първи биха развели бялото знаме\", коментира раздразнено Тръмп. Той твърди, че се е борил сериозно за тях и \"в края на краищата те няма да плащат митата в ЕС, които биха навредили сериозно на търговията\". Президентът смята, че за \"Харли\" митата са \"просто извинение\" и ги призовава към търпение.", "date": "2018.06.26", "title": "Харли-Дейвидсън изтеглят част от производството си от САЩ, Тръмп възропта"}
{"url": "https://offnews.bg/evropa/ep-zapochna-protcedura-sreshtu-ungaria-presledvashtata-soros-strana-m-683274.html", "text": "Европейският парламент започна процедура срещу Унгания, която може да доведе до отнемането на правото ѝ на глас в ЕС. Действието бе предприето в контекста на репресивната политика на премиера Виктор Орбан. Тя принуди фондация \"Отворено общество\" на милиардера от еврейско-унгарски произход Джордж Сорос да обяви, че напуска страната.Унгария наложи 25% данък върху чуждите дарения на неправителствени организации и даде правото на вътрешния министър да затваря НПО, ако реши, че дадена организация застрашава националната сигурност. Лично Орбан критикува остро \"Отворено общество\", като обвини фондацията, че се меси в политиката на страната и води либералната опозиция. През януари партията на Орбан - \"Фидес\" внесе законопроекти под името \"Спрете Сорос!\", които сериозно затрудняват дейността на неправителствения сектор.Преди седмица унгарският парламент одобри законопроект, който криминализира НПО, които помагат на хора, търсещи убежище. Бе направена и промяна в Конституцията, която, според изданието, \"създава паралелна съдебна система\".В отговор ЕП започна процедура, в рамките на която страните членки на ЕС ще оценят нивото на демокрацията и върховенството на закона в Унгария. Докладът внесе евродепутатът от \"Зелените\" Джудит Сарджентини след повече от година работа върху него, пише EU Observer.В понеделник евродепутатите от Комисията по гражданските права гласуваха за започването на санкционния процес против Будапеща заради нарушаване на върховенството на закона и на европейски ценности от правителството на Орбан.В проектодоклада се подчертават опасенията, че откакто \"Фидес\" управлява се наблюдава отстъпление от демокрацията, независимостта на съдебната система е под въпрос, свободата на словото - също. В документа се иска задействането на член 7 от Договора за ЕС, което би лишило Унгария от правото ѝ на глас в заседанията на Съвета на ЕС. Искането подкрепиха 4 други комисии: за правата на жените, за конституционните работи, бюджетния за контрол и тази за културата и образованието.Докладът бе подкрепен от 37 депутати и отхвърлен от 19. \"За\" са били 8 депутати от ЕНП, 9 от ЕНП са били против, шестима от които са унгарски евродепутати, пише EU Observer и коментира, че разделението е ясен сигнал за вътрешната борба в ЕНП по въпроса каква трябва да е реакцията спрямо Орбан.ЕП ще гласува по предложението за санкции срещу Будапеща през септември. Ако две трети от европейските депутати подкрепят активирането на Член 7, Съветът ще бъде легално задължен да се заеме с въпроса и да определи дали става въпрос за „ясен риск от сериозно нарушение“ на европейските ценности.Във втората фаза на процедурата Европейският съвет може да констатира нарушения, което ще открие възможността за налагане на санкции, като например, отнемане на правото на глас.", "date": "2018.06.26", "title": "ЕП започна процедура срещу Унгария. Преследващата Сорос страна може да остане без право на глас в ЕС"}
{"url": "https://offnews.bg/bojni/kobrata-otnovo-specheli-targ-za-svoj-mach-683272.html", "text": "Кубрат Пулев отново спечели търг за свой мач, този път срещу непобедения американец Джарел Милър (21 успеха, 18 с нокаут и 1 равен). От името на българина наддаваше компанията на Ивайло Гоцев \"Епик Спортс\", информира Спортал.Тя е извадила оферта с впечатляващата сума $2 111 111. Другото предложение беше на промоутърите и мениджъри на Кобрата - \"Зауерланд\" - 1 000 010.Миналия месец отново \"Епик Спортс\" надцакаха \"Зауерланд\" и компанията на Еди Хърн - \"Мачрум\" за организиране на двубоя Пулев - Дилиън Уайт. Впоследствие англичанинът реши да не приеме условията на Кобрата и предпочете да се бие в края на юли с бившия световен шампион Джоузеф Паркър.Все още няма подробности кога и къде ще се състои двубоят Пулев - Милър. Според специализираните медии, ако срещата е в България, тогава вероятно американецът ще се откаже. Милър ще получи 25% от целия хонорар, докато за Кобрата е останалата сума.Победителят от тази среща ще стане официален претендент за титлата на Международната боксова федерация в тежка категория, която е притежание на Антъни Джошуа.", "date": "2018.06.26", "title": "Кобрата отново спечели търг за свой мач"}
{"url": "https://offnews.bg/sviat/video-v-whatsapp-dovede-do-ubijstvo-v-india-683289.html", "text": "Видео в приложението за изпращане на съобщения за смартфони WhatsApp доведе до убийство в Индия.Кадрите, показващи отвличането на дете, бяха разпространени масово в страната и доведоха до нападението и пребиването до смърт на невинен мъж на улицата, предаде Би Би Си.На клипчето се вижда как двама души на мотоциклет с каски на главите спират и взимат малко дете от улицата, след което потеглят с него. Други три деца хукват да ги гонят.Всъщност, не става въпрос за отвличане.Цялото пакистанско видео показва \"похитителите\", които връщат детето обратно. Един от тях вади и разгъва свитък и обръща надписа към камерата. На него пише: \"Отнема само един момент да отвлечеш дете от улиците на Карачи...\".  Но в Индия тази част от клипа е премахната. И \"редакцията\" води до разпалване на страховете от улични банди, които отвличат деца.Подобни видеа се разпространяват масово в WhatsApp, а регионални медии добавят масло в огъня и съобщават, че 5000 похитители са влезли в Южна Индия. След като гледат клиповете и новините, хората вече не искат да пускат децата си навън.26-годишният Каалу Рам е бенгалурец, който търси работа. Местни хора решават, че той е похитител на деца. Връзват ръцете и краката му и го бият брутално. Влачат го по улиците. Мъжът умира на път за болницата в третия по големина, модерен индийски град.Полицията в Бенгалуру  - наричан още индийската Силициева долина - също се опитва да развенчае слуховете също чрез социалните медии, а от патрулни коли по улиците звучат успокоителни разяснения. ", "date": "2018.06.26", "title": "Видео в WhatsApp доведе до убийство в Индия"}
{"url": "https://offnews.bg/futbol/zhenata-na-daglas-koshta-napadna-selektcionera-na-brazilia-683281.html", "text": "В Бразилия и жените разбират от футбол и тренировки. Това става ясно от словесната атака на съпругата на бразилския халф на Ювентус Дъглас Коща Луиза Рамос срещу селекционера на \"селесао\" Тите след контузията му в мача срещу Коста Рика.Бразилецът получи травма в бедрото, която го вади от терена за 2-3 седмици и на практика слага край на участието му на Мондиал 2018.\"Виновен е Тите заради тежките тренировки, които води. Дъглас се оплакваше от болки след заниманията, като каза, че в Ювентус се работи много по-леко.Травмата може да се окаже и по-лека и се надявам да се възстанови за десетина дни\", коментира Луиза Рамос. Заради травмата Коща ще пропусне ключовия двубой със Сърбия, от чийто резултат зависи класирането на петкратните световни шампиони на 1/8-финалите. За целта Бразилия не трябва да загуби мача.", "date": "2018.06.26", "title": "Жената на Дъглас Коща нападна селекционера на Бразилия"}
{"url": "https://offnews.bg/politika/ninova-nesigurnostta-prestapnostta-i-nestabilnostta-sediat-na-masata-683296.html", "text": "Вицепремирът заяви, че министър толерира и подпомага проституция и наркотрафика, а друг министър провежда интересите на мутрите по морето. Какво означават тези думи на Валери Симеонов? Означава, че несигурността, престъпността, нестабилността седят на масата в Министерския съвет.Това каза лидерът на парламентарната група на БСП Корнелия Нинова по време на обсъждането на вота на недоверие днес на извънредно заседание в Народното събрание. До искането на оставка на кабинета \"Борисов 3\" се стигна след бягството на двамата рецидивисти от Централния софийски затвор и последвалото убийство на Владимир Пелов в Ботевград, битовата престъпност в Угърчин и авиокатастрофата с военния хеликоптер в Пловдив.Нинова коментира думите на вътрешния министър Радев, че е било \"малшанс\" това, че избягалият от Централния софийски затвор Владимир Пелов е бил застрелян. Тя попита малшанс ли е бягството на осъден за блудство, малшанс ли е, че бизнесменът Петър Христов беше разстрелян в центъра на София, малшанс ли е шесторното убийство в Нови Искър.Спорен лидерът на левицата полицаите и надзирателите в затворите в страната са демотивирани.Тя заяви още, че този дебат няма да бъде дума срещу дума, а ще говорят документите:Корнелия Нинова каза, че обществото ни се самоорганизира защото няма държавност. Тя даде пример с хората от 3 врачански села, които започнаха сами да си запълват дупките по пътищата.Нинова посочи, че България премиерът Бойко Борисов е излъгал, че сме надежден партньор на Европа, който пази границите от нелегални мигранти. ", "date": "2018.06.26", "title": "Нинова: Несигурността, престъпността и нестабилността седят на масата в Министерския съвет"}
{"url": "https://offnews.bg/politika/demokratichna-balgaria-borisov-se-provali-v-sferata-na-sigurnostta-a-683278.html", "text": "Провалът на правителството в сектор „Сигурност“ е факт и това се вижда от недоверието на българското общество към системата за сигурност на страната като цяло. Неспособността на властта да се справи с престъпността, да опази обществения ред, дори да наложи спазването на правилата за движение по пътищата, доведе до драматична загуба на доверие на българските граждани към държавата изобщо. Това се казва в политическа позиция на Демократична България по внесения от БСП вот на недоверие към правителството на Бойко Борисов.Според извънпарламентарните десни причините, за толкова лошото състояние на тази сериозна дейност на управлението, са комплексни. Но основно са резултат от целенасочената политика на управляващите за „приспиване на системата”, с цел безпрепятственото функциониране на корупционните схеми по високите етажи на властта.Според обединението най-сериозният проблем в МВР и службите за сигурност, е тежката демотивация на огромната част от служителите в системата, които по принцип са съвестни хора и искат да служат на държавата. Конкурсното начало за израстване в кариерата е подменено с назначаването на възлови позиции на хора, които нямат необходимите качества и подготовка, но за сметка на това са зависими и се подчиняват на волята на задкулисната власт, която ги е лансирала. Така системата е овладяна и подчинена на управляващата олигархия, смятат десните.Според тях друг сериозен проблем, водещ до неефективност на системата за сигурност е неадекватното разположение на силите спрямо конкретната оперативна обстановка.Тази неадекватност е в два аспекта. От една страна имаме неефективно струпване на сили в определени райони и места /основно в София/ и съответно оголване на цели такива в страната, което дава възможност на престъпния контингент да се адаптира и атакува уязвимите места. От друга страна функциите и длъжностните характеристики на различните степени в системата са застинали назад във времето, което я прави тромава. Затормозената координация и ведомствения егоизъм често създават комични ситуации при екстрени случаи, заявяват от Демократична България.От обединението смятат, че всичко това са натрупани проблеми, които не се разрешават основно поради липса на компетентност на най-високо професионално и политическо ниво.Според Демократична България внесеният вот на недоверие от БСП има за цел лъскане на фасадна опозиционност и той няма да предизвика нищо повече от поредната имитация на парламентарна демокрация.", "date": "2018.06.26", "title": "Демократична България: Борисов се провали в сферата на сигурността, а БСП се прави на опозиция"}
{"url": "https://offnews.bg/ikonomika/svetoslav-glosov-e-noviat-shef-na-api-683298.html", "text": "По решение на министъра на регионалното развитие и благоустройството Николай Нанков от днес председател на Управителния съвет на Агенция „Пътна инфраструктура“ е инж. Светослав Глосов, съобщиха от ведомството.Инж. Дончо Атанасов остава член на Управителния съвет на пътната агенция. Той ще продължи да е ангажиран с новото строителство на участъци от републиканската пътна мрежа, както и с поддръжката, ремонтите и рехабилитацията на вече съществуващите трасета.Рокадата в Управителния съвет на АПИ идва след молба на инж. Атанасов.Светослав Глосов е бивш председател на Камарата на строителите в България.", "date": "2018.06.26", "title": "Светослав Глосов е новият шеф на АПИ"}
{"url": "https://offnews.bg/zdrave/dermatolozi-ot-vma-s-bezplatni-pregledi-za-kozhni-novoobrazuvania-683283.html", "text": "Медицински специалисти от Клиниката по дерматология към ВМА ще извършват безплатни профилактични прегледи за кожни новообразувания.Консултациите ще се проведат в рамките на 3 дни – 27, 28 и 29 юни, от 10.00-13.00 часа, в кабинет № 220, намиращ се на втория етаж в поликлиниката на ВМА.За целта е необходимо да бъде направено предварително записване на тел.: 02/92 25 181; 02/ 92 25 002; 02/ 92 25 023 – от 08.00-14.00 часа.Не се изисква направление от личния лекар.", "date": "2018.06.26", "title": "Дерматолози от ВМА с безплатни прегледи за кожни новообразувания"}
{"url": "https://offnews.bg/sviat/vitceprezidentat-na-venetcuela-sas-zabrana-da-stapva-v-es-zamraziha-i-683280.html", "text": "Европейският съюз наложи санкции на 11 официални представителите на Венецуала след президентските избори през май, които според ЕС са били \"нито свободни, нито честни\". Сред санкционираните са встъпилата на 14 юни в длъжността вицепрезидент Делси Родригес и предшественикът ѝ Тарек Ел Айсами.Те няма да имат право да стъпват на територията на Европейския съюз, а сметките им се замразяват.Изборите, които бяха бойкотирани от опозицията, доведоха до избирането на Николас Мадуро за шести шестгодишен мандат.В изявление от понеделник ЕС обяви, че не може да се има доверие на изборния резултат, защото липсват гаранции за демократичното провеждане на вота. В него се посочва също, че 11-те официални представители на страната са отговорни за нарушаване на човешките права и подкопаване на демокрацията и върховенството на закона във Венецуела.В отговор правителството в южноамериканската държава осъди \"продължаващата агресия и намеса от страна на ЕС\" и предупреди, че не би приело никакви заплахи.През януари ЕС наложи санкции на други 7 венецуелци и отправи предупреждение, че може да включи още имена в списъка.Наказаната Родригес е била ръководител на Националното учредително събрание - орган, изграден изцяло от правителствени поддръжници. Неговите противници твърдят, че той е създаден, за да заобиколи контролирания от опозицията парламент. Родригес е била и външен министър и е един от най-близките поддръжници на Мадуро.Високопоставените венецуелски представители са санкционирани също от САЩ и Канада, а сметките на президента Мадуро в САЩ за запорирани.Санкциите бяха наложени само дни, след като върховния комисар на ООН за човешките права Зейд Раад Ал Хусейн обяви, че венецуелските служби за сигурност са извършили стотици убийства, представяйки ги като борба с престъпността.", "date": "2018.06.26", "title": "Вицепрезидентът на Венецуела със забрана да стъпва в ЕС, замразиха и сметките на Делси Родригес"}
{"url": "https://offnews.bg/politika/greshka-e-che-politciata-ne-streliala-s-gumeni-kurshumi-po-romite-v-b-683282.html", "text": "Полицията не е използвала гумени куршуми и палки при  и това се отчита от МВР като грешка. Това става ясно от думите на зам.-министъра на вътрешните работи Стефан Балабанов, който коментира пред bTV случая от събота срещу неделя през нощта. Униформените отишли на място пред блок 15 в кв. „Саранск” заради сигнал за силна музика, където бяха посрещнати с агресия и по тях полетели пейки, буркани и камъни от събралите се роми. След случая седем души бяха отведени в ареста. Двама от тях са с 18 и 16 присъди. Зам.-вътрешният министър Стефан Балабанов обяви в предаването „Тази сутрин”, че ромите лъжат за използването на сачми и куршуми. „Изричането на неистини от тази етническа група е маниер – никакви сачми и куршуми не са използвани”, обяви зам.-министърът. Според него по-скоро е грешка, че в тази ситуация не са използвани гумени куршуми и палки. „В тази държава има закони… Трябва да спрем с този псевдолиберализъм”, коментира Балабанов, цитиран от bTV.Той призова всички служители на МВР да използват законите и правомощията, които са им дадени, за да може да се противодейства на такива агресивни групи. Той подчерта, че от Министерството на вътрешните работи застават зад действията на полицаите в Ботевград и ще им го каже лично.Според него трябва да има законови промени и МВР да може служебно да защитава полицаи при дела срещу тях, а не да им се налага сами да си търсят адвокати.„Децата ни бяха задържани и бяха пребити, никой не ни вярва”, заяви една от майките, цитирана от Нова тв. Тя обясни, че са празнували рожден ден, но когато полицията е пристигнала всичко вече е било приключило.„Полицията почнаха да ритат колоните, синът ми ги помоли да не му взимат колоните, защото не са негови и са 700 лева. Те му казаха „Товариш колоните, иначе ще те арестуваме за съпротива на властно лице”. В момента, в който се наведе да вземе колоните, беше извита ръката му, вкараха го във входа и го пребиха като куче с пистолетите в главата”, обясни жената.„На всички камери се вижда, моето дете нищо не е направило”, каза друга майка на задържан.Те не отрекоха, че са нападнали полицията, но заявиха, че органите на реда първо са ги атакували. Бременна жена разказа пред Нова тв, че също била нападната от жандармерията.Лидерът на партия ДРОМ Илия Илиев, който се яви като защитник на ромите, каза, че случаят е изключително тежък. „Невинни хора са били нападнати от полицаите в 2:30 през нощта. Влизали са с прожектори и са осветявали в леглата, докато хората спят. Стреляли са невинни, има пребити”, заяви Илиев.Кметът на Ботевград Иван Гавалюгов поиска засилено полицейско присъствие в махалата. „До момента много трудно са отстранявани тези проблеми поради липса на достатъчно полицаи. До момента са избягвали да влизат в ромската махала, да спират музиката, тъй като в най-добрия случай са двама до четирима”, заяви кметът.По-късно днес стана ясно, че има образувано досъдебно производство за нарушаване на обществения ред и съпротива срещу полицейски служители, при изпълнение на служебните им задължения и отличаващи се с особена дързост и цинизъм.В хода на проведеното разследване е установена самоличността на шестимата извършители, които след проведено издирване са задържани за срок до 24 часа. След доклад на материалите в Районна прокуратура- Ботевград, на 25 юни, всички те са привлечени като обвиняеми за хулиганство по чл. 325 от НК. На шестимата обвиняеми е наложена 72- часова мярка за неотклонение „задържане под стража“.", "date": "2018.06.26", "title": "Грешка е, че полицията не стреляла с гумени куршуми по ромите в Ботевград, обяви зам.-министър"}
{"url": "https://offnews.bg/medii/dvama-topreporteri-napuskat-nova-televizia-683275.html", "text": "Двама от топжурналистите на Нова телевизия напускат медията.Новините се разделят с един от основните си политически репортери - Калина Влайкова. Тя е позната на зрителите с честите си преки включвания от Народното събрание и от политически събития. Калина е един от дългогодишните и утвърдени парламентарни репортери. Преди Нова телевизия, тя има 12-годишен опит като журналист във в. \"24 часа\". Като свое върхово постижение Калина посочва материала си за това как ДПС мобилизира електората си преди избори.От сутрешния блок \"Здравей, България\" си тръгва Мария Милкова. Тя е позната с множеството си социални репортажи и преки включвания \"на човешки теми\" както в блока, така и в новините. Автор е на много издания на \"Темата на Нова\" и е носител на много награди за журналистика и фотография. Един от най-нашумелите ѝ телевизионни разкази е за учителя физик Тео Теодосиев, който подготвя ученици за олимпиади в мизерни условия.От юли и двете няма да са в екипа на телевизията, която в последната година претърпя множество кадрови промени и скандали.", "date": "2018.06.26", "title": "Двама топрепортери напускат Нова телевизия"}
{"url": "https://offnews.bg/futbol/putin-naredi-stadionite-ot-mondial-2018-da-ne-zapustiavat-sled-svetovn-683291.html", "text": "Президентът на Русия Владимир Путин нареди на правителството, губернаторите на регионите и футболния съюз да подготвят дългосрочен план за използването на построената огромна инфраструктура за Мондиал 2018.Страната хвърли огромни средства, които превърнаха световното в най-скъпото в историята. Притеснения за съдбата на съоръженията вече се прокрадват и в Русия, тъй като огромни стадиони са построени в градове като Саранск, който няма футболни традиции.Засега обаче страната е обхваната от еуфория след достигането на \"сборная\" до осминафиналите. Загубата от Уругвай с 0:3 върна Русия в реалността, а предстои мач с тима на Испания, който не е особено убедителен, тъй като беше разтърсен от огромен скандал ден преди световното, довел до уволнението на селекционера Юлен Лопетеги.Двубоят между Русия и Испания е на 1 юли на стадион \"Лужники\" в Москва.Статистиката показва, че испанците никога в историята си не са побеждавали домакините на световни или европейски първенства. За последно Испания загуби от Португалия на Евро 2004. От общо осем мача с домакини на големи финали \"ла фурия роха\" е губила всеки път, което вдъхва надежда на \"сборная\", че може да продължи да мечтае на домашното световното първенство.", "date": "2018.06.26", "title": "Путин нареди стадионите от Мондиал 2018 да не запустяват след световното"}
{"url": "https://offnews.bg/izvan-terena/islandetcat-rurik-gislason-stana-blian-za-zhenite-683284.html", "text": "Само за ден скромният халф на Исландия Рурик Гисласон се превърна в сензация в интернет. Футболистът на втородивизионния германски Зандхаузен влезе като резерва в мача с Аржентина, завършил 1:1 и хвана окото на две изключително популярни в Южна Америка дами - бразилката Габриела Лопеш и аржентинката Химена Акарди.Те почти едновременно изразиха възхищението си от привлекателността му в Инстаграм. След края на мач когато е погледнал профила си, Рурик вероятно е паднал от стола. Вместо 30 000 последователи, той вече е имал 90 000.В момента са над 1 милион и това го превръща в истинска звезда в Инстаграм. В последните три дни се появиха и десетки негови фен страници във фейсбук.\"Момичетата от Италия за Рурик\", \"Фен клуб на Рурик Гисласон-Германия\" и т.н. Дали тази неочаквана популярност ще го изстреля в по-голям клуб не е известно, но със сигурност акулите в рекламния бизнес ще потърсят услугите му.", "date": "2018.06.26", "title": "Исландецът Рурик Гисласон стана блян за жените"}
{"url": "https://offnews.bg/112/patrulka-e-blasnala-momiche-v-drianovo-683285.html", "text": "Служебен полицейски автомобил е ударил момиче в Дряново, съобщава bTV.Момичето излязло внезапно на пътното платно. По първоначални данни колата е управлявана от 24-годишен служител на районното управление.Момичето е настанено в лечебно заведение с рани по тялото и по главата.По първоначални данни полицейският автомобил се е движил с включен светлинен и звуков сигнал. Водачът му е тестван за употреба на алкохол и наркотици, отчетени са нулеви резултати.На мястото на инцидента е извършен оглед.Започнало е следствено дело.", "date": "2018.06.26", "title": "Патрулка е блъснала момиче в Дряново"}
{"url": "https://offnews.bg/112/stolichnata-politcia-izdirva-zhena-ot-omurtag-683308.html", "text": "Столичното Седмо РУ издирва Цветелина Радославова Георгиева /43г./ от Омуртаг, с последен адрес в ж.к. “Младост 1“. На 15 юни сутринта жената напуснала дома си и оттогава е в неизвестност.Цветелина Георгиева е висока около 170 см, с дълга, руса коса и кафяви очи. Била е облечена в сини дънки, червена тениска, светлосиньо дънково яке и обута с еспадрили.Умоляват се всички, който имат информация за издирваната, да се обадят на тел.112, 02/9828760, 02/9828731 или в най близкото районно управление на МВР.", "date": "2018.06.26", "title": "Столичната полиция издирва жена от Омуртаг"}
{"url": "https://offnews.bg/kultura/adel-izdava-nov-album-za-koleda-683276.html", "text": "Световноизвестната британска певица Адел ще издаде нов албум за Коледа, съобщи Контактмюзик.Това ще е четвъртият студиен албум на Адел. Тя планира да прекара лятото в писане на песни за новия проект. Вече са направени контакти и с няколко студийни музиканти, които да работят с Адел по новия албум. Вече са готови и няколко от парчетата. Решението на певицата да се завърне в звукозаписното студио идва една година след обявеното по време на турнето \"Adele Live\" решение да спре концертите и да роди още едно дете. ", "date": "2018.06.26", "title": "Адел издава нов албум за Коледа"}
{"url": "https://offnews.bg/futbol/savo-miloshevich-nadaha-sarbite-bijte-brazilia-i-svetat-shte-govori-z-683309.html", "text": "Ако националният отбор на Сърбия в сряда вечер успее да победи Бразилия в Москва, заслуга за този исторически успех ще има и Саво Милошевич, пише белградският „Спортски журнал”.Бившият национал Саво Милошевич (37 гола в 102 мача), в момента заместник-председател на Сръбския футболен съюз, се обърна към играчите с думи, които със сигурност не са ги оставили равнодушни:„Не си спомням да е имало случай, когато всички да са доволни от играта на националния отбор. В последните 20 години това не се е случвало. Още нещо, всички хора, с които говорих са на мнение, че игровото ниво, което показахте до момента ви поставя сред петте най-добри на Мондиала. Понякога ние сами забравяме колко добре играем”. Милошевич подкрепя твърдението си и с малко статистика: „Потвърждението идва и от хора, които нямат причина да са снизходителни към нас – хора, които нямат никаква връзка със Сърбия. Нито пък аз имам причина да ви се подмазвам, нито изобщо съм такъв човек. Втори сте на световното по пробягани километри! Повече съм критичен, отколкото ще тръгна да хваля. Вие знаете през какво преминахте и какво ви очаква. Уверявам ви, че мачът с Бразилия ще бъде същият като тези с Швейцария и Коста Рика, ако повторим това, което показахме в тези два мача. Това е напълно възмжно, може би не осъзнавате колко добро беше то. Повторете го и ще имате същия мач и те ще имат огромен проблем с вас.”В края на своето изявление бившият таран на сръбския национален отбор прави важно обобщение: „Участвах на две световни и едно европейско първенство и никога не сме били в ситуация да изхвърлим тим като Бразилия! Това е привилегия, чест и шанс всички да говорят за вас в следващите 50 години. Ние сме такъв народ, че и за победата над Швейцария щеше да се шуми, защото беше важен мач, но само за победа на Бразилия ще се пише и говори 50 години!”.Последните срещи от Група Е на Мондиал 2018 Сърбия – Бразилия и Швейцария – Коста Рика ще се играят в сряда от 21:00 ч. В класирането водят Бразилия и Швейцария с по 4 т., Сърбия е трета с 3, а Коста Рика е на последното място без спечелена точка.", "date": "2018.06.26", "title": "Саво Милошевич надъха сърбите: Бийте Бразилия и светът ще говори за вас 50 години!"}
{"url": "https://offnews.bg/112/arestant-izbiaga-ot-politcejsko-upravlenie-v-plovdiv-683292.html", "text": "Арестант избяга от полицейско управление в Пловдив. От Областната дирекция на МВР потвърдиха случая пред OFFNews.Тази сутрин, мъж, който бил задържан за 24 часа, е успял да се измъкне от полицаите от Трето районно управление. Предприети са всички действия по залавянето му, съобщиха от полицията. Към момента няма подробности за какво е бил задържан мъжът както и не се съобщава самоличността му. В последните дни случаите с избягали от затворите зачестиха. Само преди дни полицията  на 21 юни от затвора в Ловеч Борис Иванов. Властите обаче не успяха да върнат в затвора Владимир Пелов, който  в центъра на Ботевград.Заради провал на управляващите в областта на вътрешния ред и сигурността от опозицията от БСП внесоха .", "date": "2018.06.26", "title": "Арестант избяга от полицейско управление в Пловдив"}
{"url": "https://offnews.bg/politika/deputatite-shte-debatirat-po-vota-na-nedoverie-sreshtu-pravitelstvoto-683262.html", "text": "На извънредно заседание днес Народното събрание ще дебатира по внесения от БСП вот на недоверие срещу правителството за политиката му в сектор „Сигурност\". Това е вторият вот на недоверие срещу третото правителство на премиера Бойко Борисов.Извънредното заседание започва в 13:00 часа, а гласуването на вота ще бъде в петък. Мотивите на вота бяха депозирани в деловодството на парламента на 20 юни, а под тях стоят подписите на 80 народни представители от групата на БСП.От левицата обявиха, че не са водили разговори с искане на подкрепа в пленарна зала по време на гласуването, но от ДПС заявиха готовност да гласуват за сваляне на правителството.За да бъде вотът успешен, са необходими гласовете на 121 народни представители, а парламентарните групи на БСП и ДПС имат общо 105.В навечерието на вота Изпълнителното бюро на БСП и ръководството на парламентарната група на \"БСП за България\" взеха решение да . Причината е, че земеделците сами взеха решение да напуснат коалицията.", "date": "2018.06.26", "title": "Депутатите ще дебатират по вота на недоверие срещу правителството"}
{"url": "https://offnews.bg/zdrave/okolo-1500-sa-novite-sluchai-na-onkohematologichni-zaboliavania-u-nas-683300.html", "text": "Всяка година в България се диагностицират около 1500 нови случая на различни онкохематологични заболявания. Това обяви проф. д-р Маргарита Генова - председател на Българското медицинско сдружение по хематология, началник на лабораторията по хематопатология и имунология към Националната специализирана болница за активно лечение на хематологични заболявания.„Злокачествените заболявания на кръвта са в топ 10 по честота както при мъжете, така и при жените. Засегнати са хора от всички възрасти. Заболеваемостта нараства с увеличаването на възрастта”, обясни тя.Едва 49% от българите знаят, че хематологията е науката за заболяванията на кръвта, а 25% нямат никаква представа какво означава, сочат данните от проучване, проведено сред 800 души. Данните от проучването бяха обявени на семинар за журналисти на тема „Онкохематологията – област на водещи здравни иновации\".Събитието е част от информационна кампания за злокачествените заболявания на кръвта, организирана от Българско сдружение „Лимфом“, Българско медицинско сдружение по хематология, Българско медицинско дружество по детска хематология и онкология и Асоциацията на научноизследователските фармацевтични производители в България.Според специалистите през последните години преживяемостта на пациентите с лимфоми се е утроила, а смъртността е намаляла рязко благодарение на навлизането на иновативни таргетни терапии за лечение на тези заболявания. При левкемиите 5-годишната преживяемост също показва благоприятни темпове на покачване.Наблюдава се увеличаване на случаите на злокачествените заболявания на кръвта, като една от причините за това е увеличаването на продължителността на живота. Влияние оказват още редица фактори, сред които излагане на химически вещества, имунни дефицити, автоимунни заболявания, вирусни инфекции, тегло и диета, използване на импланти и пр. Проф. Добрин Константинов, председател на Българското медицинско дружество по детска хематология и онкология, представи данни за най-честите злокачествени заболявания на кръвта при децата, едно от които е острата лимфобластна левкемия.Проф. Добрин КонстантиновБлагодарение на иновативните терапии в наши дни 5-годишната преживяемост при деца с онкохематологичти заболявания от 0 до 19 г. се е увеличила до 84,8%. В сравнение с 60-те г. на миналия век преживяемостта при острата лимфобластна левкемия от 4% стига до 94% в наши дни. При неходжкиновия лимфом преживяемостта от 7% стига до 85%, а при Ходжкиновия лимфом от 50% до 90%. 85% от всички левкемии в детска възраст са остри лимфобластни, по-малък процент заемат миелоидните левкемии. При 80% от децата с остра лимфобластна левкемия се наблюдава излекуване - нещо, което е било немислимо преди години, обясни проф. Константинов.Проф. д-р Жанет Грудева - национален консултант по хематология към Министерството на здравеопазването, заместник-директор по диагностично-лечебна дейност, началник на Клиниката по клинична хематология към УМБАЛ „Св. Георги“ – Пловдив, член на УС на БМСХ, се фокусира върху разходите в сферата на онкохематологията. „През 2010 г. глобалните разходи за лекарствени продукти за злокачествени заболявания са били около 84 млрд. долара, а очакванията са до 2020 г. разходите за онкология и хематология да се удвоят и да достигнат между 148 и 178 млрд. долара. 87% от разходите в научноразвойна дейност в областта на онкология и онкохематология за 2015 г. са за таргетни терапии”, съобщи тя.Проф. Жанет ГрудеваПредседателят на Българско сдружение \"Лимфом\" Пиринка Петрова пък изтъкна какви са проблемите, с които пациентите с онкохематологични заболявания и техните семейства се сблъскват най-често. „2/3 от пациентите не са чували какво означава лимфом. Необходима е по-голяма информираност от страна на обществото. Въпреки че става дума за редки заболявания, те не са толкова рядко срещани. Истината е, че напредъкът при лечението на тези болести е много голям. Свидетел съм на историите на много пациенти, които благодарение на новите терапии живеят качествен живот”, обясни тя.Засегнат беше и проблемът за липсата на достатъчна психологична помощ за пациентите и за техните близки. ", "date": "2018.06.26", "title": "Около 1500 са новите случаи на онкохематологични заболявания у нас всяка година"}
{"url": "https://offnews.bg/sviat/zaev-podava-ostavka-ako-referendumat-za-imeto-ne-uspee-683277.html", "text": "Да, ще се оттегля, ако не успее референдумът в Македония, но съм напълно сигурен, че той ще успее. Очаквам сериозни проценти. 75-85 на сто, съгласно процентите на гражданите, които са заявили, че са за ЕС и НАТО.Това заяви македонският премиер Зоран Заев в отговор на въпроси на граждани до телевизия 1ТВ, съобщи скопският \"Слободен весник\", цитиран от БТА.Гражданите няма какво да избират, нямат друга алтернатива. Те само трябва да потвърдят, че искат Македония да бъде членка на ЕС и НАТО, подчерта Заев.Премиерът обясни, че все още не е обсъждано как ще бъде формулиран въпросът за референдума, но той ще бъде свързан с ЕС и НАТО, освен с решението за името. Македония няма план Б. Около 80 процента от гражданите заявиха, че искат да са в ЕС и НАТО. Убеден съм, че гражданите ще вземат решението на референдума, коментира Зоран Заев.Десетки гърци влязоха в сблъсък с полицията в Солун в понеделник вечерта, когато се опитаха да щурмуват представяне на управляващата партия СИРИЗА, имащо за цел да обясни предимствата на споразумението за промяната на името на Македония. Протестиращите, някои обвити с гръцкото знаме, скандираха \"Македония е гръцка\" и викаха \"Предатели\", докато замеряха полицаите с камъни. Полицията за борба с безредиците отговори със сълзотворен газ.Според вестник \"Вечер\" в протеста участвали около стотина души, които подпалили контейнери със смет. Скопският \"Вечер\" отбелязва, че управляващата в Гърция СИРИЗА е организирала дискусия в Солун, за да представи пред гражданите придобивките от подписания договор. Темата на дискусията била \"Македонският въпрос - придобивките от договора и перспективите на Балканите\".С палки, дървета, мрамор и камъни маскираните лица нападнали полицията, която масово охранявала обект на Солунския панаир в центъра на града, където трябвало да се проведе дискусията. По-късно инцидентите се прехвърлиха по улиците на Солун, пише скопският в. \"Вечер\".", "date": "2018.06.26", "title": "Заев подава оставка, ако референдумът за името не успее"}
{"url": "https://offnews.bg/futbol/ispania-potreperi-no-specheli-grupa-v-683260.html", "text": "Тимът на Испания спечели група В на Световното първенство по футбол, въпреки че направи равенство 2:2 с Мароко в последния си мач от груповата фаза на Мондиала.В другия двубой групата Португалия и Иран направиха равенство 1:1, което остави европейските шампиони на втора позиция. Така в осминафиналите Испания ще играе срещу Русия, а Кристиано Роналдо и компания ще се изправят срещу Уругвай.На „Мордовия Арена“ в Саранск Рикардо Куарешма се разписа с прецизен изстрел извън наказателното поле в 45-та минута, за да донесе преднина на „мореплавателите“, която изглеждаше сякаш ще бъде решаваща. След почивката звездата на Португалия Кристиано Роналдо имаше възможност да вкара втори гол, но пропусна дузпа в 53-та минута.В крайна сметка това се оказа решаващо, защото в 90-та минута Карим Ансарифард реализира дузпа и донесе равенството на Иран, като персийците имаха шанс да вкарат и още един гол, който щеше да ги класира за следващата фаза. В другия двубой от групата Испания и Мароко направиха равенство 2:2 в Калининград.Халид Буатиб даде преднина на мароканците в 14-та минута след груба грешка на Андрес Иниеста и Серхио Рамос. Испанците отговориха бързо и Иско изравни в 19-та минута след асистенция на ветерана Андрес Иниеста.След почивката възпитаниците на Фернандо Йеро не играха на ниво и бяха наказани в 81-та минута, когато Юсеф Ел Несри се разписа с глава след центриране от корнер и доближи Мароко до победа, но в 90-та минута резервата Яго Аспас оформи крайното 2:2.По този начин Испания завърши на първо място в групата, докато Португалия остава втора, следвана от Иран и Мароко, които отпадат от турнира.", "date": "2018.06.26", "title": "Испания потрепери, но спечели група В"}
{"url": "https://offnews.bg/politika/karadaja-upravlenieto-generira-naprezhenie-nesigurnost-i-nestabilnos-683301.html", "text": "Управленският модел генерира напрежение и е източник на несигурност и нестабилност.Това заяви председателят на парламентарната група на ДПС Мустафа Карадайъ по време на днешното обсъждане в Народното събрание на вота на недоверие към правителството, внесен от БСП заради несправяне в сектор „Сигурност”.Според Карадайъ създаването на стратегическа рамка в националната сигурност с цели, които не се реализират, не може да осигури условия за сигурността и нейните граждани. Нещо повече - тези обстоятелства сами по себе си са рискове за националната сигурност.Председателят на ДПС посочи, че през последната година сме свидетели на създаването и поддържането на среда за крайния национализъм. ", "date": "2018.06.26", "title": "Карадайъ: Управлението генерира напрежение, несигурност и нестабилност"}
{"url": "https://offnews.bg/obshtestvo/dans-znae-koi-populiarni-balgari-imat-biznes-s-ofshorki-683265.html", "text": "Финансовото разузнаване на ДАНС е наясно кои българи имат бизнес с офшорни компании. Това става ясно от годишния доклад за работата на финансовото разузнаване през 2017 година. От оскъдната информация се разбира, че става въпрос за \"ноторно известни\" български граждани, собственици или клиенти на дружества, за които са постъпили запитвания от чужди служби.В доклада се посочва:За разлика от доклада за работата на дирекцията през 2015 година, когато беше посочено, че е имало случаи на съмнителни транзакции със замесени , в настоящия доклад подобна информация е спестена.  Постъпилите запитвания през годината са 68, като по тях от Финансовото разузнаване са изисквали информация от частни лица, дружества и банки Интересът на чуждите служби към България се запазва, като през 2017 г. е запазена тенденцията за увеличаване на запитванията за наредени с измама преводи от чуждестранни физически и юридически лица към сметки, разкрити в България. В някои от случаите става въпрос за парични средства, придобити от \"пирамиди\", телефонни измами и участие в организирани престъпни групи.Чуждите служби се интересували и от данъчни измами от типа \"въртележка\" и други данъчни престъпления, в които участват български дружества. През 2017 г. са спрени общо 19 броя съмнителни банкови операции на обща стойност 1 923 468 евро.Финансовото разузнаване отчита запазване на тенденцията за пране на пари от организирани престъпни групи. В тези схеми предпочитани са \"високо ликвидни активи\" или такива, които предоставят високо ниво на анонимност. В тези схема често се включват и криптовалути, използване на търговия с високорискови финансови инструменти, както и такива, които позволяват прихващания или изкупувания на вземания.\"Целта е затрудняване на институциите, които прилагат мерките за превенция и противодействие на изпирането на пари и финансирането на тероризма да могат да проследят икономическата логика в дадена операция или сделка и съответно да установят където подобна логика липсва\", коментират от ДАНС.От Финансовото разузнаване отчитат като слабост в европейските регламенти въвеждането на т. нар. \"европейски паспорт\", който се използва от все повече финансови институции. Този инструмент дава възможност за извършване на финансова дейност на територията на ЕС без за това да е необходим лиценз в съответната държава. Достатъчно е такъв лиценз да е издаден от друга държава в ЕС. Финансовото разузнаване е пратило общо 760 сигнала до прокуратурата, МВР и други дирекции на ДАНС.", "date": "2018.06.26", "title": "ДАНС знае кои популярни българи имат бизнес с офшорки"}
{"url": "https://offnews.bg/offtopic/102-godishna-zhena-otpraznuva-rozhdenia-si-den-sas-skachane-s-parashut-683266.html", "text": "102-годишна жена отпразнува рождения си ден със скачане с парашут на закрито, съобщи Би Би Си.Ив Люис от Хартфордшър, която наскоро отпразнувала 102-ата си година, била издигната във въздуха със 177 км/ч в Центъра по парашутизъм в Милтън Кийнс, а събитието заснели любопитни любители на спорта, които в този момент се намирали там.", "date": "2018.06.26", "title": "102-годишна жена отпразнува рождения си ден със скачане с парашут на закрито"}
{"url": "https://offnews.bg/sviat/britanskata-kralitca-odobri-zakona-za-brekzit-683313.html", "text": "Британската кралица Елизабет II одобри закона за излизане на Великобритания от Европейския съюз. Законът влезе в сила днес след месеци остри дебати в британския парламент.Това зарадва евроскептиците - в очите им Брекзит, насрочен след девет месеца, вече е задействан \"необратимо\", предаде Франс прес, цитирана от БТА.Законът беше приет миналата седмица от британския парламент, след като беше представен през юли 2017 г. Одобрението от страна на кралицата е последният етап от законодателната процедура.", "date": "2018.06.26", "title": "Британската кралица одобри закона за Брекзит"}
{"url": "https://offnews.bg/offtopic/otkriha-risunki-na-kakadu-ot-xiii-vek-683288.html", "text": "Учени са открили най-старите известни рисунки на австралийско какаду в Европа в ръкопис от 13 век, съобщи Би Би Си, позовавайки се на изследване, публикувано в списание Parergon.Четирите изображения на бялата птица са открити в книга за лов със соколи от 1241-1248 година, собственост на римския император Фредерик II и предшестват други европейски рисунки на какаду от 250 години. Преди това, най-старото известно европейско изображение на какаду е от 1496 година в произведения на италианския художник Андреа Мантеня.Изследователите казват, че изображенията в книгата дават представа за средновековните търговски маршрути.„Фактът, че едно какаду е стигнало в Сицилия през ХІІІ век показва, че търговците, извършващи търговията си на север от Австралия, са част от процъфтяваща мрежа, която достига на запад до Близкия Изток и извън него“, каза д-р Хедър Далтън от университета в Мелбърн.Птицата е жълтокачулато или какаду тритон, което означава, че най-вероятно е дошла от Северна Австралия, Папуа-Нова Гвинея или острови извън Индонезия.Д-р Далтън и екип от финландски учени изучаваха книгата „Изкуството на лова с птици“ (на латински „De Arte Venandi cum Avibus“), която разполага с повече от 900 рисунки на птици и животни, които са живеели в дворците на Фредерик II.Едно от описанията обяснява, че птицата е подарък от султан от династията Аюбиди, базирана в Египет.„Учените са наясно, че султанът е подарил бял папагал на Фредерик II, но малцина знаят, че има оцелели образи на тази птица“, каза Далтън.Д-р Далтън смята, че какадуто е било пренесено през Кайро до Сицилия в продължение на няколко години.", "date": "2018.06.26", "title": "Откриха рисунки на какаду от XIII век"}
{"url": "https://offnews.bg/obshtestvo/targovtci-na-goriva-izlizat-na-protest-pred-parlamenta-683263.html", "text": "За днес е обявен протест на малки и средни търговци на горива пред парламента. Поводът за недоволството е проектозаконът за търговията с горива, който беше приет на първо четене.Търговците на горива са против промените, според които всички, които складират или транспортират горива, трябва да бъдат регистрирани в Министерството на икономиката и да представят сериозни банкови гаранции.Според протестиращите, това ще повиши цената за крайните потребители, а голяма част от малките бензиностанции ще фалират.Очаква се това да затрудни движението в столицата.Планират се и шествия на автоцистерни през бул. „Цариградско шосе”, „Ботевградско шосе” и Владая.", "date": "2018.06.26", "title": "Търговци на горива излизат на протест пред парламента"}
{"url": "https://offnews.bg/politika/spas-panchev-ninova-ne-me-obicha-zashtoto-me-smeni-v-tehnoimpeks-683264.html", "text": "С ръководството на БСП не успяхме да се разберем, те неглижират коалиционните си партньори. Това обяви лидерът на Земеделски съюз \"Александър Стамболийски” Спас Панчев по бТВ. На конгрес в събота партията реши да напусне коалиция „БСП за България”, а вчера бе изключена от нея. Панчев уточни, че ще подкрепи вота на недоверие към правителството, въпреки че БСП не обсъдила на коалиционен съвет с партньорите си мотивите за него. Той обясни по повод обвинението на Нинова, че земеделците искат да се явят сами на местните избори срещу БСП, че кметският вот е възможност на малките партии да имат свое представителство в местната власт и да получат допълнителна субсидия. По думите му БЗНС получава само около 1% от субсидията на коалицията около БСП. Панчев изрази подозрения, че отношението на лидера на БСП Корнелия Нинова към неговата партия е свързано с факта, че навремето тя го е сменила в борда на „Техноимпекс”. В парламентарната група на БСП от земеделския съюз освен Спас Панчев беше и Димитър Георгиев. След разговор с Нинова вчера Георгиев обяви, че остава в парламентарната група и замразява членството си в земеделската партия.", "date": "2018.06.26", "title": "Спас Панчев: Нинова не ме обича, защото ме смени в Техноимпекс"}
{"url": "https://offnews.bg/politika/barometar-balgaria-4-partii-s-deputati-v-briuksel-sled-vota-dogodina-683305.html", "text": "Четири партии ще имат представители в Европарламента след вота догодина. За ГЕРБ биха гласували 35,2%, за БСП – 28,6%, „Обединени патриоти” – 16,9%, ДПС – 14,9 на сто. 1,8% биха гласували за други политически формации, а 2,6% заявяват, че няма да гласуват. Това показва данните от телефонен сондаж на \"Барометър България\" сред 846 пълнолетни българи, проведен между 20 и 25 юни. Ако тези проценти се запазят до догодина, това на практика означава, че в следващия Европарламент ГЕРБ ще има 6-7 места, БСП ще изпрати в Брюксел 5-6 евродепутати, Обединените патриоти – 3, а ДПС ще има 2-3 евродепутати.Общо страната ни избира 17 от депутатите в Европарламента. Премиерът се радва на одобрението на 37% от запитаните. Ето и одобрението за вицепремиерите: Красимир Каракачанов е с 35%, Томислав Дончев – 29%, Екатерина Захариева – 23%, а последен по одобрение е Валери Симеонов с 15%. ", "date": "2018.06.26", "title": "Барометър България: 4 партии с депутати в Брюксел след вота догодина"}
{"url": "https://offnews.bg/obshtestvo/sinoptitcite-preduprezhdavat-za-opasni-valezhi-i-vazmozhni-navodnenia-683261.html", "text": "За девет области в страната днес е обявен оранжев код за обилни валежи. Това са Габрово, Велико Търново, Пловдив, Стара Загора, Сливен, Бургас, Ямбол, Хасково и Кърджали.Там се очакват обилни валежи и гръмотевични бури, като се очаква на места да има и наводнения. Язовирите и реките ще бъдат под наблюдение.Валежите ще са значителни, главно след обяд и през нощта срещу сряда. Прогнозата е за очаквани количества дъжд от 30 до 50 л/кв.м, но на места ще са за кратко време.Най-сериозна се очаква да бъде ситуацията в района на Бургас, Ямбол и Хасково. В следващите няколко дни, циклонът, който владееше Гърция, се премества над нашата територия.За 15 области е обявен жълт код за валежи и гръмотевици. Предупреждението е в сила за областите Монтанска, Врачанска, Плевенска, Ловешка, София-област, столицата София, Пазарджишка, Смолянска, Русенска, Търговищка, Разградска, Шуменска, Силистренска, Добричка и Варненска. В тези райони също се очакват интензивни валежи и гръмотевични бури. Валежите ще са значителни, главно след обяд и през нощта срещу сряда. Очакваните количества в областите Монтаска, Врачанска и Плевенска са 15-30 литра на квадратен метър, а в останалите области, където е обявен жълт код, 20-30 л/кв.м.Метеоролозите отбелязват, че на места валежите ще са за кратко време.Във вторник очакваните максимални температури ще са предимно между 22 и 27 градуса, в София - около 22 градуса.По Черноморието ще преобладава облачно време и ще има валежи и гръмотевици. Ще духа умерен до силен вятър от север-североизток. Максималните температури ще са 22-24 градуса, близки до температурата на морската вода.Над планините облачността ще е значителна, ще има валежи и гръмотевична дейност. Значителни ще са явленията в масивите от Централна и Източна България. Ще духа умерен и силен вятър от изток-североизток. Максималната температура на височина 1200 метра ще е около 14, на 2000 метра - около 8 градуса.Сложна ще остане метеорологичната обстановка и в средата на седмицата. Под влияние на преминаващ през Балканите средиземноморски циклон, на много места в нашата страна ще има валежи, главно в югоизточната й половина - и гръмотевични бури. Валежите ще са интензивни и значителни по количество. Температурите ще бъдат доста по-ниски от обичайните - максималните в сряда ще са предимно между 20 и 25 градуса, но в районите с по-интензивни и продължителни валежи ще остават под 20 градуса.", "date": "2018.06.26", "title": "Синоптиците предупреждават за опасни валежи и възможни наводнения"}
{"url": "https://offnews.bg/obshtestvo/niama-da-ima-voda-v-chasti-ot-shest-rajona-na-stolitcata-683253.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Подмяна на сградно водопроводно отклонение на ул. „Балкан“ в кв. „Ботунец“ налага спиране на водоподаването от 09:00 до 16:00 часа на жк. „Ботунец“ 1.Изграждане на сградно водопроводно отклонение на ул. „Троянски проход“ в жк. „Лагера“ налага спиране на водоподаването от 09:30 до 19:30 часа по ул. „Мокренски проход“ от ул. „Мъглен“ до бул. „Акад. Иван Евстатиев Гешов“. Във връзка с подмяна на сградно водопроводно отклонение на ул. „Ненко Германски“ в с. Лозен, се налага спиране на водоподаването от 09:00 до 18:30 часа на ул. „Ненко Германски“. Заради подмяна на сградни водопроводни отклонения на ул. „Тайга“ и ул. 253 в кв. „Орландовци“, се налага спиране на водоподаването от 09:00 до 19:00 часа по ул. „Тайга“ от ул. „Знаме на труда“ до ул. „Локорска“; ул. „Димитър Гущанов“, ул. „Железопътна“, ул. 252, ул. 228. Без вода във връзка с подмяна на спирателен кран на ул. „Костенец“ в жк. „Сердика“ ще бъдат от 09:00 до 19:00 часа по бул. „Инж. Иван Иванов“ от ул. „Житница“ до ул. „Костенец“. Няма да имат вода заради изграждане на сградно водопроводно отклонение на бул. „Рожен“ в кв. „Илиянци“ от 09:30 до 16:30 часа на бул. „Рожен“ от ул. „Петър Панайотов“ до ул. „Балчо Нейков“. ", "date": "2018.06.26", "title": "Няма да има вода в части от шест района на столицата"}
