{"url": "https://offnews.bg/sviat/tramp-shte-prati-armiata-na-granitcata-s-meksiko-zaradi-migrantite-690704.html", "text": "Американският президент Доналд Тръмп обяви в Туитър, че ще изкара армията, за да опази границата с Мексико заради мигрантите от централноамерикански страни, съобщи Ройтерс, цитирана от БТА. \"Изкарвам армията заради тази национална извънредна ситуация. Те ще бъдат спрени!\", написа Тръмп.Засега представителите на Белия дом и Пентагона не са отговорили на запитванията за коментар във връзка с разполагането на армията и извънредната ситуация, за която говори президентът.Преди президентските избори през 2016 г. Тръмп обеща да построи стена по южната граница на САЩ с Мексико. Намирането на средства за неговото знаково обещание от предизборната кампания се оказа обаче бавен процес, отбелязва Ройтерс.През април, недоволен от липсата на напредък по въпроса за стената, Тръмп нареди на Националната гвардия да помогне за охраната на границата в района на четири югозападни щата. В момента има 2100 бойци на гвардията по границата в щатите Тексас, Ню Мексико, Аризона и Калифорния.", "date": "2018.10.25", "title": "Тръмп ще прати армията на границата с Мексико заради мигрантите"}
{"url": "https://offnews.bg/na-tozi-den/88-godini-ot-svatbata-na-tcar-boris-iii-i-tcaritca-joanna-v-asizi-690642.html", "text": "На 25 октомври 1930 г. Цар Борис III и Принцеса Джована Савойска сключват брак в Долната базилика на Свети Франциск в Асизи, Италия. Принцеса Джована е дъщеря на италианския крал Виктор Емануил III от Савойската династия и Кралица Елена, родена Принцеса Петрович-Ньегош, дъщеря на Черногорския Крал Никола I.Двойката е венчана от отец Антонио Мария Рисо, професор по физика, който се подпомага от деветима български студенти-богослови. Свидетели стават Принц Умберто Савойски от страна на булката и Херцог Албрехт Евгени и Княз Кирил от страна на младоженеца.Преди сватбата си Принцеса Джованна отправя специална молба церемонията да бъде скромна: \"Не гримирайте Асизи\". Нейно желание и настояване е също така обителта на Св. Франциск да не се загрозява с гирлянди и пищна украса, а дамите сред гостите да бъдат със затворени деколтета и без излишни бижута. Асизи и базиликата „Свети Франциск” имат специално място и значение в живота на Принцеса Джована. През 1923 г. тя и сестра ѝ Мафалда се разболяват тежко от коремен тиф, като американската преса всекидневно публикува информация за състоянието им. Лекарите не дават много надежди, а фаталният изход изглежда твърде вероятен.Принцесата обаче оздравява под грижите на две монахини от храма и дава обет пред Св. Франциск, като приема да стане Францисканска терциария. Именно затова тя избира Асизи за място на венчавката си с Цар Борис ІІІ, а след сватбата всички гости се покланят на гроба на светеца.Събитието събира кралски особи и държавници, като пристига и бащата на Царя - Фердинанд I, който по това време вече е изгнаник в Кобург. Жителите на Асизи също препълват улиците. Присъстват 50 принцове, Мусолини също е на събитието. 135 журналисти от цяла Европа отразяват сватбата и специално за тях е инсталирана самостоятелна телефонна мрежа.В дните на Царската венчавка като дар десетки държавни и частни предприятия правят благотворителни акции и помощи. Горнооряховската община отпуска 100 000 лева, с които да се закупят обувки и облекла за бедните деца в града.Въпреки че първоначално Цар Борис III е кръстен в католическа църква, баща му, Фердинанд I, решава по политически причини, че е по добре синът му да премине към Източноправославната църква. За това си свое решение, Фердинанд бива отлъчен от Католическата църква. Поради тази причина на Цар Борис се налага да иска разрешение от папа Пий XI, за да се ожени за принцеса Джованна, която е кръстена по римокатолически обряд.Папата се съгласява венчавката да се състои, след като Цар Борис III обещава да отгледа децата си в католическата традиция.Впоследствие обаче, и двете деца на Цар Борис и Царица Йоанна са кръстени в православна църква, което смайва Ватикана. Въпреки че Йоанна не е отлъчена от църквата заради действията си, папата се оплаква от \"балканските номера\".След закуската на следващия ден празненството се запътва към България - първо на влак, а после на най-луксозния български пътнически лайнер „Цар Фердинанд І”. По думите на Цар Борис всички придворни дами освен царицата пострадали от морска болест по време на пътуването. Нововенчаната двойка хваща още един влак до София и пристига на перон, обсипан с хризантеми.Двамата се венчават по православния обряд на 31 октомври в катедралата \"Св. Александър Невски\". Принцеса Джована бива коронована за царица и приема българската версия на името си - Йоанна. На следващия ден двойката стояла на крака цели 7 часа, приемайки поздравления. Царица Йоанна се радва на обичта на българския народ до последния си ден. Тя развива благотворителна дейност и приема патронажа на Училището за милосърдни сестри. Едно от начинанията ѝ е отварянето на болница, като дарява всички средства, необходими за изграждането и обзавеждането ѝ. По времето на Втората световна война тя също така осигурява визи за евреи, опитващи се да напуснат държавата. Царската двойка предприема много пътувания - както в България, така и в чужбина. Цар Борис III е известен с интереса си към науката и технологиите, като също така е обичал и да кара влакове. През 1934 г. пък Царица Йоанна смайва света, когато заявява, че може да готви.В интервю за американския всекидневник The New York American, тя разкрива: \"Борис обожава домашно приготвена храна. Тайната на домашното щастие се крие в кухнята\".", "date": "2018.10.25", "title": "88 години от сватбата на Цар Борис III и Царица Йоанна в Асизи"}
{"url": "https://offnews.bg/sviat/makron-goni-zhurnalistite-ot-elisejskia-dvoretc-690689.html", "text": "Френският президент Еманюел Макрон реши залата за журналисти да бъде преместена извън Елисейския дворец, въпреки протестите от медиите, че това ще ги затрудни в отразяването на дейността на президенството, предаде Асошиейтед прес, цитирана от БТА. Пресклубът в двореца съществува повече от 40 години. Скоро след встъпването му в длъжност миналата година сътрудници на Макрон обявиха, че той ще я премести извън сградата.Новият медиен център ще бъде завършен до края на годината и ще предостави подобрени работни условия за повече журналисти, съобщи президентската канцелария късно снощи, въпреки че асоциацията на акредитираните към президентството журналисти призоваха Макрон да промени решението си.Новата зала ще осигури места за 35 журналисти вместо сегашните 16. Старото помещение в сградата ще бъде преустроено в заседателна зала за екипа на президентството.Запитан за промяната, Макрон заяви по-рано пред журналисти, че преместването е част от по-широки усилия за преустройство на двореца, наложено от натиска за съкращаване на разходите и нуждата на президентския екип от нова заседателна зала. Според журналистите обаче преместването на залата извън двореца ще ощети един символ на прозрачността и отчетността, в полза на предпочитаната Макрон комуникационна стратегия да използва Туитър и Фейсбук, за да заобикаля медиите. Те се оплакват, че новият медиен център ще ограничи достъпа им до правителствените служители, отбелязва Ройтерс.Прозорците на сегашното помещение гледат към централния двор на двореца, което позволява на журналистите да виждат посетителите, които влизат или излизат.Макар че според президентската канцелария преместването ще осигури на повече журналисти по-модерна и сигурна работна среда, правителствени източници признават пред Ройтерс, че главната цел е да се предотврати лесният достъп до съветници и служители, които могат да издадат неофициална информация.", "date": "2018.10.25", "title": "Макрон гони журналистите от Елисейския дворец"}
{"url": "https://offnews.bg/temida/ivancheva-i-petrova-ostavat-v-aresta-zasega-jolo-denev-v-sadebnata-za-690691.html", "text": "До седмица Апелативният специализиран съд ще реши дали отстранената кметица на \"Младост\" Десислава Иванчева и бившата ѝ заместничка Биляна Петрова ще излязат от ареста. Спецсъдът им определи по-лека мярка за неотклонение домашен арест, която трябваше да влезе в сила от днес, но прокуратурата протестира определението.На заседанието на делото за подкуп днес показания даде последният свидетел на обвинението от община \"Младост\" - и.д. кметът Румен Русев, който е бил заместник на Иванчева преди задържането й. Така отпадна опасността  Иванчева и Петрова да въздействат върху свидетели, което бе довод на съдия Иво Хинов да облекчи мерките за неотклонение за двете подсъдими. Иванчева и Петрова се отказаха от правото си на възражение срещу протеста на прокуратурата в седемдневен срок и поискаха делото за мярката им да се проведе възможно най-скоро. Апелативният специализиран съд може да разгледа промяната на мярката им при закрити врати на служебно заседание. Днес в съдебната зала присъстваха близки и защитници на подсъдимите жени, в залата дойде и вечният протестиращ Йоло Денев. ", "date": "2018.10.25", "title": "Иванчева и Петрова остават в ареста засега, Йоло Денев в съдебната зала"}
{"url": "https://offnews.bg/politika/medijnata-komisia-prie-okonchatelno-zakona-na-peevski-edinodushno-i-b-690677.html", "text": "Единодушно и без дебати парламентарната комисия по медии прие на второ четене проекта за Закон за задължителното депозиране на печатни и други произведения, станал известен като \"медийния закон на Пеевски\".Комисията разгледа проекта за около 5 минути, а през това време нито един от депутатите не пожела да се изкаже по предлаганите поправки, въпреки призивите на председателя на комисията Вежди Рашидов от ГЕРБ.Пеевски не беше на заседанието, но там бяха другите вносители на проекта - депутатите от ДПС Хамид Хамид, Йордан Цонев и Велислава Кръстева.Предстои измененията да бъдат приети на второ четене и в пленарната зала. Очаква се това да стане следващата седмица, а след това те ще бъдат обнародвани и в Държавен вестник.Самият проект предвижда всяко печатно издание да съобщава собственика си в началото на всяка календарна година, а информацията да се вписва в регистър. Ще трябва да се декларират и източниците на финансиране и собствениците на медиите, като освен печатните, включва и онлайн изданията. Медиите ще трябва да посочват на сайтовете си информация за действителния си собственик и да декларират всяко получено финансиране в предходната календарна година.Те ще са длъжни да подават декларации не само за собствеността по Търговския регистър, но и т.нар. \"задкулисни собственици\". Ето какво пише в проекта:Предвиждат се и санкции от 20 хил. до 30 хил. лв., ако не бъдат декларирани обстоятелствата по собствеността на медиите. Глобите ще бъдат налагани от Министерството на културата. Освен това се добавя задължение медиите да декларират и кредити, както и пари от европроекти, от държавата или от общините.Проектът цели и ограничение върху монопола в разпространението на печатните издания - нещо, за което самият вносител Делян Пеевски неведнъж е бил обвиняван. Ако се установи, че едно лице държи над 1/3 от всички обекти за продажба на дребно на печатни издания, Министерството на културата ще трябва да сезира Комисията за защита на конкуренцията.", "date": "2018.10.25", "title": "Медийната комисия прие окончателно закона на Пеевски. Единодушно и без дебати"}
{"url": "https://offnews.bg/politika/pravitelstvoto-ne-znae-kakvo-pravi-ne-gi-li-e-sram-10-godini-v-es-i-690683.html", "text": "Правителството не знае какво прави, нито има цели и стратегия за бъдещето. Предстои много лоша политическа криза, прогнозира бившият столичен кмет и служебен премиер Стефан Софиянски в студиото на БНТ.\"Сега има напрежение, но то съпровожда Борисов от края на първия му мандат: КТБ, смяната на здравните министри, историята с ЧЕЗ. Всичко това показва управленски неумения и липса на ясна стратегия и цел. Правителството общо взето не знае какво прави\", заяви той.Според него усилията трябва да се съсредоточат изцяло върху политическата среда, защото предстои тежка политическа криза:Настоящия кабинет според него е не точно правителство, а по-скоро \"сбор\".\"Човек няма чувството, че са обединени около общи идеи. В тази обстановка проблемите са съвсем естествени. Да вземем вицепремиера, който сега е под обстрел: Валери Симеонов. Може ли да ми кажете за какво отговаря? Какви са му функциите?\", попита той.Симеонов няма министерство, той отговаря за \"икономическото развитие\", за което си има министър, и \"демографската политика\", без да е ясно какво се визира.Непрекъснато се повтаря, че няма алтернатива, а никой не се замисля защо няма, каза Софиянски и обясни:Проектът за бюджет'2019 Софиянски определи като скучен:Софиянски критикува и усвояването на евросредства у нас:Той коментира и ремонтът на ул. \"Граф Игнатиев\":", "date": "2018.10.25", "title": "Правителството не знае какво прави. Не ги ли е срам? 10 години в ЕС и все сме последни!"}
{"url": "https://offnews.bg/obshtestvo/prodalzhava-konsultatcionniat-protces-za-sazdavaneto-na-novata-natcion-690695.html", "text": "Консултационният процес, който Държавната агенция за закрила на детето (ДАЗД) реализира във връзка със създаването на новата Национална стратегия за детето, продължава с провеждането на срещи със заинтересовани страни. Председателят на ДАЗД д-р Елеонора Лилова дискутира бъдещия документ със студенти, докторанти и преподаватели от Националната спортна академия (НСА) „Васил Левски“, а в гр. Варна се проведе обсъждане с представители на социални услуги и образователни институции.Да се изгради цялостен ценностен модел на децата, да се планират мерки за подобряване на физическата им активност и пълноценно прекарване на свободното време, да се включат родителите в заниманията и да се подобри спортната инфраструктура бяха сред основните предложения на над 80-те участници в срещата в Националната спортна академия.Ректорът на НСА проф. Пенчо Гешев и заместник-ректорът проф. Татяна Янчева поздравиха председателя на ДАЗД д-р Елеонора Лилова за възможността младите хора и академичния състав да представят своите идеи за развитие на бъдещите поколения. От своя страна, д-р Лилова подчерта, че при подготовката на стратегическия документ е необходимо и полезно да бъдат чути и взети предвид мненията на всички заинтересовани страни и институции. Участниците бяха разделени в малки тематични групи. Целта беше да обсъдят и дадат своите предложения във всяка от приоритетните области.По-рано през деня председателят на ДАЗД бе домакин на студентите от магистърска програма „Детско-юношеска и училищна психология“ на СУ „Св. Климент Охридски“, с които обсъди подготовката на новата Национална стратегия за детето.В консултативната среща в гр. Варна взеха участие доставчици на социални услуги за деца, педагогически съветници, учители, училищни настоятелства, обществени и ученически съвети, детски и младежки организации (Детски парламент на Община Варна и Младежки консултативен съвет към Кмета на Община Варна), родители и родителски организации. Специалистите и младите хора споделиха своето мнение за необходимостта от повишаване на здравната култура на учениците, от изграждане на умения за приемане на различията и проявяване на разбиране към децата със специални потребности, както и за подобряване на взаимодействието между образователната среда и родителите.Държавната агенция за закрила на детето ще продължи да осъществява консултации с ключови представители на всички страни, ангажирани с политиките за децата – държавни институции, международни, синдикални и работодателски, неправителствени и родителски организации, академични среди, членове на Съвета на децата, експерти, директори на детски градини и училища.", "date": "2018.10.25", "title": "Продължава консултационният процес за създаването на новата Национална стратегия за детето"}
{"url": "https://offnews.bg/ikonomika/iskame-satrudnichestvo-s-rusia-za-stroezha-na-aetc-belene-obiavi-ener-690693.html", "text": "“Енергетиката заема водещо място в двустранните българо-руски отношения. Руската федерация е важен партньор на страната ни в енергийната сфера, основен доставчик на нефт, природен газ и ядрено гориво”. Това каза министърът на енергетиката Теменужка Петкова при откриването на шестнадесетото заседание на Междуправителствената българо-руска комисия за икономическо и научно-техническо сътрудничество, което се провежда в Москва под съпредседателството на министър Петкова и Денис Мантуров, министър на промишлеността и търговията на Руската федерация.Енергийният министър отбеляза и постигнатите заедно с руската страна отлични резултати в процеса по удължаване живота на двата блока на АЕЦ „Козлодуй“.“Както е известно, в резултат на ползотворния и конструктивен диалог с руските ни партньори, пети блок получи нов десетгодишен лиценз през миналата година. За шести блок това предстои”, допълни тя. Българската страна информира за предстоящата процедура за избор на стратегически инвеститор за АЕЦ „Белене“ и изрази очакванията си за ползотворно сътрудничество с Росатом като конструктор и производител на оборудването за проекта.В изказването си пред участниците в заседанието министър Петкова отбеляза ползотворния и конструктивен диалог, който съществува между двете страни в областите от взаимен интерес. „Взаимната търговия се увеличава, разчитаме тенденцията да се задълбочи. В тази връзка подкрепяме всички форми на двустранно сътрудничество. Виждаме сериозно поле за сътрудничество при изграждане на инфраструктурни обекти, в частност в областта на енергетиката“, поясни Мантуров.Дългогодишното сътрудничество в областта на транзита и доставките на природен газ се задълбочава с подписаната през миналата година Пътна карта за развитие на газопреносната инфраструктура на територията на България, акцентира министър Петкова. Тя изрази задоволство и от подписаните между „Булгаргаз“ и „Газпромекспорт“ допълнения към договора за доставка на природен газ, които осигуряват условия за последващо водене на разговори.По време на заседанието българската страна запозна партньорите си и с междинните резултати от предпроектното проучване за газоразпределителния център „Балкан“. България разглежда руския природен газ като един от източниците за захранване на хъба. Отбелязано бе продължаването на реализацията на заложените в подписаната през 2017 г. пътна карта за развитие на газопреносната инфраструктура на българска територия.В рамките на заседанието бяха разгледани и други въпроси от различни области на двустранното икономическо сътрудничество – взаимната търговия, туризма, селското стопанство, информационните технологии, корабостроенето, транспорта и други. В областта на туризма бе подписана Програма за съвместни действия между Министерството на туризма на Република България и Федералната агенция за туризъм на Руската федерация.", "date": "2018.10.25", "title": "Искаме сътрудничество с Русия за строежа на АЕЦ Белене, обяви енергийният министър"}
{"url": "https://offnews.bg/kultura/lebedovo-ezero-varhu-led-s-oshte-edno-predstavlenie-v-zala-1-na-690686.html", "text": "За пореден път класиката „Лебедово езеро“ в изпълнение върху лед от Руски държавен балет на лед „Санкт Петeрбург“ се радва на изключителен интерес.Билетите за спектакъла от 20 ч. на 9 декември са почти изчерпани и организаторите от АРТ БГ обявяват още едно представление - от 17:30 ч. на същата дата, 9 декември.Билетите вече са в продажба в мрежата на Eventim на цени между 30 и 60 лв и ВИП места за 80 като първите 100 билета от всяка ценова категория са с отстъпка 10 лв. Специално за най-младите на възраст между 7 и 18 години е предвидена цена 10 лв. (срещу представяне на лична карта на касата). Билети могат да бъдат закупени и от Билетен център НДК и всички оторизирани каси на Eventim и онлайн на адрес .Руски държавен балет на лед „Санкт Петербург“ гостува с „Лебедово езеро“ и в Пловдив на 11 декември в Дом на културата „Борис Христов“ от 17:30 и от 20 ч.Едно от най-любимите класически произведения на всички времена „Лебедово езеро“ отново стъпва на родна земя в най-атрактивната си форма – с хореография върху лед, в изпълнение на познатата и любима на почитателите на класическото изкуство световноизвестна руска формация. С оригинална музика на Чайковски, на 9 декември 2018 г. спектакълът ще преобрази сцената на зала 1 на НДК в заледено езеро, което за пореден път ще потопи българските зрители в приказния свят на грациозните лебеди в изпълнение на руските олимпийски шампиони по фигурно пързаляне.Всяка поява на руския „Балет на лед“ у нас е обречена на абсолютен успех – всички представления на трупата у нас по правило разпродават всички места в залата седмици преди обявената дата. Такава е съдбата на представените у нас „Лешникотрошачката“, „Ромео и Жулиета“ и „Спящата красавица“ при всичките им гостувания до момента.Смело може да се каже, че „Лебедово езеро“ не се нуждае от представяне – след премиерата си през далечната 1877 година в московският \"Большой Театър\", произведението гастролира из най-престижните театри по цялото земно кълбо, в редица интерпретации, за деца и възрастни.Фактът, че на 9 декември в НДК ще го изиграят невероятните фигуристи от балет „Санкт Петербург“, пък дава отговор защо да очакваме един още по-ярък и запомнящ се прочит – сложни акробатични фигури, пищна сценография и автентични костюми спират дъха на притихналия от удивление зрител.Сред виртуозните ледени балетисти се отличават европейските и олимпийски шампиони Людмила Белоусова и Олег Протопопов, заедно с още 20 от най-популярните състезатели на Русия, известни още като „Руските господари на спорта“, заради многобройните им победи в най-престижните световни състезания.През 2017 г. създаденият от уважавания хореограф Константин Боярски Държавен балет на лед „Санкт Петербург“ отбеляза своя 50-годишен юбилей със серия от представления в Китай, Франция, Чехия, Италия, Хърватска, Сърбия, България, Близкия Изток и Южна Америка.", "date": "2018.10.25", "title": "„Лебедово езеро“ върху лед с още едно представление в Зала 1 на НДК"}
{"url": "https://offnews.bg/futbol/uefa-obiavi-kolko-pari-e-vzel-ludogoretc-690694.html", "text": "Европейската футболна централа УЕФА обяви на официалния си сайт сумите, които са получили клубовете, достигнали до груповата фаза на Лига Европа и Шампионската лига през миналия сезон 2017/2018 година.Единственият ни участник беше шампионът Лудогорец, който игра в групите на Лига Европа в компанията на Хофенхайм, Брага и Истанбул ББ. В сметката на \"орлите\" са влезли точно 5 726 726 евро, показва справката на УЕФА.Те са формирани от 2,6 милиона бонус за участие, 1,476 млн. за представяне, 1 150 726 евро за пазарен дял и 500 000 евро за достигане до елиминациите. Постъпленията на Лудогорец са най-скромните в групата.", "date": "2018.10.25", "title": "УЕФА обяви колко пари е взел Лудогорец"}
{"url": "https://offnews.bg/futbol/naprezhenie-na-gerena-zaradi-tituliar-na-levski-690687.html", "text": "Агентът на защитника на Левски Милош Цветкович - Милко Бански съобщи, че никой не е отправял каквото и да е предложение към двамата за подновяване на договора на футболиста със \"сините\".\"\", написа Бански на профила си в социалната мрежа Фейсбук.Малко по-късно изпълнителният директор на Левски Красимир Иванов отхвърли обвинението.\"\", написа Иванов.", "date": "2018.10.25", "title": "Напрежение на Герена заради титуляр на Левски"}
{"url": "https://offnews.bg/112/tezhka-katastrofa-zatvori-prohoda-na-republikata-690698.html", "text": "Тежка катастрофа затвори Прохода на Републиката. Товарен и лек автомобил са се сблъскали челно, а след това в катастрофиралите превозни средства са се ударили друг камион и микробус, съобщиха от МВР. Сигнал за инцидента е получен около 19.30 часа. Един човек е загинал, а други двама са леко пострадали. В района на инцидента се извършва оглед, изясняват се причините за тежкото произшествие. Трафикът в двете посоки е временно ограничен.Пътни полицаи пренасочват леките автомобили през проход „Шипка“, товарните изчакват на място.", "date": "2018.10.25", "title": "Тежка катастрофа затвори Прохода на Републиката"}
{"url": "https://offnews.bg/bojni/tajbe-iusein-pokori-svetovnia-vrah-dudova-ostana-v-podnozhieto-690700.html", "text": "Тайбе Юсеин покори за първи път световния връх. На първенството на планетата в Будапеща (Унгария) националката победи Якако Кавай (Япония) с 6:2. До момента тя имаше два сребърни медала от световни първенства.2018-а година се очертава като най-успешната за Тайбе до момента. По-рано през годината тя спечели и европейската титла.Междувременно Биляна Дудова спечели сребърен медал в категория до 57 килограма на световния шампионат по борба в Будапеща. Нашето момиче не загуби от китайката Нингнин Ронг, след като двете рагистрираха по три точки във финала, но заради предупреждение от страна на съдиите към нея съперничката й беше обявена за победител.Срещата започна с точка за Дудова заради пасивност на китайката, но след това дойде предупреждението за нашето момиче и изравняване на резултата. До края на частта Ронг успя да вземе две точки, след като успя да направи захват зад гърба на Биляна.През втората част двете хвърлиха много сили, но в самия край Дудова успя да контраатакува и да вземе две точки, с което крайният резултат стана 3:3. При това положение предупреждението в началото на схватката се оказа решаващо и златото отиде към Китай.", "date": "2018.10.25", "title": "Тайбе Юсеин покори световния връх, Дудова остана в подножието"}
{"url": "https://offnews.bg/politika/radev-misiata-na-bchk-e-da-splotiava-obshtestvoto-ni-v-tezhki-momenti-690701.html", "text": "Мисията на Българския червен кръст е да сплотява обществото ни в тежки моменти на криза, бедствия и изпитания. Това заяви днес президентът Румен Радев при откриването в Народния театър „Иван Вазов“ на тържествения концерт по повод 140 години от създаването на организацията на Червения кръст в България, който се провежда под негов патронаж.Държавният глава призова доброволците от най-голямата хуманитарна организация у нас да продължават да привличат нови съмишленици и да съхраняват високо доверието на българския народ, защото това е най-ценният им капитал.„Началото на БЧК, положено в годината на Освобождението, поставя началото на непрекъсната подкрепа за доброто в България“, посочи Румен Радев и по думите му оттогава до днес най-голямата доброволческа организация носи своя кръст да бъде опора на всеки българин в трудна ситуация. „Значението на БЧК не се изчерпва с оказването на помощ, но е и символ на хуманност, съчувствие, съпричастност и солидарност. Вяра, че сме част от цивилизования свят и надежда, че сме истински хуманно общество“, заяви Радев.Той подчерта, че силата на БЧК е именно в доброволческия характер и в това, че хората в нея действат не по силата на задължението и принудата, а се ръководят от принципите на хуманността и съпричастността.„За мен е особено радостно, че огромната част от нашите доброволци сте вие, младите хора, прегърнали идеята за по-хуманен свят и по-сигурно общество“, обърна се президентът към доброволците в БЧК.Президентът открои и приноса на Червения кръст в България за координацията и взаимодействието с държавните институции, вероизповеданията, Българската армия и много неправителствени организации, което доказва, че усилията за спасяването на човешкия живот са много по-ефективни, когато са плод на общо дело.Румен Радев благодари и за подкрепата и признанието, които БЧК получава от Международната федерация на дружествата на Червения кръст и Червения полумесец. С нейна помощ в страната ни ще бъде изграден регионален център за логистика и подготовка, който да реагира при бедствия и кризи за облекчаване на човешкото страдание. „Всички институции в България подкрепяме тази идея и заедно ще работим за нейната реализация“, подчерта още в изказването си президентът Румен Радев.На тържествения концерт по случай 140-годишнината от създаването на БЧК присъства и съпругата на държавния глава Десислава Радева.", "date": "2018.10.25", "title": "Радев: Мисията на БЧК е да сплотява обществото ни в тежки моменти на криза, бедствия и изпитания"}
{"url": "https://offnews.bg/obshtestvo/majkite-na-detca-s-uvrezhdania-blokiraha-krastovishteto-mezhdu-maria-690697.html", "text": "Протеста на майките на деца с увреждания с искане за оставката на вицепремиера Валери Симеонов продължава. Поводът е неговото изказване за \"кресливи жени\" с \"уж болни деца\".След недоволството Симеонов се извини, като обаче обяви, че думите му не са били разбрани и са извадени от контекста.Протестиращите затвориха кръстовището между бул. \"Цар Освободител\" и бул. \"Мария Луиза\", като посочиха, че преминават към гражданско неподчинение, за да бъдат чути исканията им.Движението беше спряно и в района на площад \"Независимост\".Майките са категорични, че извинението на Симеонов не е решение и настояват, че протестът ще продължи, докато той не се оттегли от поста си. „Продължаваме протеста заради обидата, която публично нанесе вицепремиерът Валери Симеонов – не само, че не спря, но и в обясненията си стана още по-груб. Бих простила на един строител, ако ни нарече инвалиди и ненормални, но на Симеонов е немислимо”, заяви Мая Стоицева, една от майките, които участва в работната група по изготвянето на промените в законодателството, цитирана от БГНЕС. ", "date": "2018.10.25", "title": "Майките на деца с увреждания блокираха кръстовището между 'Мария Луиза' и 'Цар Освободител'"}
{"url": "https://offnews.bg/politika/bsp-iska-pravitelstvoto-da-harchi-1-ot-izlishaka-na-tamno-a-za-ost-690660.html", "text": "БСП предлагат законодателни промени, с които да спрат правителството да харчи бюджетния излишък. Идеята им е управляващите да могат да изразходват само 1% от него свободно, а за останалите 99% излишък да се решава от парламента с актуализация на бюджета.\"Традиционно стана премиерът да харчи излишъка от бюджета в държавата еднолично. Както е целесъобразно според него. Години наред сме се борили с това, но виждаме, че се задава и тази година. До края на годината се канят да изхарчат близо 2 млрд. излишък и то абсолютно непрозрачно. Тази политика е целенасочена и удря в същността на българската държава. Да събираме пари от всички, а един да си ги харчи, както си реши\", каза лидерът на БСП Корнелия Нинова.Социалистите искат и въвеждане на прогресивен данък върху доходите на физическите лица. За работещите семейства пък да има облекчение на данъците - по 50 лева за всяко дете.Предложенията на левицата предвиждат и намаляване на ДДС някои стоки - да стане 9% ДДС върху лекарствата и 5% за хляба.От партията ще предложи изменения и в няколко закона - за бюджета, за държавното обществено осигуряване и бюджета на НЗОК.", "date": "2018.10.25", "title": "БСП иска правителството да харчи 1% от излишъка 'на тъмно', а за останалите 99% да пита парламента"}
{"url": "https://offnews.bg/izvan-terena/zvezda-na-arsenal-se-pohvali-s-poreden-zviar-v-avtoparka-si-690663.html", "text": "Една от звездите на Арсенал Пиер-Емерик Обамеянг се похвали с ново Ферари на стойност един милион британски паунда.Нападателят публикува снимка с новата си придобивка на официалния си профил в социалната мрежа Инстаграм, ден след като отбеляза два гола за победата на \"артилеристите\" над Лестър.Италианският звяр, каран от габонския нападател, може да вдигне 100 километра в час от място само за 2,9 секунди, като за това се грижи двигател с 950 конски сили.Това не е първото страхотно возило, с което се хвали футболиста. Преди една година Обамеянг гордо съобщи в социалните мрежи, че е собственик на Ламборгини Мурсиелаго.", "date": "2018.10.25", "title": "Звезда на Арсенал се похвали с пореден звяр в автопарка си"}
{"url": "https://offnews.bg/sviat/v-rusia-predotvratili-15-atentata-tazi-godina-690692.html", "text": "Руският президент Владимир Путин заяви, че през тази година в Русия са били предотвратени 15 атентата, предаде ТАСС, цитирана от БТА.\"През деветте изминали месеца на тази година служителите на Федералната служба за сигурност са успели да предотвратят 26 свързани с тероризъм престъпления, сред които и 15 терористични акта\", каза Путин.Той направи изявлението по време на церемония по присъждането на воински звания и чинове на висши офицери и прокурори.Зад тези показатели стоят спасени човешки животи, подчерта руският държавен глава.", "date": "2018.10.25", "title": "В Русия предотвратили 15 атентата тази година"}
{"url": "https://offnews.bg/ikonomika/koledni-dobavki-za-pensionerite-naj-veroiatno-shte-ima-690665.html", "text": "Коледни добавки за пенсионерите най-вероятно ще има, прогнозира министърът на финансите Владислав Горанов.\"Работим върху това, правят се изчисления. Вижда се, че от трансферите за Държавното обществено осигуряване е реалистично да се очакват спестявания, което да даде възможност на правителството в тази посока\", каза Горанов.Той смята, че до средата на ноември ще има пълна яснота.Ако добавки има, те ще бъдат изплатени заедно с декемврийските пенсии в началото на последния месец от 2018-а.Днес Горанов и социалният министър Бисер Петков представят проектобюджета за догодина пред Координационния съвет на КНСБ. Още преди да ги чуе в сутрешния блок на БНТ президентът на синдиката Пламен Димитров се изказа ласкаво за план-сметката на държавата с думите, че \"сегашният бюджет в най-голяма степен се доближава до исканията на синдикатите, в сравнение с останалите бюджети досега\".Учудване в проекта предизвика факта, че за пореден път държавата завършва годината с превишение, но залага за следващата година дефицит. Това бе обяснено от финансовия министър по следния начин:Ако следващата година самите те, изпълнителната власт, изпълнела всички набелязани мерки за подобряване на събираемостта, първите допълнителни приходи щели да отидат за погасяване на този дефицит.Рисковете пред икономиката на България не са малко, основно външно политически: \"нестандартната геополитическа ситуация\" в контекста на набиращата сила търговската война между Европа, САЩ и Китай; заявката за денонсиране на ядреното споразумение между САЩ и Русия; девалвацията на турската лира; повишението на цените на енергоносителите, което създава инфлационен натиск в краткосрочен план.", "date": "2018.10.25", "title": "Коледни добавки за пенсионерите най-вероятно ще има"}
{"url": "https://offnews.bg/obshtestvo/inovativen-softuer-na-sofijska-voda-obrabotva-signalite-ot-klienti-z-690657.html", "text": "\"Софийска вода\", част от компанията \"Веолия\", представи днес иновативната информационна система ПЕГАС, която обработва сигналите от клиенти, свързани с водоснабдяването и канализацията.Целта на софтуера, кръстен на митичния крилат кон, е да повиши ефективността на работата на екипите на \"Софийска вода\", които са на терен, както и ползите за потребителите.Системата е направена така, че да позволява управление в реално време на целия процес на работа – от приемането на сигнала до решаването на конкретния казус, като на всеки етап се проследява на изпълнението му и отговорното за това лице.След като граждани подадат сигнал в контролния център, диспечерите веднага възлагат задачите на специалистите на терен, които от своя страна моментално получават информацията на таблетите си. Всеки един сигнал се отбелязва с номер, подател, адрес и причина.В реално време екипите могат да правят проверки и да започнат изпълнението на конкретната работа. Така стартирането на работата след получаването на сигнала става за 2-3 минути, докато преди са били необоходими дори и 8 часа, за да се разпределят задачите и служителите на терен да получат заявките си на хартиен носител.Всеки месец през системата се обработват между 1900 и 3400 сигнала, като се спестяват минимум 100 листа хартия на ден, което в рамките на година надхвърля 40 000 броя. Системата е създадена специално за нуждите на „Софийска вода“ от екип български специалисти, като тя покрива изцяло експлоатационната част от дейността на компанията, и непрекъснато се увеличават функционалностите ѝ.„Софийска вода“ предоставя достъп на сайта си до информационен център, където всеки може да се информира за планирани спирания, района, който обхващат или продължителността на спирането. Тъй като системата работи двупосочно, жителите на София могат да подават сигнали и чрез информационния сайт.", "date": "2018.10.25", "title": "Иновативен софтуер на 'Софийска вода' обработва сигналите от клиенти за минути"}
{"url": "https://offnews.bg/tenis/grigor-dimitrov-pred-napuskane-na-top-10-690673.html", "text": "Има сериозна вероятност най-добрият ни тенисист Григор Димитров да изпадне от Топ 10 на световната ранглиста още в понеделник.Това ще се случи при положение, че японецът Кей Нишикори спечели титлата на турнира от сериите \"АТР 500\" във Виена през тази седмица.27-годишният играч се представи разочароващо в надпреварата в австрийската столица, където вчера беше елиминиран още в първия кръг от казахстанеца Михаил Кукушкин с 4:6, 6:4, 4:6.Димитров е сред най-добрите десет тенисисти в света от 16 юли 2017 година, като на 19 ноември се изкачи до третата позиция, след като спечели финалния турнир на АТП в Лондон.От май насам българинът игра само веднъж на четвъртфинал в последните десет турнира, в които участва, като отпадна в първия кръг на турнирите от Големия шлем \"Уимбълдън\" и \"US Open\".Талантът от Хасково няма да защитава титлата си на финалния турнир на АТП в Лондон, тъй като е далеч от най-добрите осем за сезона, които печелят квота за участие в надпреварата.Това означава, че при слабо представяне в последния \"Мастърс\" в Париж през следващата седмица Димитров по всяка вероятност ще изпадне и от първите 20 в световната ранглиста до края на сезона.", "date": "2018.10.25", "title": "Григор Димитров пред напускане на Топ 10"}
{"url": "https://offnews.bg/obshtestvo/davat-po-okolo-100-leva-dopalnitelno-kam-pomoshtite-za-otoplenie-690672.html", "text": "Имащите право на помощи за отопление около 210 000 души ще получат по около 100 лв. допълнително през предстоящия сезон, заяви социалният министър Бисер Петков.В проектобюджета са предвидени допълнително 40 млн. лева. Очаква се в началото на 2019 г. да бъде променена наредба и така да се увеличат и обхватът, и размерът на подпомагането, обясни Петков.Сега месечната помощ е 73 лева и е за срок от пет месеца с еднократно плащане. Вероятно през ноември ще се финализира решение за одобрените за целева помощ, допълни Петков.Заявления за отпускането ѝ за предстоящия се подават до края на октомври. Сумата се плаща за петте месеца от ноември до март.", "date": "2018.10.25", "title": "Дават по около 100 лева допълнително към помощите за отопление"}
{"url": "https://offnews.bg/medii/istoriata-na-evropa-na-viasat-history-i-epic-drama-s-tvorcheski-nagr-690668.html", "text": "Международната медийна компания Viasat World получи три престижни отличия на 20-тото издание на интернационалните награди Eyes & Ear, които отличават изключителни постижения в областта дизайна, промоционалните, дигитални и кросмедийни кампании. На церемония във вторник в Мюнхен на Viasat World бе присъдена първа награда за „Най-добър дизайн за печатна реклама или плакат“ за документалната поредица  на .Трейлърът на  бе отличен с втора награда в категорията „Най-добър спот за културно или документално предаване“. Второ място бе присъдено за промотата на новия ТВ канал на Viasat World, , в категория „Най-добра 2D/3D анимация“.В сътрудничество с продуцентския партньор Found Studio, творческият екип на Viasat World предприема провокативен и кинематографски подход към премиерата на „Историята на Европа“ на  – епична поредица за хилядолетията човешка история в Европа, която ще се излъчва от 5 ноември, понеделник, от 20:05.Тръгвайки от презумпцията, че Европа не е просто континент, а съвкупност от идеи, екипът разработва концепция, основаваща се на двойки контрастиращи тези, олицетворени от исторически фигури, като ги обединява по неочакван начин чрез древното японско изкуство за възстановяване на керамика - kintsugi. Определена от журито на Eyes & Ears Awards като „впечатляваща, провокираща мисълта и модерна“, концепцията, на която Found Studio вдъхва живот чрез анимация, е озвучена от Echoic.Промо видеата на , отличени в категория „Най-добра 2D/3D анимация“, също са замислени от творческия екип на Viasat World и продуцирани от дизайнерско студио Weareseventeen. Целта на екипа е зрителите на новия ТВ канал да видят как драмата се превръща в епос и видеата трябва да надхвърлят чисто визуалната си роля и да покажат сърцето на бранда, за който разказваческото изкуство е ключово.Детайлната 3D анимация отвежда аудиторията на интригуващо пътуване сред богата текстура, преплетена с кратки кадри от многозначителни сцени, които дават възможност зрителите сами да изграждат връзки и да си представят истории. Изпълнението е преливащо, неприковано към определен времеви период, свикващо палитра от драматични настроения с цялата си композиция, музика и тонрежисура – от мракобесието на войната през напрегнатото очакване на крими историите до копнежа на романсите.", "date": "2018.10.25", "title": "'Историята на Европа' на Viasat History и Epic Drama с творчески награди"}
{"url": "https://offnews.bg/sviat/nato-zapochna-v-norvegia-naj-golemite-si-voenni-manevri-sled-kraia-na-690667.html", "text": "Най-големите военни маневри на НАТО след края на Студената война започнаха в Норвегия по сценарий, който включа възстановяване на суверенитета на скандинавската държава след атака на \"въображаем агресор\", предаде Асошиейтед прес.Русия, която граничи с Норвегия, е уведомена за ученията \"Единен тризъбец 2018\" (Trident Juncture 2018) и е поканена да прати наблюдатели, но е все още недоволна. Руското министерство на отбраната заплаши, че ще отговори на засилената военна активност на Алианса край западната граница на страната, отбелязва АП.В започналите днес маневри, които ще приключат на 7 ноември, участват около 50 хиляди военни от всичките 29 държави от НАТО плюс войници от Швеция и Финландия. В ученията, които обхващат централни и източни райони на Норвегия и част от акваторията на северния Атлантически океан и на Балтийско море, ще се включат около 65 кораба, 150 летателни апарата и 10 хиляди танка и други сухопътни превозни средства, съобщи АП.Ройтерс отбелязва, че тези дни температурите в Централна Норвегия са паднали под нулата, което съответства на задачата - отбрана на северния фланг на НАТО.\"Силите са на позиция; те са интегрирани и започват обучение за усъвършенстване на уменията в голяма бойна операция през следващите две седмици\", каза пред агенцията полковник Ейстейн Кварвинг в Обединения щаб в Норвегия. Миналия месец Русия проведе своите най-мащабни военни маневри от 1981 г. В ученията \"Изток-2018\" (Восток-2018) край границата с Китай бяха мобилизирани 300 хиляди войници, сред които китайски и монголски. По план бе предвидено ученията на НАТО в Норвегия да включват 35 хиляди военни, но през през последните месеци числеността им нарасна, вкл. заради присъединяването на американския самолетоносач \"Хари Труман\" с около 6000 човека персонал.След като Русия анексира Крим през 2014 г., у западните съюзници нараснаха опасенията от евентуална руска агресия. Затова Норвегия поиска удвояване на контингента морски пехотинци от САЩ, които всяка година преминават обучение на нейна територия.", "date": "2018.10.25", "title": "НАТО започна в Норвегия най-големите си военни маневри след края на Студената война"}
{"url": "https://offnews.bg/politika/po-iskane-na-borisov-valeri-simeonov-veche-niama-da-e-shef-na-saveta-690675.html", "text": "Вицепремиерът Валери Симеонов е освободен от поста му на председател на Националния съвет за сътрудничество по етническите и интеграционните въпроси към Министерския съвет. Шеф на съвета вече ще бъде вицепремиерът Томислав Дончев. Предложението за рокадата е направено от премиера Бойко Борисов и е прието неприсъствено от кабинета. Промяната идва, след като от началото на седмицата срещу Симеонов има протести заради изказването му за \"кресливи жени\" с \"уж болни деца\" по адрес на майките на деца с увреждания. Настояването им е той да подаде оставка като вицепремиер. След няколко срещи - първо между партньорите в \"Обединените патриоти\", а после и на управляващата коалиция, управляващите решиха, че Симеонов ще остане на поста. Няколко дни той не искаше да се извини за думите си, след разговор с Борисов все пак го направи, но продължава да твърди, че е разбран погрешно. Националният съвет подпомага кабинета в разработването и провеждането на държавната политика по етническите и интеграционните въпроси.Той съдейства за сътрудничеството, осъществява координацията и провежда обществени консултации между държавните органи и неправителствените организации. Съветът осъществява и мониторинг по отношение на Националната стратегия на Република България за интегриране на ромите (2012 – 2020) и на други програмни документи на държавни органи в областта на междуетническите отношения и защитата на правата на български граждани, принадлежащи към етнически малцинства.", "date": "2018.10.25", "title": "По искане на Борисов: Валери Симеонов вече няма да е шеф на Съвета за етническите въпроси"}
{"url": "https://offnews.bg/futbol/balgaria-se-zakova-mezhdu-kongo-i-nigeria-v-ranglistata-na-fifa-690674.html", "text": "Въпреки добрите мачове напоследък, националният ни отбор по футбол падна с едно място в световната ранглиста на ФИФА.\"Лъвовете\" вече заемат 45-ата позиция, докато преди това бяха на 44-ата. Причината за това е загубата от Норвегия в Лигата на нациите. Преди това футболистите на селекционера Петър Хубчев записаха победа над Кипър с 2:1.Начело в ранглистата за октомври излезе Белгия, бронзов медалист от Мондиал 2018 в Русия, с 1733 точки. На второ място е световният шампион Франция с точка по-малко, а третата позиция заема Бразилия с 1699 точки.1. Белгия - 1733 точки 2. Франция - 17323. Бразилия - 16694. Хърватия - 16355. Англия - 1619 6. Уругвай - 16177. Португалия - 16168. Швейцария - 1598 9. Испания - 1594 10. Дания - 1584 --------45. България - 1428--------48. Норвегия - 1420--------62. Словения - 1367--------86. Кипър - 1279", "date": "2018.10.25", "title": "България се закова между Конго и Нигерия в ранглистата на ФИФА"}
{"url": "https://offnews.bg/sviat/navalni-v-arhangelsk-putin-obiasniava-kak-shte-pokorim-arktika-a-hor-690670.html", "text": "Една от любимите ми истории, която разказвам на всички, е за град Архангелск. Край него има и космодрум. В град  Архангелск Путин провежда съвещание за развитието на Арктика. Великият Путин, великото развитие на Арктика. Пристигаш в Архангелск - местните хора ще потвърдят това, което казвам - и на улицата \"Проспект Советских Космонавтов\" хората носят вода в кофи. Говорим за град, който е един от административните центрове в Руската федерация.Това коментира опозиционния политик Алексей Навални в интервю за радио \"Ехото на Москва\".Путин провежда своето съвещание, където разказва как ще похарчим много пари за развитието на Арктика, а в Архангелск е страшна мръсотия. Съвещанието се провежда в местния университет. Сложили са огромна дървена настилка, за да скрият чудовищната мръсотия. Путин се изказваше, местните се радваха, все едно мръсотията е скрита. А като си тръгна Путин, махнаха дървената настилка. Така е и така ще бъде. Ще хвърляме пари за всякакви глупости и в същото време ще носим вода в кофи, коментира Алексей Навални.Миналата година в личния си twiiter акаунт той публикува и снимки от центъра на Архангелск, които доказват думите му:", "date": "2018.10.25", "title": "Навални: В Архангелск Путин обяснява как ще покорим Арктика, а хората в града носят вода в кофи"}
{"url": "https://offnews.bg/kultura/arheolozi-otkriha-i-glava-na-statuia-v-herakleia-sintika-video-690676.html", "text": "Красива и изключително добре запазена мраморна глава на статуя бе открита при разкопки в античния град Хераклея Синтика край Рупите, Петричко. Моментът на намирането и първите реакции бяха запечатани на видео и качени във Фейсбук от медийната платформа Archaeologia Bulgarica.Предстои почистване, анализ и датиране на интересната находка. Но веднага може да се каже, че това не е главата на статуята, която пак екипът на доц. д-р Людмил Вагалински (НАИМ) откри през август под стълбището на форума в Хераклея Синтика. Скулптурата е на мъж, а главата – на жена. Прическата й е популярна през Римската императорска епоха и се нарича melon frisure – защото релефът на косите напомня линиите по кората на пъпеша.Главата на неизвестната красавица от Хераклея Синтика е открита в сондаж под зид в източната част на форума и е в много добро състояние. А това поражда много въпроси – не само коя може да е тя и къде ли е останалата част от статуята, а и какво може да означава практиката части от скулптури да се заравят под строежи в този край на империята.Дали става дума за религиозен ритуал? И тази хипотеза ще бъде проверена чрез търсене на паралели и консултации със специалисти. А сайтът на  обещава да публикува резултатите.", "date": "2018.10.25", "title": "Археолози откриха и глава на статуя в Хераклея Синтика (видео)"}
{"url": "https://offnews.bg/obshtestvo/sofia-otvaria-zashtiteno-zhilishte-za-detca-zhertvi-na-trafik-690680.html", "text": "Догодина в София ще отвори врати защитено жилище за деца, станали жертва на трафик на хора, съобщи столичният кмет Йорданка Фандъкова. В него ще могат да живеят 10 деца, спасени от трафикантите.В момента в столицата функционират два кризисни центъра в подкрепа на изведени от трафика хора, но те са само за възрастни.Статистиката сочи, че хората са отвличани най-често с цел сексуална експлоатация. В България 13 на 100 000 жени стават жертви на трафик. Това е пет пъти повече от други страни в Европа, каза Урсула Менле - председател на Фондация \"Ханс Зайдел\".Страната ни все още е сред страните на произход на трафика на хора, посочи председателят на вътрешната комисия в НС Цветан Цветанов.", "date": "2018.10.25", "title": "София отваря защитено жилище за деца - жертви на трафик"}
{"url": "https://offnews.bg/futbol/as-na-tcska-pod-vapros-za-gostuvaneto-na-beroe-690631.html", "text": "Халфът на ЦСКА Тиаго Родригес е под въпрос за гостуването на Берое в събота. Португалецът е отишъл в болница по спешност във вторник вечерта, съобщава \"Тема спорт\". Причината е съмнение за хранително натравяне на него и част от семейството му.Тиаго е бил подложен на обстойни прегледи, за да се разбере какво точно е състоянието му. Той не взе участие във вчерашната тренировка на отбора, която се проведе в Панчарево. Днес се очаква да стане окончателно ясно каква е ситуацията с португалеца и дали има шанс да попадне в групата за визитата в Стара Загора.Дори и Тиаго да пропусне мача с Берое, той със сигурност ще бъде на линия за 1/8-финала за Купата на България срещу Витоша (Бистрица). В последния кръг халфът записа първата си асистенция за този сезон, след като отправи отлично центриране от корнер към Чорбаджийски, открил резултата срещу Етър (3:0).Сред стартовите 11 на ЦСКА в Стара Загора ще се завърне Кирил Десподов. В последните две срещи - със Септември и Етър, крилото остана резерва. Той изобщо не игра срещу столичния тим, но срещу болярите се появи в игра и оформи крайния резултат. Десподов ще замени в единайсеторката Тиаго или Джеси. Това до голяма степен ще зависи от състоянието на португалеца. Жоржиньо игра добре срещу Етър и има голяма вероятност също да е сред титулярите и в мача с Берое. Място в стартовия състав е много вероятно да получи и Али Соу.Халфът Жанио Бикел пък се очаква да стартира в трети пореден мач. И срещу \"Болярите\" миналия уикенд той показа стабилни изяви. Сърбинът със словашки паспорт Секулич пак ще започне като ляв бек вместо Лясков.", "date": "2018.10.25", "title": "Ас на ЦСКА под въпрос за гостуването на Берое"}
{"url": "https://offnews.bg/obshtestvo/parvi-sniag-na-prohoda-shipka-690636.html", "text": "Първият сняг падна на прохода Шипка тази нощ, преваля и в Централна Стара планина, Витоша и Рила.Заради ниските температури и бурният вятър на места се образуваха заледявания.От агенция \"Пътна инфраструктура\" обаче предупреждават шофьорите да тръгват към високопланинските подготвени за зимни условия.", "date": "2018.10.25", "title": "Първи сняг на прохода Шипка"}
{"url": "https://offnews.bg/politika/bivsh-ministar-slivaneto-na-fonda-za-lechenie-na-detca-s-nzok-e-gresh-690637.html", "text": "Грешка е Фондът за лечение на деца да отиде към Националната здравноосигурителна каса (НЗОК), както планира здравното министерство. В това е убедена д-р Таня Андреева, бивш министър на здравеопазването, която коментира въпроса тази сутрин пред bTV.Преместването на Фонда за лечение на деца в НЗОК може да ощети най-малките пациенти. Така МЗ се опитва да се отърве от отговорността си, като я \"раздели\" със здравната каса или изцяло ѝ я прехвърли.Проблемна е и идеята за прелицензиране на всички болници, категорична е тя. Според нея по-добрият вариант е въвеждането на акредитация и сериозна проверка на болниците.„Надявам се тази практика на непрекъсната аритметика да не се въведе и в болниците. Основната грижа на лекаря е в добрата диагностика и лечение на пациента. Най-порочното е, че ние само за пари говорим”, коментира бившият здравен министър.", "date": "2018.10.25", "title": "Бивш министър: Сливането на Фонда за лечение на деца с НЗОК е грешка, държавата бяга от отговорност"}
{"url": "https://offnews.bg/futbol/lokomotiv-plovdiv-zadarzha-treniora-akrapovich-690640.html", "text": "Ръководството на Локомотив (Пловдив) обмисля да предложи нов договор на старши треньора Бруно Акрапович, информира \"Тема спорт\".На 30 октомври той ще направи една година начело на \"черно-белите\". Настоящият контракт на босненския специалист е до края на сезона. Очаква се около Нова година двете страни да стартират преговорите. Основната цел, поставена пред Акрапович, е класиране в първата шестица, но босът Христо Крушарски е бил впечатлен от методите и начина на работа на босненеца и е изявил желание да го задържи.Двамата са обсъждали наскоро зимната селекция и това, че трябва да се заложи на малко повече млади местни играчи. Амбицията им е да успеят да класират Локо за Лига Европа. Дори и това да не се случи се очаква Бруно Акрапович да получи картбланш. Градският съперник на Локо Ботев също вече стяга зимната селекция. На треньора Николай Киров са били предложени двама играчи от чужбина, а той самият си е набелязал няколко футболисти от родния елит. Според запознати сред тях е Атанас Зехиров, който бил пред напускане на Черно море.", "date": "2018.10.25", "title": "Локомотив Пловдив задържа треньора Акрапович"}
{"url": "https://offnews.bg/politika/redno-e-valeri-simeonov-da-oglavi-saveta-za-horata-s-uvrezhdania-spor-690678.html", "text": "Малко преди , социалният министър Бисер Петков поощри поставянето му начело на Националния съвет за хората с увреждания - предложение, което възмути цялата парламентарна опозиция и най-вече майките на деца с увреждания, които протестират пореден ден с искане за оставката му.Симеонов - вицепремиер по икономическата и демографската политика - ги обиди с думите, че са \"кресливи жени\" с \"уж\" болни деца. Петков, чиято основна грижа би трябвало да са социалните политики, явно не се е смутил от репликата и няма нищо против Симеонов да оглави Съвета за интеграция на хората с увреждания.Днес той заяви, че в обсъждания от четири месеца проектозакон за хората с увреждания е записано предложението Националният съвет за хората с увреждания да се ръководи от ресорния вицепремиер и досега никой не е възразявал срещу това, напротив. Така искали хората с увреждания.\"Тези четири месеца никой не е възразил срещу това председателство. Така че аз не мисля, че законите трябва да се пишат според текущата конюнктура\", каза Петков, цитиран от БТА. Все пак той допълни, че няма да се възпротиви, ако депутатите променят съответния текст от проектозакона.", "date": "2018.10.25", "title": "Редно е Валери Симеонов да оглави Съвета за хората с увреждания, според социалния министър"}
{"url": "https://offnews.bg/112/tezhka-katastrofa-s-dvama-seriozno-postradali-mezhdu-chetiri-tir-a-kra-690638.html", "text": "Четири тежкотоварни автомобила се сблъскаха късно снощи на разклона за село Лиляче край Враца. Двама от шофьорите са откарани в тежко състояние във Врачанската болница, съобщи bTV.Сигналът за инцидента е подаден около 20:30 часа. Гражданин с полски произход, управляващ тежкотоварен автомобил, е влязъл с несъобразена скорост в завоя. Загубил е контрол над камиона, който навлязъл в лентата за насрещно движение. Последвал е сблъсък с цистерна със софийска регистрация, пловдивски и латвийски камион.Цистерната била изхвърлена от пътя, а провизиите на един от тежкотоварните автомобили се е разпръснал по шосето.Разчистването на пътя продължило близо шест часа.", "date": "2018.10.25", "title": "Тежка катастрофа с двама сериозно пострадали между четири ТИР-а край Враца"}
{"url": "https://offnews.bg/offtopic/iazhte-pijte-ogito-cherpi-vleze-v-sedmitcata-na-modata-v-tokio-690639.html", "text": "Крилатата фраза \"К**ви, яжте, пийте, Огито черпи\" прелетя до другия край на света и стигна чак до токийската Седмица на модата.Това стана ясно от снимка в инстаграм профила на модното събитие, където се публикуват най-забележителните кадри от седмицата. На един от тях азиатска манекенка носи дълги до земята шал-ръкави с надпис \"К**ви, яжте, пийте, Огито черпи\". Не се споменава чие дело е модното хрумване.Фразата принадлежи на нашумелия в социалните мрежи \"бургаски гларус\" Огнян Иванов (), който преди време бе и гост в няколко популярни тв предавания като \"Шоуто на Слави\", \"Споделено с Камелия\" и др. Оригиналът: \"Огито\" гостува на Камелия в предаването ѝ по ТВ7 през 2014:Снимката в инстаграм профила на Седмицата на модата в Токио е събрала над 13 000 харесвания и много коментари от българи.Авторите на кадъра са посочили, че снимат по поръчка на американския \"Вог\".", "date": "2018.10.25", "title": "'Яжте, пийте, Огито черпи' влезе в Седмицата на модата в Токио"}
{"url": "https://offnews.bg/sviat/kitaj-i-rusia-podslushvat-lichnia-telefon-na-tramp-tvardi-niu-jork-t-690696.html", "text": "Китай и Русия подслушват редовно личния телефон на американския президент Доналд Тръмп, твърди \"Ню Йорк таймс\", позовавайки се на свои източници - настоящи и бивши висши американски представители.  Тръмп използвал за лични разговори iPhone, който не е защитен от шпионаж. Според онлайн изданието \"Политико\" отделът за информационни технологии при Белия дом е снабдил Тръмп с два айфона, единият от които се използва само за пускане на постове в Туитър, а също и за четене на новини. Вторият бил предназначен само за провеждане на разговори. Тръмп обаче постоянно използвал именно първия за връзки със свои приятели и за постове в Туитър. Проблемът бил в това, че специалистите не са оборудвали този телефон със защита срещу потенциално подслушване на държавния глава. \"Ню Йорк таймс\" твърди, че Тръмп използвал телефона, за да разговаря със \"стари приятели\".Според разузнавателните агенции телефонът се подслушва от Китай и Русия. Агенциите са научили за подслушването от хора в чужди правителства и чрез прихващане на комуникации между чужди правителствени представители.Те смятат, че Китай използва информацията от разговорите като допълнителен инструмент в търговската война със САЩ. Пекин е изготвил и списък с имената на хора, с които Тръмп редовно разговаря, като се надява да използва информацията, за да оказва влияние на президента, посочва изданието. Вярва се, че руснаците извършват подобно подслушване, но в много по-малка степен заради \"очевидното влечение\" на президента Владимир Путин.Самият Тръмп опроверга днес информацията. \"Така наречените \"експерти по Тръмп\" от \"Ню Йорк таймс\" написаха дълга и скучна статия за моите телефонни обаждания, която толкова не съответства на действителността, че нямам време да я поправям. Аз използвам само правителствени телефони и имам само един правителствен мобилен телефон, който рядко използвам. Това е съвършено лъжлива статия\", посочи президентът, цитиран от ТАСС и БТА. Москва и Пекин също отрекоха да са подслушвали разговорите на Тръмп.", "date": "2018.10.25", "title": "Китай и Русия подслушват личния телефон на Тръмп, твърди 'Ню Йорк таймс'"}
{"url": "https://offnews.bg/tenis/federer-se-pritceli-v-titli-ot-turniri-atp-250-690643.html", "text": "Швейцарецът Роджър Федерер е готов да участва в повече турнири от ниската категория АТР 250 в името на подобряването на рекорда по брой спечелени титли на Джими Конърс.\"Бих бил по-щастлив да спечеля титла от АТР 250, отколкото да отпадна на полуфинал на Мастърс. Проблемът обаче е графикът. От девет Мастърс-а за мен са важни три - Индиън Уелс, Синсинати и Шанхай. Когато за първи път се замислих за повече участия в категория АТР 250 си дадох сметка, че просто нямам време в календара.Затова подхождам по-консервативно към този въпрос. 100 титли двучи вълшебно, но аз никога не съм си и представял, че мога да стигна до 98. Разговорите за възрастта ми се водят от 2009 година насам. Не знам какво да кажа, за да не прозвучи неуместно\", коментира 37-годишният вече Федерер. До достигане на рекорда на Конърс той трябва да спечели още 11 титли.", "date": "2018.10.25", "title": "Федерер се прицели в титли от турнири ATP 250"}
{"url": "https://offnews.bg/politika/mo-zaobikalia-parlamenta-za-remonta-na-samoleti-s-6-pati-zavishena-tce-690630.html", "text": "Военното министерство е одобрило сключването на рамково споразумение за ремонта на 14 щурмови бомбардировача Су-25, за което ще бъдат похарчени шест пъти над прогнозираните в обявената обществена поръчка, съобщава \"Дневник\", позовавайки се на тръжната документация. Министерството на отбраната е изпратило покани до два завода - 558 Авиационен ремонтен завод, Беларус и Обединена авиостроителна корпорация, Руска федерация. Интерес проявява само първата компания, която единствена е предоставила оферта, но вместо предвидените до 82.5 млн. лева без ДДС искат близо 133 млн. евро.   Прогнозната стойност на поръчката е 41 млн. лв., като е посочено, че при приет с решение на Министерския съвет проект за инвестиционен разход възложителят има право да сключва конкретни договори към рамковото споразумение в рамките на неговия срок на действие с обща стойност 82.5 млн. лева без ДДС.Процедурата на практика заобикаля законодателството, тъй като за поръчки над 100 млн. лв. последната дума трябва да има парламентът. Остава неясно защо въпреки намеренията на правителството да ангажира в тази дейност българския ремонтен завод \"Авионамс\" той и до днес не е в състояние да извършва такава дейност. Заводът беше собственост на банкера Цветан Василев чрез дружеството \"Хедж инвестмънт\", но през 2016 г. беше одържавено с амбицията да получи лиценз за ремонт на руските самолети. \"За такива ремонти трябва лиценз, а \"Авионамс\" го няма. Получаването му може да отнеме 2-3 години, а ние не може да чакаме. Това не е жигула, която може да я дадеш на всеки един сервиз във всяко едно село. Това е авиационна техника\", коментира в края на септември министърът на отбраната Красимир Каракачанов.Въпреки че руската страна не подаде оферта за ремонта на Су-25 военният министър съзря лобизъм след питане на социалистите в парламента защо национализираният \"Авионамс\" не е получил покана като дори заподозряха участието и на посредник в поръчката.\"Става въпрос за директно лобиране на определени среди за руската фирма. Ако руската фирма беше толкова заинтересована или имаше тези възможности, за които казвате, включително в България да се извърши това, защо не подадоха предложение... Вероятно някой ви е заблудил. Целта е целият този натиск, който беше направен опит да бъде оказан, е да се върви към разговори с руската страна. Аз исках да има конкуренция – който даде най-добра цена. Основен критерий е икономически най-изгодната оферта, най-ниска цена\", обърна се Каракачанов към депутатите от БСП по време на парламентарния контрол, проведен на 28 септември.", "date": "2018.10.25", "title": "МО заобикаля парламента за ремонта на самолети с 6 пъти завишена цена"}
{"url": "https://offnews.bg/interviu/mezhdunarodno-priznati-eksperti-v-danachnoto-pravo-shte-sa-lektori-na-690653.html", "text": "Какви са акцентите във второто издание на конференцията, гл. ас. Михайлова?Важно е да отбележим, че за първи път в България се организира подобно събитие с активното участие на всички заинтересовани страни. С организирането на подобна конференция сме „на гребена на вълната“. Опитваме се да адресираме предизвикателствата, които поставят въпросите относно бъдещето на данъка върху добавената стойност и данъчното облагане на цифровата икономика. Тези въпроси са във фокуса на данъчната общност, както на европейско, така и на глобално ниво.Участие ще вземат представители на Европейската комисия. За първи път към елитния екип от лектори се включват и представители на Министерството на финансите на Република България, дирекция „Данъчна политика“, включително и Организацията за икономическо сътрудничество и развитие (ОИСР). Ще бъдат предоставени законодателните предложения в областта на данъка върху добавената стойност на ниво ЕС. Ще се анализира какво се случи по време на българското председателство на Съвета на ЕС, както и какво предстои в близко бъдеще.Не случайно е избрана и темата за цифровата икономика. Към нея е насочено днес вниманието на международната данъчна общност. Политическата загриженост обхваща два аспекта: от една страна, прехвърлянето на печалби от високо дигитализирани дружества, а от друга – неспособността на съществуващите правила да се справят с все по-нарастващата значимост на данните и трансграничните продажби от бизнес към потребител (B2C) без физическо присъствие в държавата, в която се намира пазарът.Второто издание на конференцията на IFA, България отново е организирано в партньорство с Юридическия факултет на Софийския университет и това категорично демонстрира, че академичните среди играят важна роля в процесите и активно се включват в дебата по актуалните теми. Не е случаен и изборът на мястото на провеждане на събитието. То ще се проведе в най-старото висше учебно заведение в България, при това в най-представителното помещение на Софийския университет – Аулата (залата за тържествените академични събрания и церемонии). Вярвам, че именно пространството на провеждане на конференцията ще създаде предпоставки за творчески дебат и активно включване на всички участници, които са заявили интерес. Сред тях са представители на академичните среди в областта на финансовото и данъчното право не само от България, но и от Полша, Холандия, Белгия, Швейцария; на Националната агенция за приходите; на Министерството на финансите; данъчни адвокати, консултанти, одитори и счетоводители; представители на съдебната власт; на бизнеса, неправителствените организации и, разбира се, не на последно място - на студентите.Кои са най-интересните лектори?Щастлива съм да споделя, че и тази година всички лектори отново са признати професионалисти в своята област. Аз бих обърнала специално внимание на колегите д-р Малгоржата Сек и проф. д-р Чимовит Кукулски от Юридическия факултет на университета в гр. Лодз, Полша. Акцентирам на тях, първо, защото са експерти, признати на европейско ниво в своята област, които работят в единствения клон на International Bureau for Fiscal Documentation (IBFD, Амстердам, Холандия) в момента в Европа - към Юридическия факултет на университета в гр. Лодз, Полша. Проф. Кукулски е зам.-директор на Центъра.Другата причина е, че и Юридическият факултет на СУ, и Юридическият факултет на университета в гр. Лодз подписаха тази година договор по програма „Еразъм“, който ще ни даде възможности за преподавателска и студентска мобилност. Това ще създаде предпоставки за обмяна на знания, добри практики и опит в областта на европейското и международното данъчно право между двата факултета.Бих искала да отбележа, че това е първото им посещение в България и първата им научна проява у нас от многото, които предстои в бъдеще да реализираме съвместно. С колегите от научния комитет на конференцията се радваме на това добро начало и се надяваме българските колеги от практиката да имат възможността да посетят данъчния център в Юридическия факултет на университета в гр. Лодз, Полша. Инициативата се реализира с подкрепата на декана на Юридическия факултет на СУ проф. д-р Сашо Пенов и проф. Никел - основател на Центъра и приятел на България. Ранната регистрация за конференцията „Бъдещето на ДДС. Дигитална икономика“ е до 31 октомври на официалния сайт на събитието..", "date": "2018.10.25", "title": "Международно признати експерти в данъчното право ще са лектори на конференцията IFA`2018"}
{"url": "https://offnews.bg/politika/na-parvo-chetene-arestite-mogat-da-ostavat-v-tajna-za-48-chasa-konfi-690641.html", "text": "Депутатите приеха законодателни промени, които дават възможност арестите да се пазят в тайна 48 часа. Разследващите ще имат право да не уведомяват близките на задържания. Ще съобщават единствено на адвокат.Поправките са в Наказателно-процесуалния кодекс. Те обаче са прокарани през преходните и заключителните разпоредби на законопроект за промени в Наказателния кодекс, внесен от Министерския съвет, които беше приет днес на първо четене.Дори при арест на дете ще има възможност това да остане тайна от семейството му, но за не повече 24 часа. При задържането на непълнолетен обаче има допълнително условие - за ареста трябва веднага да бъде уведомена и Държавната агенция за закрила на детето (ДАЗД), а не само адвокат.По сегашния ред на близките и на работодателя на арестанта трябва да бъде съобщено къде е той. И за възрастни, и за деца \"тайният арест\" става възможен, когато е \"налице неотложна необходимост да се предотврати настъпването на тежки неблагоприятни последици за живота, свободата или физическата неприкосновеност на лице или за да се предотврати ситуация, при която наказателното производство може да бъде сериозно възпрепятствано\".С проекта за промени в Наказателния кодекс се въвежда и понятието конфискация на \"непряка облага\". Текстовете предвиждат отнемане в полза на държавата на \"пряка и непряка облага\", която е придобита чрез престъпна дейност. Според поправките \"непряка облага\":Днес депутатите приеха на първо четене и друг законопроект за промени в Наказателния кодекс. Те са предложени от депутати от ГЕРБ и \"Обединените патриоти\" и криминализират нелегалното производство на акцизни стоки. В момента се наказват единствено притежанието и продажбата на нелегално произведени цигари и алкохол, но не и производството Промените предвиждат затвор от 1 до 10 години и глоба от 20 до 100 хил. лева за лицата, които \"произвеждат или държат\" с цел разпространение алкохол, алкохолни напитки или тютюневи изделия без лиценз.Затвор до 3 години се предвижда и за хора, които имат \"предмети, предназначени за производството на алкохол или цигари\".Законопроектът създава и регистър на лицата, които внасят, произвеждат, продават и предлагат за рециклиране машини за производство на тютюневи изделия. Регистърът ще се води от Министерството на икономиката. В него ще се вписват и придобилите такива машини.За тези поправки заговори първо главният прокурор Сотир Цацаров. През септември по тази тема имаше среща на Цацаров с министъра на финансите Владислав Горанов, новият вътрешен министър Младен Маринов, министърът на правосъдието Цецка Цачева, шефът на правната комисия в парламента Данаил Кирилов и депутатът от Обединени патриоти Емил Димитров - Ревизоро.Причината за поправките бяха няколкото разкрити незаконни фабрики за производство на цигари.", "date": "2018.10.25", "title": "На първо четене: Арестите могат да остават в тайна за 48 часа. Конфискуват и 'непряка облага'"}
{"url": "https://offnews.bg/112/tezhak-poboj-na-sluzhitel-na-benzinostantcia-v-slivensko-690645.html", "text": "Продавач на бензиностанция в Сливенско е бил пребит, съобщава Нова тв. Инцидентът е заснет от охранителните камери. Пострадалият служител е със сцепена горна устна. Той е нападнат от мъж, който искал да влезе в бензиностанцията извън работното ѝ време, за да си купи цигари. Инцидентът станал в 5.00 часа сутринта. След като му било отказано да влезе и да си вземе цигари, мъжът напада служителя с ритници по главата и корема. Собственикът на бензиностанцията Красимир Йорданов разказва, че служителят му е много уплашен. Благодарение на полицията извършителите били заловени. По думите на Йорданов заедно с нападателя е имало и друг мъж. Двамата са дали показания, а собственикът на бензиностанцията е предоставил записите на полицията. ", "date": "2018.10.25", "title": "Тежък  побой на служител на бензиностанция в Сливенско"}
{"url": "https://offnews.bg/112/konnik-pregazi-i-ubi-2-godishno-dete-v-sliven-690647.html", "text": "Двегодишно дете е починало след инцидент с ездач на кон в сливенската местност \"Гочева мелница\".От Областната дирекция на полицията в Сливен съобщиха, че инцидентът е станал в сряда. Около 11.40 часа в дежурната част на Районно управление в Сливен е получен сигнал от центъра за спешна помощ за починало дете на две години.От проведените оперативно-издирвателни действия от служители на участък „Надежда“ установили, че смъртта на детето е настъпила след инцидент с движещ се на кон ездач в района на местността \"Гочева мелница\" в квартал \"Индустриален\" на град Сливен.За деянието е задържан 21-годишният Х.Н. от град Сливен.По случая е образувано досъдебно производство.", "date": "2018.10.25", "title": "Конник прегази и уби 2-годишно дете в Сливен"}
{"url": "https://offnews.bg/obshtestvo/po-12-chasa-bez-voda-v-chasti-ot-mladost-1-i-ovcha-kupel-690606.html", "text": "\"Софийска вода\" временно ще прекъсне водоснабдяването в София днес, съобщиха от дружеството. Заради строително-монтажни работи на резервоар Железница, се налага спиране на водоподаването от 09:00 до 16:00 часа в района на: с. Железница.Монтаж на спирателен кран до бл. 72 в жк. „Младост“ 1 налага спиране на водоподаването от 09:00 до 21:00 часа на бл. 70, бл. 70А, бл. 72, бл. 72А, бл. 73, бл. 75А, бул. „Андрей Сахаров“ № 23, 25, 48, 50, 52 и 56, и Посолство на „Либия“.Реконструкция на уличен водопровод на ул. „Народен герой“ в кв. „Овча купел“ налага спиране на водоподаването от 09:00 до 21:00 часа на ул. „Любляна“, ул. „Букет“, ул. „Войводина могила“, ул. „Народен герой“; ул. „Любляна“ - търговски обекти между ул. „Народен герой“ и ул. „Калояново“ без магазин „Фантастико“; ул. „Любляна“ №34А и 34 Б. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.Подмяна на спирателни кранове на ул. „Балкан“ и ул. „Васил Левски“ в кв. „Ботунец“ налага спиране на водоподаването от 09:00 до 21:00 часа на кв. „Ботунец“- първа част.Във връзка с подмяна на сградно водопроводно отклонение на ул. 8 в кв. „Враждебна“, се налага спиране на водоподаването от 09:30 до 18:00 часа на ул. 30, ул. 5, ул. 8, ул. 41.Поради подмяна на сградно водопроводно отклонение на ул. „Петър Борисов Величков“ в кв. „Орландовци“, се налага спиране на водоподаването от 09:00 до 19:00 часа по ул. „Петър Борисов Величков“ от ул. „Моравча“ до ул. „Ком“.Без вода във връзка с подмяна на сградно водопроводно отклонение на ул. „Георги Бенковски“ в с. Казичене ще бъдат от 09:00 до 16:00 часа на ул. „Балевица“, по ул. „Георги Бенковски“ от ул. „Димитър Ашов“ до ул. „Балевица“.", "date": "2018.10.25", "title": "По 12 часа без вода в части от Младост 1 и Овча купел"}
{"url": "https://offnews.bg/obshtestvo/viatarat-stihva-dnes-uikendat-topal-i-slanchev-690608.html", "text": "Днес ще продължи да духа силен северозападен вятър, който до края на деня ще започне да отслабва. Жълт предупредителен код за потенциална опасност заради него е обявен от Националния институт по метеорология и хидрология в 14 области на страната в Западна и Централна България. Изключение правят София и Перник, където кодът е зелен, т.е. не се прогнозират опасни явления.След валежите през нощта, които на места в Предбалкана за кратко преминаваха в сняг, времето в цялата страна ще се изясни. Минималните температури ще паднат до 1°.Денят ще е предимно слънчев. Максималните температури ще са между 10° и 15°.Над планините ще бъде слънчево и ветровито. Вятърът ще е от север-северозапад – силен, по върховете и бурен. Максималната температура на височина 1200 метра ще е около 6°, на 2000 метра – около минус 1°.Над Черноморието ще бъде слънчево. Ще духа силен северозападен вятър. Максималните температури на въздуха ще са от 12 до 14°, а на морската вода - 16-17°. Вълнението на морето ще е 2-3 бала.УикендътВ петък северозападният вятър ще отслабне и ще се ориентира от запад, вечерта - от югозапад. През следващите дни ще остане югозападен - слаб до умерен, в Източна България - временно силен. Бързо ще се затопли и дневните температури отново ще надхвърлят 20°, на места ще достигат 25°-26°. Минималните също ще се повишат. В петък и събота ще е предимно слънчево. В неделя над Западна България ще има разкъсана облачност, предимно висока и средна, а в югоизточните райони и по Черноморието преди обяд ще има ниска облачност или мъгла.", "date": "2018.10.25", "title": "Вятърът стихва днес, уикендът - топъл и слънчев"}
{"url": "https://offnews.bg/obshtestvo/sv-markian-i-martirij-izbrali-viarata-pred-blagata-690607.html", "text": "Църквата почита днес св. мъченици Маркиан и Мартирий. Между гонените за светата вяра в Исус Христос особено се славели четецът Маркиан и иподяконът Мартирий, и двамата жители на Цариград.Те твърдо държали за божествените догми на светата Църква. Чрез проповед и наставления се стараели да предпазят християните от опасните заблуждения. Господ ги надарил с мъдрост и красноречие, с които силно действали на християните.Като видели колко е силно влиянието на Маркиан и Мартирий, властващите ариани започнали да употребяват всички средства, за да ги привлекат на своя страна. Те им предлагали пари. Обещавали им ходатайство за милост пред императора. Но благочестивите християни твърдо и решително отхвърляли всичко. За тях светата истина била по-скъпа от всички земни блага. Те по-скоро били готови да умрат, отколкото да приемат едно учение, което хулело Господ. Арианите ги осъдили на смърт, а християните погребали телата им.Св. Йоан Златоуст, в качеството си на цариградски архиепископ, построил над техните мощи храм \"Св. мъченици Маркиан и Мартирий\".", "date": "2018.10.25", "title": "Св. Маркиан и Мартирий избрали вярата пред благата"}
{"url": "https://offnews.bg/temida/delo-sreshtu-ivancheva-dnes-bivshiat-kmet-na-mladost-na-krachka-ot-do-690601.html", "text": "Делото срещу подсъдимите Десислава Иванчева, Биляна Петрова и Петко Дюлгеров продължава днес. Очаква се бившият кмет на Младост и заместничката ѝ да излязат под домашен арест. В края на заседанието преди седмица Специализирания наказателен съд промени мярката за неотклонение на двете подсъдими за вземане на подкуп от задържане под стража в домашен арест. Решението трябва да влезе в сила от днес, когато приключват разпитите на свидетелите - служители в Столичната община и в район \"Младост\", с което отпада и възможността Иванчева и Петрова да влияят на показанията им. Специализираната прокуратура обаче обжалва решението. Мотивът на обвинението да протестира това решение е фактът, че Иванчева и Петрова могат да повлияят на останалите неразпитани свидетели по делото не по малко, отколкото на общинските служители, с които от месеци нямат служебни отношения. Освен това, в хода на съдебното заседание не е посочен нито един факт или доказателство, които да поставят под съмнение обоснованото предположение за извършеното от тях престъпление, пишат в мотивите си от спецпрокуратурата. Иванчева и Петрова остават в следствения арест до произнасяне на Апелативния специализиран съд по протеста на прокуратурата в седемдневен срок. ", "date": "2018.10.25", "title": "Дело срещу Иванчева днес, бившият кмет на Младост на крачка от домашен арест"}
{"url": "https://offnews.bg/futbol/poredna-futbolna-zvezda-shte-bade-razsledvana-za-ukrivane-na-danatci-690669.html", "text": "Испанските данъчни власти погнаха и уелския нападател на Реал Мадрид Гарет Бейл, пише каталунското издание \"Mundo Deportivo\".Според изданието футболистът е обвинен за укриване на приходи от имиджови и маркетингови права през 2013 година. Бейл ще трябва да заплати 337 хиляди евро.По-рано с подобни проблеми се сблъскаха и други известни футболисти и спортисти в Испания. Лионел Меси, Кристиано Роналдо, Чаби Алонсо, Хавиер Масчерано и други.Футболистите се разминаха със затвора, след като заплатиха солидни финансови санкции, при други разследването продължава. ", "date": "2018.10.25", "title": "Поредна футболна звезда ще бъде разследвана за укриване на данъци"}
{"url": "https://offnews.bg/sviat/kraj-na-trotinetkite-v-madrid-vlastta-gi-zabrani-690632.html", "text": "Градските власти в Мадрид забраниха движението на електрически скутери по тротоарите, съобщи Ройтерс.Целта е повишаване на безопасността на пешеходците и регулиране на алтернативния транспорт, който намалява замърсяването на въздуха.Подобна регулация вече има и във Франция.Испанската столица е сред градовете в Европа с най-високи нива на замърсяване на въздуха. Рязкото увеличаване на броя на тротинетките създаде опасения от заплахи за здравето за пешеходците.", "date": "2018.10.25", "title": "Край на тротинетките в Мадрид: властта ги забрани"}
{"url": "https://offnews.bg/zdrave/hubavoto-vreme-otlaga-gripnata-epidemia-pikat-%d1%9d-shte-e-prez-ianuari-690625.html", "text": "Началото на грипната епидемия у нас ще се забави, но такава ще има, а пикът ѝ ще е през януари - началото на февруари. Това прогнозира директорът на Националния център по заразни и паразитни болести проф. Тодор Кантарджиев.По думите му сега е моментът да се ваксинираме, защото на организма са необходими 21 дена след поставянето на ваксината, за да е \"готов за защитата срещу инфекцията\".Ваксинирането намалява вероятността от посещение при лекаря, а ако се разболеем, грипът минава много по-леко. Намалява се и опасността от тежките му усложнения, като пневмония.В момента центърът не е доказал циркулация на грипни вируси в  страната.", "date": "2018.10.25", "title": "Хубавото време отлага грипната епидемия, пикът ѝ ще е през януари и началото на февруари"}
{"url": "https://offnews.bg/obshtestvo/zapochva-remontat-na-patia-sofia-pernik-prez-vladaia-690626.html", "text": "Днес започва ремонтът на 600-метров участък от пътя София - Перник през Владая.Отсечката започва от четирилентовото платно при местността Черния кос до входа на Владая.До 7 ноември ще има по една лента за движение във всяка посока. От 7-и вечерта до 5 ч. сутринта на 8 ноември също ще се работи, а през това време движението ще бъде изцяло ограничено в участъка на пътя при Владая. Трафикът ще бъде насочен по автомагистрала „Люлин\".", "date": "2018.10.25", "title": "Започва ремонтът на пътя София-Перник през Владая"}
{"url": "https://offnews.bg/112/mertcedes-plamna-v-dvizhenie-mezhdu-aheloj-i-pomorie-690628.html", "text": "Автомобил \"Мерцедес Вито\" се е запалил в движение снощи на пътя между Ахелой и Поморие, съобщи Районното управление в Поморие.Шофьорът - чужденец с инициали А. У. - видял, че нещо пуши в двигателния отсек. Успял да спре в десния банкет, когато колата пламнала.Той успял да излезе, не е пострадал. Викнал пожарна и огнеборците потушили пожара.Инцидентът станал към 19:35 ч.", "date": "2018.10.25", "title": "Мерцедес пламна в движение между Ахелой и Поморие"}
{"url": "https://offnews.bg/offtopic/iuridicheski-universitet-pravi-kurs-za-pravoto-na-hari-potar-690624.html", "text": "Топ индийски университет в източния щат Западна Бенгалия въведе курс, основан на магическия свят на Хари Потър.Курсът в Националния университет за юридически науки използва ролята на закона във филма, за да направи паралел между историята и истински житейски ситуации.Професор Шувик Кумар Гуа, който създал програмата, я описва като \"експеримент\", целящ провокирането на критично мислене.При сегашната система ние просто казваме на студентите какви са основните стандарти и принципите на правото, но те ще бъдат ли в състояние да приложат съществуващото законодателство към ситуации, които никога не са се случвали преди, пита професорът, цитиран от Би Би Си.Той добавя, че иска да използва примери от фантастичната поредца, за да отведе студентите до ситуации, които могат да възникнат, особено когато „нашата страна преминава през големи промени“.Гуа казва, че курсът цели да изкара студентите от комфортната им зона, а ако учат така, ще могат да израстнат много.Светът на Роулинг говори за това как правните институции се провалят при определени сценарии, виждаме как политически институции покваряват – ето това е нещо, с което и студентите трябва да се сблъскат, преди да влязат в реалните си битки чрез правото, смята той.Няколко университета в САЩ и най-малко един във Великобритания също предлагат курсове, вдъхновени от известната поредица. Индийският ще включва 45 часа обучение, основано на дискусии. Някои от темите му включват обсъждания по въпроса как социалните и класовите права в Индия могат да бъдат приравнени на \"поробването на домашните елфи и маргинализацията на върколаците\" във фентъзито.Курсът започва през декември и вече е запълнил капацитета си от 40 студенти, а мнозина други поискали разширяването му, за да се включат.", "date": "2018.10.25", "title": "Юридически университет прави курс за \"правото на Хари Потър\""}
{"url": "https://offnews.bg/futbol/barsa-otupa-inter-bez-mesi-livarpul-i-borusia-gromiat-690623.html", "text": "Барселона стигна до безпроблемна победа над Интер с 2:0 в двубой от Група В на Шампионската лига, игран на стадион \"Камп Ноу\".Двата отбора спретнаха зрелищен мач, който бе изпълнен с интересни положения пред двете врати. Все пак футболистите на треньора Ернесто Валверде стояха по-добре на терена, въпреки отсъствието на контузената суперзвезда Лионел Меси, и заслужено се поздравиха с успеха след голове на Рафиня (32) и Жорди Алба (83).Така Барса дръпна на първото място в класирането на групата си с пълен актив от точки след първите три мача. Интер остава на второто място с 6. Тотнъм и ПСВ, които по-рано тази вечер завършиха наравно 1:1 са съответно 3-и и 4-и с по една.В друг интересен мач тази вечер Борусия Дортмунд прегази с 4:0 Атлетико Мадрид в Германия и записа трета поредна победа в Група А.Така \"жълто-черните\" са с пълен актив от 9 точки, на второ място са испанците с шест, на последните две места са Брюж и Монако с по една точка. Головете за Борусия забиха Аксел Витсел (38), Рафаел Герейро (73), Санчо (84) и Рафаел Герейро (89).Ливърпул пък разгроми състава на Цървена звезда в мач от Група С. Битката на митичния стадион \"Анфийлд\" завърши с успех за домакините с категоричното 4:0.Точни в тяхна полза бяха Фирмино, Мане и Салах, като последният се разписа на два пъти и по този начин категорично сложи край на головата си \"суша\" във всички турнири, след като го постигна и на английска земя, в мач от Висшата лига.", "date": "2018.10.25", "title": "Барса отупа Интер без Меси, Ливърпул и Боруся громят"}
{"url": "https://offnews.bg/sviat/sinat-na-ubitia-zhurnalist-dzhamal-hashogi-zamina-za-vashington-690702.html", "text": "Салах Хашоги, синът на убития в саудитското консулство в Истанбул журналист Джамал Хашоги, е напуснал Саудитска Арабия заедно със семейството си, след като е била отменена забраната да излизат от страната, съобщи правозащитната организация Хюман райтс уоч, цитирана от Франс прес и БТА.\"Салах и семейството му са в самолет на път за Вашингтон\", заяви директорката на организацията за Близкия изток Сара Леа Уитсън. Тя посочи, че Салах и семейството му са заминали, след като е била отменена забрана да напускат Саудитска Арабия.Саудитският журналист и опозиционер Джамал Хашоги, сътрудник на в. \"Вашингтон пост\", живеещ в изгнание в САЩ, беше убит на 2 октомври в саудитското консулство в Истанбул, където отишъл за документи за сключване на брак с годеницата си туркиня.Саудитските власти отначало отрекоха журналистът да е мъртъв и твърдяха, че той е напуснал консулството, макар че годеницата му обяви, че той не е излизал от сградата.След това обаче Саудитска Арабия излезе с няколко поредни версии, като в крайна сметка призна, че Хашоги е бил убит и обяви убийството за предумишлено. Във вторник принцът престолонаследник Мохамед бин Салман и саудитският крал Салман приеха Салах и един от братята на Джамал Хашоги в кралския дворец в Рияд и им поднесоха съболезнования.", "date": "2018.10.25", "title": "Синът на убития журналист Джамал Хашоги замина за Вашингтон"}
{"url": "https://offnews.bg/obshtestvo/darzhavata-dava-25-mln-leva-za-kursove-po-it-prirodni-nauki-i-matema-690473.html", "text": "25,1 млн. лева ще осигури държавата, за да обезпечи създаването и провеждането на занимания по интереси в училище през 2019 г. Те ще бъдат насочени към развитието на ключови компетентности на учениците в областта на математика, информатика, природните науки и технологиите и ще се подпомогне професионалното им ориентиране, става ясно от актуализираната средносрочна бюджетна прогноза за периода 2019-2021 г.Промени се предвиждат и в организацията на допълнителните занимания в детските градини. Сега частни фирми използват помещения в сградите на градините и организират различни занятия: танци, уроци по английски, различни видове спорт, като събират такси от родителите за целта, а детската градина е в ролята чисто и просто на касиер, който събира две такси - своята и чуждата.С поправки в Закона за предучилищното и училищното образование се записва, че \"в държавните и в общинските детски градини и в училищата, които осъществяват задължително предучилищно образование, по желание на родителите и срещу заплащане, извън времето за провеждане на основните форми на педагогическо взаимодействие, може да се извършват и допълнителни педагогически дейности, като допълнителна услуга за децата, които посещават детската градина или училището\". От текста става ясно също, че тази дейност вече ще може да се извършва под контрола на градината, която да пуска частниците след собствен подбор на конкурсен принцип и срещу наем.Сега тази дейност на границата на нерегламентираната - коментира министър Вълчев. Акцентирам на детските градини, защото с даването на 25 млн. лв. за училищата предполагам, че до голяма степен ще затворим пазара за такава дейност там, допълни Вълчев.", "date": "2018.10.25", "title": "Държавата дава 25 млн. лева за курсове по ИТ, природни науки и математика в училище"}
{"url": "https://offnews.bg/obshtestvo/konkursat-za-mladi-rezhisiori-euandme-se-udalzhava-do-7-noemvri-690433.html", "text": "Европейската комисия удължава срока за кандидатстване в конкурса за млади филмови режисьори .Вместо до 31 октомври, както бе обявено първоначално, авторите на късометражни филми могат да кандидатстват до 7 ноември включително. Дотогава всички младежи на възраст между 18 и 35 г. имат възможност да се включат в конкурса и да спечелят субсидия от 7500 евро, за да реализират своята идея за късометражен филм на тема EUandME (Европейският съюз и аз). Инициативата е част от информационната кампания на Европейската комисия , чиято цел е да поведе младежите от поколението на хилядолетието на пътешествие в изследване на това, което ЕС прави за тях.Конкурсът е отворен за младежи, които живеят в ЕС и са на възраст между 18 и 35 години към крайния срок за подаване на кандидатурите (07.11.2018 г.). Може да се участва само индивидуално.Изпратете идеята си за късометражен филм, като попълните формуляра за онлайн заявка.- писмено резюме на ваш филм (на български и английски език);- кратък видеоклип, заснет със смартфон (на български и английски език);- линк към късометражен филм, който сте заснели през последните 5 години (няма конкретни езикови изисквания).", "date": "2018.10.25", "title": "Конкурсът за млади режисьори #EUandME се удължава до 7 ноември"}
{"url": "https://offnews.bg/temida/do-pet-godini-zatvor-za-domashno-nasilie-predlagat-deputati-690654.html", "text": "Депутати от ГЕРБ начело с председателя на парламента Цвета Караянчева са внесли , с които се криминализира психическото насилие и системния тормоз в домашни условия. Вносителите мотивират промените с празнота в законодателството и големият процент от пострадалите са жени. Промените са в духа на , която е насочена именно към насилието над жени и засилване на мерките за защита срещу домашното насилие. Вносителите мотивират промените с необходимостта \"да се гарантира адекватна и всеобхватна наказателноправна защита от всякакви актове на насилие над жени, включително домашно насилие\". Въвежда се изискването за по-тежко наказание при проявата на физическо насилие между настоящи или бивши съпрузи, като в същото време се инкриминира упражняването на психическо насилие. Като такова депутатите определят \"вербално насилие, крещене, заплахи, тормоз, сплашване, постоянно критикуване, засрамване, порицаване, използване на обидни имена и епитети, присмиване, имитиране и публично унизяване, лишаване на жертвата от среща за издръжка или икономическа независимост и т.н.\"Предвижда се това престъпление да се наказва със затвор до една година или пробация, когато то е извършено в условията на домашно насилие - затвор до пет години. За това обаче трябва да бъде доказана системност на домашното насилие, за да \"не се санкционират еднократните, изолирани случаи на насилие, които не разкриват достатъчно висока степен на обществена опасност\".Ще се наказва с до една година затвор и пробация системното преследване, което също е определено като психическо насилие, а до с пет години затвор ще се наказват случаи, които са в условията на домашно насилие.\"Тези престъпления винаги ни разтърсват, когато ги видим по медиите. Ужасяваме се, разстройваме се, пускаме по някоя сълза. Но всъщност помним ли още Виола Николова, убивана в продължение на часове от съпруга си? Дано да има по-малко такива жертви. И точно затова правим тази стъпка\", коментира в четвъртък председателят на парламента Цвета Караянчева.\"Днес ние сме длъжни да изразим ясни послания към обществото, към жертвите, които страдат мълчаливо, към безразличните свидетели\", обясни тя. Според шефката на парламента всяка жена има право да взема свои решения, да влиза във връзка по собствено желание, и да излиза от нея, когато пожелае.\"Според статистиката, всяка четвърта жена носи името на този законопроект. Време е законодателят да говори, време е държавата да извади сопата\", смята тя.", "date": "2018.10.25", "title": "До пет години затвор за домашно насилие, предлагат депутати"}
{"url": "https://offnews.bg/interviu/vodeshtata-na-sabudi-se-martina-gancheva-ako-mi-izmerite-pulsa-nia-690650.html", "text": "- Мартина, как се чувствате в новото студио, в ново предаване, нова медия?- В новото студио - уютно. В новото предаване – интригуващо. А новата медия е вдъхновяващо предизвикателство. Ако ми измерите пулса, няма да видите спадове в кардиограмата!- На екран сте от години, различно ли е усещането сега?- Разбира се, различно е. Това не е като да смениш жилище, да свикнеш с по-големия и просторен апартамент, с новата гледка от прозореца или с новите съседи. Накратко - това е друго ниво.- Как дойде поканата за „Събуди се“? Колебахте ли се дали да приемете?- Дойде неочаквано. Като всяка хубава изненада.- Досега профилът Ви бе основно външнополитически. Ще разработвате ли повече такива теми и в „Събуди се“?- ДА! Дори дебютът ми в предаването беше с външнополитечески теми. Брекзит и интервю с една от 100-те най-влиятелни жени от света на бизнеса в Лондон – Джийн Стивънс. Както и референдумът срещу еднополовите бракове в Румъния. Направих разширен репортаж по темата и интервю с Адриан Коман – румънецът, който сключи брак в Белгия с американец и донякъде възпламени дебата по темата в северната ни съседка. Външнополитеческата нишка ще продължа и в „Събуди се”.- Кои са учителите Ви в журналистиката? Кои са колегите и медиите, от които черпите опит, вдъхновение?- Учители съм имала във всяка медия, в която съм работила. Професионалният ми път през годините минава през радио, вестник и телевизия. На А и Б в радиото ме научиха Цвета Ненова от русенското радио „ТЕМПО” и Екатерина Дончева, водещ на „Хора, пътища, автомобили” в БНР. На Татяна Кирякова дължа писменото слово. А Уляна Пръмова първа видя в мен потенциал за телевизия. Потенциал, който Веселин Дремджиев, Виктория Бехар и Катерина Манолова ми позволиха да разгърна. Уча се от всички, с които работя!Що се отнася до примерите, до колегите, които ме вдъхновяват – приоритет са българските ми колеги, защото с тях имам жив контакт. Ники Дойнов и всички останали колеги от НОВА, защото тази телевизия е школа. Ако разширя малко спектъра, възхищавам се на водещи като Улф Блицър и Кристиан Аманпур.- Говорите няколко езика, сред които и румънски. Къде го научихте? Как се зароди интересът Ви към северната ни съседка? - Завършила съм Румънска филология. Навремето, когато кандидатствах с български език и литература, имаше две опции пред мен – Българска или Румънска филология. Реших да инвестирам в непопулярен език. Без да предполагам, че това ще се окаже най-добрата инвестиция. През последните години Румъния се настани трайно в новинарския поток. Между другото, когато се явих на устния изпит по Журналистика, покойният вече Веселин Димитров ми каза: „Момиче, родена си за тази работа, но аз знам, че няма да дойдеш в нашия факултет”. Така и стана. Не отидох във Факултета по журналистика, но журналистиката стана моя професия.- Вие сте и преводач на биографията на настоящия румънски президент Клаус Йоханис. Срещала ли сте го? Какви Ви впечатли в биографията му?- Все още не. Вярвам, че това е среща, която предстои. Докато превеждах книгата, се впечатлих от факта, че докато е бил кмет на Сибиу три поредни мандата, Клаус Йоханис лично инспектира строителните обекти в града. Години наред кара колело, независимо от високия пост, който заема в държавата. Първото му име е Клаус, също като Дядо Коледа! Отвъд Дунава често се шегуват с това. Клаус Йоханис беше избран за президент на Румъния точно на прага на една Коледа и на фона на сериозна политическа криза – за румънците той беше коледно чудо….- Повече си приличат или повече се различават румънските политици от българските? - Приличат си по това, че бягат от отговорност.", "date": "2018.10.25", "title": "Водещата на 'Събуди се' Мартина Ганчева: Ако ми измерите пулса, няма да видите спадове в кардиограмата"}
{"url": "https://offnews.bg/futbol/silnite-iziavi-na-nov-v-levski-ne-ostanaha-nezabeliazani-690652.html", "text": "Треньорът на Левски Славиша Стоянович е останал доволен от представянето на защитника на \"сините\" Нуно Рейш по време на срещата с Лудогорец, в която столичани загубиха с 1:2.Това е и причината специалистът да обмисля да пусне португалеца в игра още от първата минута в срещата срещу Верея в петък, пише \"Тема спорт\".Срещу \"орлите\" Рейш бе включен в халфовата линия на Левски и това повлия много положително на представянето на отбора.Ако Стоянович окончателно реши да заложи на бранителя, то това означава, че той ще замести в състава Антони Белмонт, който пък не бе на нужната висота в Разград.Португалецът е бивш играч на Спортинг Лисабон, Метц, Панатинайкос и Витория Сетубал.", "date": "2018.10.25", "title": "Силните изяви на нов в Левски не останаха незабелязани"}
{"url": "https://offnews.bg/politika/simeonov-mozhe-i-da-ne-stane-shef-na-natcionalnia-savet-za-horata-s-uv-690648.html", "text": "БСП, ДПС и \"Атака\" не искат вицепремиерът Валери Симеонов да е председател на Националния съвет за интеграция на хората с увреждания. От ГЕРБ ще мислят по въпроса. Най-вероятно ще има промени между двете четения на проекта за нов Закон за хората с увреждания, в който е записано, че ресорният вицепремиер председателства съвета. В момента на този пост е Валери Симеoнов, срещу когото от началото на седмицата има протести заради изказването му за \"кресливи жени\" с \"уж болни деца\" по адрес на майките на деца с увреждания, които настояваха за изготвянето и приемането на този закон. \"Смятам, че няма никаква драма и след консултации и обсъждане, текстът може да претърпи промени\", коментира зам.-председателят на социалната комисия Светлана Ангелова от ГЕРБ.Самият председател на социалната комисия към Народното събрание и бивш социален министър (2013-2014) Хасан Адемов от ДПС определи предложението Симеонов да оглави съвета като скандално. И поиска да се запази сегашното положение - социалният министър да ръководи структурата. ДПС дори ще внесат това предложение между двете четения.От \"Атака\" също са на мнeние, че идеята Симеoнов да оглави съвета не е добра. \"Не ми се струва удачно да се приема такъв риск, както от вносителите, така и от поддръжниците, а може би и като избор на вицепремиера Симеонов. Това е мое мнение\", коментира Явор Нотев и добави, че вчера е имало среща между тримата съпредседатели на \"Обединените патриоти\". Там тази тема била обсъдена.\"Самият закон не ми изглежда лош. Идеята да се качи нивото от министър на вицепремиер е добра. Проблемът е, че в този случай вицепремиерът е нелепо избран, лоша кандидатура на лошо място\", коментира социалистът Антон Кутев. По думите му няма как Симеонов да не подаде оставка и това ще стане рано или късно.От НФСБ заявиха, че \"само като лежиш на леглото не можеш да паднеш\". Коментарът беше на Йордан Апостолов и дойде в отговор на въпрос дали е редно Симеонов да оглавява съвета. Депутатът припомни, че това предложение е внесено много преди сегашния скандал с изказването на вицепремиера.", "date": "2018.10.25", "title": "Симеонов може и да не стане шеф на Националния съвет за хората с увреждания"}
{"url": "https://offnews.bg/bojni/pulev-anglijskiat-na-fiuri-e-po-dobar-690629.html", "text": "Английският на Хюи Фюри е по-добър от моя, пошегува се звездата ни в професионалния бокс Кубрат Пулев в ефира на Нова телевизия в навечерието на големия мач с британския боксьор на 27 октомври, който ще излъчи претендента за световната титла във версия IBF.Кубрат Пулев гледа изключително сериозно на мача срещу по-младия и по-висок съперник, като не изключва всякакви сценарии, включително и загуба.\"Това е спорт, дори от загубата може да извлечеш по-ценни уроци\", коментира Кобрата, който държи на положителния си имидж на и извън ринга. Той се върна и към детството си в семейство с пет деца, възпитани в патриотизъм и родолюбие.\"Баща ни четеше много и ни даваше изключителен личен пример. Започнах с бокса от 12-годишен с нежелание, но постепенно се запалих, а и резултатите ми бяха добри и треньорите видяха перспективата в мен. Силата идва първо отвътре, а след това се прибавя и физическата сила.Баща ми се е запалил по бокса покрай филма \"Първобитен звяр\". Парите са важни, но не са всичко за мен. По-важно е отношението и уважението. Брат ми Тервел е най-верният ми човек. Макар и често да се караме и да спорим, включително и за глупости. Обикновено аз отстъпвам, а впоследствие той смекчава позицията си. Пожелавам му успех в събота.Фюри е силен боксьор, не мога да дам прогноза. На ринга трябва и късмет, но смятам, че ще се справя, колкото и да е трудно. В бокса е като във футбола - един удар може да сложи край на мача, както е със златния гол\", каза още Кобрата, който за финал си пожела колкото може повече хора да напълнят \"Арена Армеец\".", "date": "2018.10.25", "title": "Пулев: Английският на Фюри е по-добър"}
{"url": "https://offnews.bg/obshtestvo/prokuraturata-zapochna-proverka-na-remonta-po-graf-ignatiev-obshtin-690633.html", "text": "Прокуратурата е започнала проверка на цялата документация, свързана с ремонта на \"Граф Игнатиев\".\"Вчера дойде указателно писмо от прокуратурата в рамките на ден да се предоставят всички документи\", каза главният архитект на София арх. Здравко Здравков пред bTV, който увери, че след приключването на вътрешните проверки и тази на прокуратурата ще бъде изнесена пълна информация за установеното.Повод стана .На въпрос дали е спазен законът той отговори, че това ще кажат проверяващите. \"Аз, като главен архитект, казвам, че нашата цел е да завършим ремонта качествено и в срок и да осигурим тази релсова конструкция да не предава вибрациите към съседните сгради... Качеството ми на главен архитект не позволява да правя подобни изказвания или разследвания\".По повод подложката той заяви: \"Това не е подложка от рециклирани гуми, това е качествен материал, който се поставя на обекта с оглед намаляване на вибрациите от железния път. Такъв се поставя и на новото трамвайно депо в Земляне, така че ние не сме открили топлата вода с поставяне на такъв материал\".Оттеглянето на проектанта инж. Румен Борисов и смяната му с друг екип той коментира с  думите, че в неговата проектна документация са били открити грешки, които той е отказал да преработи, затова със задачата се е заел друг екип.\"Не може да кажете на един проектант: \"Вие сте сбъркали\" и той да казва: \"Не, аз това няма да го коригирам, защото моят проект е вълшебен\", ядоса се архитектът и изрази недоумението си от поведението на инженера, който се държал като \"ощипана мома\".\"Граф Игнатиев\" не е единственият проблематичен обект на инж. Борисов, стана ясно от разговора.\"Имаме забележки по проектната документация, която е изработил за трасето на бул. \"Цар Борис III\". Там също преразглеждаме проектната му документация. Установяваме грешки в процеса на проектиране\", каза арх. Здравков.Позицията на инж. Борисов, изразена пред OFFNews писмено преди няколко дни, гласи:", "date": "2018.10.25", "title": "Прокуратурата започна проверка на ремонта по 'Граф Игнатиев', общината откри грешки и в проекта за 'Цар Борис III'"}
{"url": "https://offnews.bg/bojni/majk-tajsan-se-izgavri-s-shefa-na-ufc-690658.html", "text": "Легендарният бивш световен шампион в тежката категория на професионалния бокс Майк Тайсън си направи зловеща шега с президента на UFC Дейна Уайт.Двамата се оказаха едновременно на борда на самолет и популярният с прозвището \"Железния\" Тайсън се възползва от това, че Уайт е задрямал. Той написа с маркер на челото му нецензурна дума, означаваща мъжки полов орган и публикува кадъра в социалните мрежи.\"Дейна, тази снимка говори много\", пише Тайсън, който явно е недоволен от отказа на Уайт да разреши мач между Хабиб Нурмагомедов и Флойд Мейуедър по боксовите правила.Отношенията между Нурмагомедов, който на 7 октомври победи Конър Макгрегър със задушаваща хватка в четвъртия рунд и защити титлата си в леката категория, и UFC не са леки в момента. Дагестанецът дори заплаши с напускане, ако организацията изключи боец от антуража му, който взе участие в сбиването след мача с Макгрегър.", "date": "2018.10.25", "title": "Майк Тайсън се изгаври с шефа на UFC"}
{"url": "https://offnews.bg/obshtestvo/git-proveriava-1000-predpriatia-za-opasni-veshtestva-do-kraia-na-godin-690684.html", "text": "До края на годината трябва да бъдат проверени 1000 предприятия в рамките на кампанията на ИА ГИТ „Здравословни работни места, 2018 – 2019 г., управление на опасните вещества на работното място“.Нарушенията, свързани с липсата на достатъчно информация за опасните вещества, които се използват в работния процес в предприятията, са сред най-честите, които инспекторите по труда установяват при проверките в рамките на кампанията на ИА ГИТ „Здравословни работни места, 2018 – 2019 г., управление на опасните вещества на работното място“. При липса на информация не могат да бъдат изпълнени нормативните изисквания за превенция на рисковете при работа с опасни вещества. Оценката на риска не обхваща всички аспекти, свързани с тях и съответно не се предприемат адекватни мерки за минимизирането му.Междинните резултати от проверките на Инспекцията бяха представени от инж. Румяна Михайлова, изпълнителен директор на ИА ГИТ, по време на националната конференция „Здравословните работни места управляват опасните вещества“. Тя се организира от Министерството на труда и социалната политика в рамките Европейската седмица за безопасност и здраве при работа. С кампанията на ИА ГИТ България се включи в идентичната информационна кампания на Европейската агенция за безопасност и здраве при работа (EU-OSHA).В рамките на първия етап от кампанията е предвидено до края на годината да бъдат проверени 1000 предприятия, в работния процес на които се използват опасни вещества, от икономическите дейности „Растениевъдство“, „Оформяне и поддържане на озеленени площи“, „Производство на мебели“, „Производство на ПДЧ“, „Печатна дейност“, „Производство на обувки“, „Хуманно здравеопазване“, „Ветеринарномедицинска дейност“, „Борба с гризачи и насекоми“ и „Галванични производства“.Целта е да се установи изходното ниво как в момента се управляват рисковете при работа с опасните вещества в предприятията. На базата на резултатите ще бъде определен и обхватът през втория етап през 2019 г., по време на който се залагат и последващи проверки за проследяване изпълнението на задължителните предписания. Всяка проверка в рамките на кампанията на Инспекцията по труда протича в три направления. Прави се обход по работните места, за да се установи къде се работи с опасни вещества и какви мерки реално са взети за минимизирането на рисковете. След това се проверява идентификацията на използваните опасни вещества от работодателите и каква информация има за тях. Следва проверка на оценката на риска при работата с използваните опасни вещества и след това на предприетите мерки за минимизирането му.Констатираните нарушенията на изискванията за идентифициране на опасните вещества и осигуряване на информация за рисковете от тях до момента са: работодателят не води картотека за използваните опасни вещества и тяхните характеристики; когато такава е изготвена, се установява, че в нея не са идентифицирани всички използвани опасни вещества в предприятието; работодателите не са осигурили информационен лист за всяко използвано опасно вещество; като потребители на такива вещества не изискват от производителите информация на български език. По отношение оценката на риска, при изготвянето й не се вземат предвид данните от информационния лист за безопасност на химичните агенти, не се оценява комбинираното действие при експозиция на няколко опасни вещества, не се извършват задължителните периодични медицински прегледи на работещите с такива и др.Пропуските при мерките за минимизирането на рисковете са свързани с неосигуряване или несъобразяване на личните предпазни средства с информацията от информационните листове за безопасност; работното оборудване и опаковките на съдържимите опасни вещества не се обозначават съобразно вида им; при транспортиране и съхранение не се отчитат специфичните им характеристики.Извършените към момента около 300 проверки не са достатъчни, за да се правят изводи за състоянието на управлението на риска при употреба на опасни вещества, но резултатите показват, че като основна причина за неизпълнение на изискванията по осигуряване на здраве и безопасност при работа с тях, се очертава недостатъчната информираност за задълженията на работодателя. Изготвените оценки на риска са бланкетни или непълни, тъй като не се вземат предвид опасните свойства на химични агенти и данните от информационния лист за безопасност на използваните в конкретното предприятие вещества. Трябва да се има предвид, че при едно и също производство – например при обувната промишленост, в различните предприятия се използват лепила с различен химичен състав, което предполага и различни опасности. Друга причина е възлагането на външен изпълнител, който не познава в детайли условията на труд и рисковете в конкретното предприятие, за да изготви оценката на риска и документацията, свързана с осигуряване на здраве и безопасност при работа.Предвид обективната невъзможност от контрола да бъдат обхванати всички предприятия, в които се използват опасни вещества, ГИТ залага на информационната кампания, за да се възпита култура на превенция в самите работещи, а и в хората като цяло, да се създаде у тях навикът да проверяват етикетите, да разпознават пиктограмите (картинките, с които са обозначени различните опасности), да получат, а и сами да търсят повече информация какви са точно рисковете, които тези опасности създават и какви мерки да предприемат, за да ги минимизират. За целта на сайта на ИА ГИТ е създадена специална рубрика, в която се публикува информация за кампанията. Може да бъде попълнена и анкета, за да провери всеки доколко познава пиктограмите.Изпълнителният директор на ИА ГИТ инж. Румяна Михайлова напомни, че Агенцията е разработила по проект „Превенция за безопасност и здраве при работа“ онлайн инструменти за оценка на риска, някои от които са приложими и при оценяване на рисковете за работа с опасни вещества. Осигурен е достъп до тях през сайта на Инспекцията, през специалната рубрика на кампанията и чрез QR код. По проект „Оптимизация и иновации в ИА ГИТ“ са назначени помощник-инспектори, които при заявка могат да демонстрират пред работодателите функционалностите на инструментите. Те са подходящи, освен за оценка на риска, и за инструктажи и обучения. Двата проекта са финансирани през двата програмни периода на оперативна програма „Развитие на човешките ресурси“, съфинансирана от ЕС чрез ЕСФ.", "date": "2018.10.25", "title": "ГИТ проверява 1000 предприятия за опасни вещества до края на годината"}
{"url": "https://offnews.bg/obshtestvo/voenni-vzriviha-bombata-ot-tcentara-na-sofia-video-690682.html", "text": "Специализирани екипи от състава на Сухопътните войски и Военновъздушните сили транспортираха днес, 25 октомври, до полигон Сливница авиобомбата от времето на Втората световна война. Тя беше открита при изкопни работи за новото метро в района на булевард „Евлоги и Христо Георгиеви“ № 82.При спазване на всички мерки за безопасност специализираните екипи, с ръководител полковник Йордан Йорданов – началник на сектор „Инженерни войски“ от командването на Сухопътните войски, в 11.10 ч. взривиха авиобомбата на полигон Сливница. При взривяването е използван 2,5 кг. тротил. След първичния взрив е последвал вторичен – от самата авиобомба.", "date": "2018.10.25", "title": "Военни взривиха бомбата от центъра на София (видео)"}
{"url": "https://offnews.bg/kultura/kinomania-2018-pokazva-novia-film-na-paolo-sorentino-za-silvio-berlusk-690685.html", "text": "Противоречивата и скандална личност на бившия италиански премиер Силвио Берлускони е в центъра на филма „Те” на италианския киномайстор Паоло Сорентино.Режисьорът (който последно демонстрира таланта си с нашумелия сериал „Младият папа”) споделя, че се интересува по-скоро от човека, който стои зад политиката, от неговите мисли и страхове и особено от страха от смъртта и старостта, които вълнуват всеки възрастен човек. Той го представя от различни гледни точки – като чаровник, женкар, привлекателен и стеснителен едновременно, чрез които обрисува сложната според него личност на Берлускони.„Изоставен от политическите си съюзници, сваленият премиер е оставен да се справя с личната реалност отвъд публичните скандали, и тъкмо тук лежи същинската сила на „Те”, казва за филма Пиърс Хандлинг, главен директор на Международния филмов фестивал в Торонто.Филмът ще може да се види само веднъж в рамките на Киномания - на 25 ноември от 19:00 часа в зала 1 на НДК.„Те” се фокусира не само върху Берлускони, но и върху най-приближените му хора, а основният период, в който се развива действието е между 2006 и 2010 г., когато бившият министър-председател се разделя със съпругата си Вероника Ларио и организира безкрайни партита с млади момичета.Бившата жена на Берлускони, за която той е женен повече от 20 години, се играе от популярната актриса Елена София Ричи. А в ролята на известния политик е актьорът Тони Сервило (познат от прекрасния „Великата красота”, за който Сорентино печели „Оскар” за най-добър чуждоезичен филм), който прави чудовищно добро превъплъщение, влизайки в образа на Берлускони.Филмът е саркастична и яростно политически некоректна комедия, присмиваща се както на своя герой, така и на днешна Италия.Билетите са в продажба на касите на НДК, както и онлайн на tickets.ndk.bg. ", "date": "2018.10.25", "title": "Киномания 2018 показва новия филм на Паоло Сорентино за Силвио Берлускони"}
{"url": "https://offnews.bg/politika/borisov-se-sreshtna-s-predsedatelia-na-fondatcia-hans-zajdel-690703.html", "text": "Премиерът Бойко Борисов се срещна тази вечер в централата на ГЕРБ с председателя на Фондация „Ханс Зайдел“ проф. Урсула Менле.В срещата участваха и председателят на ПГ на ГЕРБ и зам.-председател на партията Цветан Цветанов и д-р Волф Круг, директор на Института за европейски и трансатлантически диалог на Фондация „Ханс Зайдел“. В рамките на разговора бяха обсъдени резултатите от Българското председателство на Съвета на ЕС, както и дългогодишното сътрудничество между ГЕРБ и Фондация „Ханс Зайдел“.Проф. Урсула Менле изтъкна приноса на България и министър-председателя Бойко Борисов за утвърждаването на темата за европейското бъдеще на страните от Западните Балкани в дневния ред на Европа.Проф. Менле подчерта пред българския министър-председател, че когато на Балканите има мир и всички страни изповядват европейските ценности, то това неизменно дава отражение върху сигурността и спокойствието на Европа. Бойко Борисов и председателят на Фондация „Ханс Зайдел“ споделиха задоволството си от осигурената приемственост на темата Западни Балкани от австрийското председателство и се обединиха около мнението, че европейското бъдеще трябва да остане приоритет и на румънското председателство, което започва на 1 януари 2019 г.Бойко Борисов и проф. Менле дадоха висока оценка на дългогодишното партньорство на Фондация „Ханс Зайдел“ и ГЕРБ. Двамата споделиха надеждата си съвместните инициативи между Фондацията и структурите на ГЕРБ да продължат и в бъдеще да допринасят за информираността на обществото по актуални проблеми и казуси.Председателят на ГЕРБ Бойко Борисов поздрави проф. Менле по случай навършването на 25 години от откриването на представителството на Фондацията в София. Той изтъкна, че „Ханс Зайдел“ е надежден партньор, чиято ангажираност към проблемите на съвременното общество може да бъде давана за пример.", "date": "2018.10.25", "title": "Борисов се срещна с председателя на Фондация „Ханс Зайдел“"}
{"url": "https://offnews.bg/tenis/top-igrachite-bojkotirat-novata-kupa-dejvis-690656.html", "text": "Плановете на футболиста на Барселона Жерар Пике и стоящата зад него организация \"Космос\" за реформи в турнира по тенис за купа \"Дейвис\", неофициално световно първенство, срещнаха сериозна съпротива от страна на водещите тенисисти.Френският \"Екип\" публикува информация, според която в офисите на Международната федерация по тенис (ITF) е било изпратено писмо, подписано от топ играчи, в което те отказват да играят по новата формула, която трябва да дебютира официално през ноември 2019 година в Мадрид. По различни причини участие вече отказаха имена като Новак Джокович, Роджър Федерер, Александър Зверев и други. Пике се надяваше да получи подкрепа от Рафаел Надал, но испанецът все още не е възстановен. Плановете на Пике за среща с Джокович пък се провалиха.Според регламента, в Мадрид трябваше да се проведе едноседмичен турнир с участието на 18 отбора - полуфиналистите от 2018 година Франция, Хърватия, САЩ и Испания, две страни с \"уайлд кард\" - Великобритания и Аржентина, както и 12 тима, преминали квалификациите, които трябва да се изиграят през фувруари.Те ще бъдат разпределени в шест групи по три отбора. Победителите в тези групи прюс двата най-добри втори отбора ще оформят четвъртфиналите. Всяка среща ще се състои от два сингъла и един мач на двойки, като според регламента продължителността им е в три сета.", "date": "2018.10.25", "title": "Топ играчите бойкотират новата купа \"Дейвис\""}
{"url": "https://offnews.bg/politika/zdravnata-reforma-kakvo-znaem-dosega-690614.html", "text": "Фондът за лечение на деца и Комисията за лечение в чужбина се местят в рамките на НЗОК, лекарите ще трябва да изписват по-евтини лекарства, нова агенция ще се грижи за контрола в здравеопазването и трансплантациите, а болниците ще трябва да получат нови регистрации, за да продължат работа. Това са само част от параметрите в новата здравна реформа, която се въвежда със законопроекта за бюджета за 2019 г.БюджетътПредвижда се за здраве през 2019 г. да бъдат отделени 4,35 млн. лева - с 490 млн. лева повече в сравнение с тазгодишния бюджет.В бюджета са предвидени 4 299 603 000 лева от приходи и трансфери, като 2,8 млрд. лева ще дойдат от здравни вноски – с 285 962 200 повече в сравнение с тази година. Очакваният ръст е заради повишаването на минималната работна заплата, с която е обвързан размерът на здравната вноска.Предвидено е Министерството на здравеопазването да прехвърли на НЗОК 43 млн. лева, които ще са за разходите на Касата за ваксини, за медицинската помощ, оказана на неосигурени – за интензивно лечение, за пациенти с психични заболявания и др.За медицински дейности са предвидени 2 567 164 400 лева, като 225 млн. лева са за първична извънболнична помощ, 250,7 млн. лева са за специализирана, а над 2 млрд. лева за болнична помощ. За дентални дейности са предвидени 167 млн. лева, а за лекарства ще отидат 1,22 млрд. лева.Дотук нещата са общо взето стандартни. Разликата идва от голямото количество промени, които сами по себе си представляват цяла здравна реформа. За да бъдат осъществени, се налага да бъдат направени промени в редица закони, като всички те са описани в законопроекта за бюджета.  Фондът за лечение на децаФондът за лечение на деца в чужбина и Комисията за лечение в чужбина ще се влеят в Здравната каса. Информацията за предложението вече се появи след Надзора на Касата и предизвика доста бурни реакции, като пациенти дори свалиха доверието си от управителя на НЗОК д-р Дечо Дечев. „Целта на това преструктуриране е уеднаквяване на процедурите и финансирането независимо от възрастта на пациентите, чрез осигуряване на една контактна точка, която да администрира и финансира лечението. Формулярите за лечение в чужбина ще се издават единствено от НЗОК като компетентна институция. Очакваните резултати са оптимизиране на процедурите за одобряване за лечение на показаните пациенти, като се намали срокът за изчакване. Очаква се също и постигане на по-добра финансова дисциплина от страна на единствения финансиращ орган, чрез по-прецизна оценка на потребността и размера на финансовата помощ\", се посочва в мотивите към законопроекта.Зам.-министърът на здравеопазването и председател на Надзора на НЗОК Жени Начева обяви, че целта е да се подобри работата на Фонда и Комисията, като в същото време се улесни и процедурата по подаване на документи, което вече ще се случва на едно място. Неясни остават обаче много въпроси около това прехвърляне. Сред тях е и дали Общественият съвет към Фонда ще присъства и в новия вариант. Освен че гарантира обществен контрол над решенията на фонда, Общественият съвет често ставаше причина и спорни решения да добият публичност, която пък, от своя страна, неведнъж ставаше причина за решения в полза на пациентите.Нова агенция ще се грижи за трансплантациите и контрола в здравеопазванетоЩе бъде създадена нова Агенция за медицински надзор под шапката на Министерството на здравеопазването. Тя ще осъществява контрол на медицинските дейности. Директорът ще се назначава от здравния министър, като кандидатурата ще се съгласува с премиера. В новата агенция ще влязат Изпълнителна агенция „Медицински одит“ и Изпълнителната агенция по трансплантация, като не се предвиждат допълнителни разходи за откриването на агенцията.Новата агенция ще координира и контролира трансплантациите в България, ще извършва проверки на дейността на болниците и дали се спазват медицинските стандарти, ще следи как болниците разходват средствата им от държавния бюджет и дали има корупционни практики, както и за правата на пациентите.През агенцията ще минава и регистрацията на лечебните заведения, хосписите, домовете за медико-социални грижи и диализните центрове. Новата агенция ще дава разрешение и за дейността на тъканните банки, както и дейностите по асистирана репродукция, които ще са вече част от разрешителните на болниците и лечебните заведения за извънболнична помощ.От здравното министерство твърдят, че с тази промяна отново се цели затягането на контрола в здравеопазването и оптимизация на работата на агенцията по трансплантации, където досега са се наблюдавали проблеми. В началото на септември шефът на Агенцията по трансплантации Марияна Симеонова подаде оставка. Това се случи на фона на проблеми със забавени белодробни трансплантации на българи във Виена. След оставката Симеонова обясни, че заповед от здравното министерство е довела до неподновяването на договора за трансплантиране на български пациенти в болница във Виена.Не е ясно дали и как прехвърлянето на ИАТ в новата агенция би подобрило работата ѝ. Здравното министерство прехвърля проблема с отварянето на нови болнициЕдин от проблемите, с които вече няколко здравни министри се борят безуспешно, е как да се намали разкриването на много нови болници, с които Здравната каса ще трябва да сключи договор и съответно към тях ще отива голям ресурс на НЗОК. С тази здравна реформа отново се прави такъв опит, но по всичко изглежда, че ресорното министерство е решило да прехвърли тежката задача на друг. Със законопроекта се предлага съгласието за откриване на нови болници да се дава от Народното събрание.Съгласието ще се дава въз основа на комплексна оценка на потребностите на населението от медицински дейности съгласно Националната здравна карта, тригодишен бизнесплан, финансова обосновка и планирани източници на финансиране. За решението ще се иска още становище на Здравната каса и съсловните организации. Без съгласието на парламента Агенцията за медицински надзор няма да издава разрешително за осъществяване на лечебна дейност, става ясно от мотивите към законопроекта. Остава неясно защо именно законодателният орган трябва да се занимава с въпроса за разкриването на нови болници. Нов опит за въвеждане на електронно здравно досиеСъс законопроекта се прави нов опит за въвеждане на електронна здравна система. Предвижда се тя да включва електронни здравни досиета, всички регистри, информационни бази от данни и системи, за които е предвидено в нормативен акт, че се водят от Министерството на здравеопазването и неговите второстепенни разпоредители с бюджет, от лечебни и здравни заведения, от Националната здравноосигурителна каса и от застрахователните дружества, осъществяващи доброволно здравно осигуряване.Идеята е всички подаващи информация към системата да могат и да си разменят такава помежду си.Предвижда се още създаване на информационна база данни и за всички, преминали през ТЕЛК/НЕЛК.Лекарите ще трябва да изписват по-евтини лекарстваНови ръководства ще казват каква терапия да се прилага за всяко заболяване. Те ще трябва да бъдат изготвени до 3 месеца от влизането в сила на закона за бюджета за 2019 г.В законопроекта е записано, че лекарите ще трябва да се съобразяват с цените на лекарствата, когато ги предписват. Промяната се отнася за лекарствата, заплащани изцяло или частично от Здравната каса.„Това ще може да се прилага, когато в конкретния случай са налице терапевтични алтернативи, лекарствените продукти имат доказана сходна терапевтична ефикасност и безопасност за лечение на заболяването на задължително осигуреното лице, с подобно клинично протичане и тежест съгласно кратката характеристика на продукта/те. Предлага се и въвеждане на легално определение на понятието „разходна ефективност“ на лекарствен продукт/терапевтичен курс за лечение на едно и също заболяване. То се измерва на базата на разхода за терапията и подобряването на резултата от терапията“, се обяснява в мотивите към законопроекта.В мотивите се допълва, че това няма да доведе до оскъпяване на лечението за пациентите, тъй като ще се търсят по-евтините лекарства. Все пак, ако лекарят е на мнение, че подходящ за пациента е друг медикамент, който не е в съответствие с това ново правило, лекарството няма да бъде заплатено от НЗОК и съответно ще трябва да бъде купено от пациента.Основната цел на тази промяна е да се намалят разходите на Касата. В мотивите се дава пример с лечение на серопозитивен артрит, псориатичен артрит, ювенилен артрит, анкилозиращ спондилит, улцерозен колит, болест на Крон и псориазис, като ако се лекуват нови болни с по-евтини лекарства, това ще доведе до намаляване на разходите с 4,5 млн. лева.Всички лечебни заведения ще трябва да получат нови разрешения за работаОт законопроекта става ясно, че на практика всички лечебни заведения ще трябва да получат ново разрешение за осъществяване на дейност. Ще бъдат изготвени медицински стандарти за всички специалности. Това ще се случи до три месеца от обнародване на промените.До една година след влизането им в сила всички лечебни заведения ще са длъжни да направят промени, които да съответстват на медицинските стандарти и да подадат заявление за получаване на ново удостоверение за регистрация и разрешение за осъществяване на лечебна дейност.Правилата за добра медицинска практика и Правилата за добра медицинска практика по здравни грижи ще се изработват от съсловните организации и ще се утвърждават от Агенцията за медицински надзор.Здравният министър ще утвърди с наредба финансови правила за дейността на държавните и общинските болници и комплексните онкологични центрове.Ще отпадне и съществуващата процедура за акредитация на болниците, като те ще могат сами да си създават системи за самооценка.Ще получаваме касови бележки от болниците след лечениеЗаконопроектът предвижда болниците да са длъжни да издават касови бележки на пациентите за проведеното им лечение.Тази промяна е продължение на идеята пациентите да бъдат включени по-активно в контрола в здравеопазването. На тези касови бележки ще трябва да са посочени всички медицински дейности, които са извършени в рамките на болничния престой, както и цената на всяка от тях. Промяна в националните рамкови договориПредлага се още да се направи промяна в националните рамкови договори, като вече ще има постоянна и променлива част. Втората ще е свързана със санкциите, цените и обемите на медицинските дейности.Предложението е да няма всяка година промени в нормативната уредба, а да се променят само цените и обемите на медицинските дейности в рамките на съществуващия бюджет.Идеята е още НРД за всяка година да влиза в сила от 1 януари, а не от 1 април, както е сега. Ако промените бъдат приети, това ще стане факт още от тази година, като промяната ще се осъществи с подписване на анекс към НРД 2018.Подписването на НРД всяка година е съпроводено от напрежение между съсловните организации, НЗОК и здравното министерство, така че е малко вероятно тези промени да бъдат приети без възражения от лекарите. Други промениСъс законопроекта се въвеждат и редица други промени. Експертни съвети ще помагат на здравния министър вместо, както досега, той да бъде консултиран само от един специалист – национален консултант по определена специалност.Предвижда се министерството да публикува на всеки три месеца на интернет страницата си информация за медико-статистическите и финансовите показатели на болниците и онкологичните центрове, които се финансират от бюджета на НЗОК.Представителните пациентски организации ще могат да получават субсидии от държавата за дейността си.Предвидено е още здравната каса да започне да заплаща медицинските изделия и помощните технически средства за хората с увреждания от 1 януари 2020 г., като идеята е НЗОК да може да купува медицинските изделия и директно от търговците, а целта отново е да се намалят разходите на Касата.", "date": "2018.10.25", "title": "Здравната реформа: какво знаем досега"}
{"url": "https://offnews.bg/tenis/adrian-andreev-se-klasira-za-polufinala-na-mladezhkia-mastars-v-kitaj-690681.html", "text": "Младият ни талант в тениса Адриан Андреев записа нова победа юношеския турнир от сериите \"Мастърс\" в китайския град Чънду и достигна полуфиналите. Българинът победи участващия със специална покана Му Тао с 6:4, 6:3.В първия сет Адриан успя да стигне до пробив за 3:2 и да задържи преднината си до края сета. Втората част започна блестящо за Адриан с пробив още в първия гейм.Андреев постигна още един брейк за 4:1, а при 5:1 пропусна мачбол при сервис на Му Тао. При 5:2 Адриан сервира за успеха, но допусна за първи път от началото на турнира да бъде пробит.При 5:3 родната тенис надежда поведе с 40-15 и при втората си възможност затвори мача в своя полза. Това е втора двусетова победа за българина в надпреварата, след като на старта надигра Николас Мехия от Колумбия.Утре Андреев ще се изправи срещу световния №1 в младежката ранглиста до 18 години - Цен Чун Хсин. Тайванецът също е с две победи дотук и победителят ще заеме първото място в група \"Shuai\".През тази година Цен спечели титлите при юношите на \"Ролан Гарос\" и \"Уимбълдън\", а освен това игра финал на \"Аустрелиън оупън\" и полуфинал на \"US Open\". До момента Адриан и Цeн са играли веднъж и победата е за нашето момче. Това стана миналата година на турнира \"Еди Хер\" в САЩ.", "date": "2018.10.25", "title": "Адриан Андреев се класира за полуфинала на младежкия Мастърс в Китай"}
