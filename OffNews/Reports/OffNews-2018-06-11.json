{"url": "https://offnews.bg/politika/hasan-ademov-iznenadan-ot-ostavkata-na-biser-petkov-682440.html", "text": "\"Не знам каква е причината за оставката на министъра на труда и социалната политика Бисер Петков. Тя е изненадваща, действително напрежение има и то е породено от факта, че хората с увреждания имат своите основания да протестират от една страна, а от друга страна невъзможността да бъде решен този проблем в кратки срокове с усилията единствено и само на социалния министър е вероятната причина за подадената оставка\". Това каза председателят на парламентарната комисия по труда и социалната политика Хасан Адемов за \"\". \"Според мен в решаването на този проблем трябва да бъде ангажирано цялото правителство и най-вече министърът на финансите, защото лично аз не съм убеден, че в рамките на този финансов ресурс, с които разполага министърът на труда и социалната политика за политиките на хората с увреждания проблемите не могат да бъдат решени. Например, 162 млн.лв. са парите за интеграционни добавки. Отделно има 16 хиляди асистенти за хората с увреждания, но всичко това няма как отговори на очакванията на хората с увреждания. Разрастването на протеста е също част от проблема\", коментира той.Адемов съобщи, че за утре е насрочено заседание на междуведомствена работна група, в която участват и хора с увреждания и прогнозира: \"Всеки следващ министър, който и да е той, ще има сериозен проблем, защото Националният съвет за интеграция на хората с увреждания от една страна и останалите, които са извън него, трудно разговарят дори помежду си. От една страна социалният министър полага усилие да разговаря отделно с тях, което е категорично неприемливо и за едната и за другата страна, но от друга страна няма как да бъдат събрани заедно, защото имат коренно противоположни разбирания за решаването на проблемите. Затова ми се струва, че социалният министър трябва да бъде подпомогнат от цялото правителство.\"", "date": "2018.06.11", "title": "Хасан Адемов изненадан от оставката на Бисер Петков"}
{"url": "https://offnews.bg/112/voenen-helikopter-se-razbi-v-aviobaza-krumovo-komandir-i-pilot-zagina-682442.html", "text": "Военен вертолет Ми-17 се е разбил в авиобаза Крумово, съобщава специализираният сайт aeropress-bg.com.Командирът на екипажа и помощник-пилотът са загинали при падането на вертолета Ми-17, бордният инженер е откаран в болница, съобщиха от пресцентъра на Министерството на отбраната.На място е военният министър Красимир Каракачанов. \"Грешката не е в пилотите, фаталният инцидент е заради авария в машината\", каза той пред Нова телевизия. Инцидентът е станал по време на висене, когато машината рязко се е завъртяла и се е забила в земята от около 20 m височина. Не е възникнал пожар, въпреки, че местни медии от Пловдив тиражираха информацията.Въпреки първоначалната информация, че летище Пловдив е затворено, това не отговаря на истина и редовните полети на Ryanair от Бергамо и Лондон Станстед са кацнали с леко закъснение.На летището има линейки и пожарни автомобили.За сега няма официална информация от МО.", "date": "2018.06.11", "title": "Военен хеликоптер се разби в авиобаза Крумово, командир и пилот загинаха (обновена)"}
{"url": "https://offnews.bg/tenis/federer-trite-mesetca-pochivka-preminaha-neusetno-682423.html", "text": "Швейцарската легенда в тениса Роджър Федерер няма търпение да се завърне на корта. Маестрото пропусна сезона на клей и ще открие участието си на турнира в Щутгарт в сряда.\"\", каза Федерер.", "date": "2018.06.11", "title": "Федерер: Трите месеца почивка преминаха неусетно"}
{"url": "https://offnews.bg/izvan-terena/chicharito-bil-v-osnovata-na-meksikanskata-orgia-na-denia-na-deteto-682441.html", "text": "Бившият нападател на Манчестър Юнайтед и Реал Мадрид Хавиер Ернандес - Чичарито е бил в основата на оргията, която националите по футбол на Мексико си спретнаха на изпроводяк за световното в Русия.Именно неговият рожден ден на 1 юни - Деня на детето, е станал повод за вечеринката, на която според твърденията на медиите в Мексико, са били поканени над 30 проститутки, за да забавляват гостите, предимно футболисти.По думите на Чичарито на събирането са присъствали почти всички национали на Мексико, а не само 8, като сред тях не е бил вратарят Хосе Корона, който се извинил, че не може да дойде, тъй като имал някакви лични проблеми.\"Не е имало никакви 30 проститутки или нещо подобно...Това би било проява на неуважение към поканените гости\", казва Чичарито пред ESPN.", "date": "2018.06.11", "title": "Чичарито бил в основата на мексиканската оргия на Деня на детето"}
{"url": "https://offnews.bg/obshtestvo/zala-universiada-se-prodava-chsi-ia-pusna-za-15-6-mln-leva-682422.html", "text": "Частен съдебен изпълнител е обявил за продан зала „Универсиада” в столицата, предаде БГНЕС.Началната продажна цена, от която ще тръгне наддаването е 15,6 милиона лева. Офертите се събират до 12 юли. Това става ясно от обявление, което е публикувано в регистъра на публичните продажби.Имотът е със застроена площ 4 130 кв. м. и включва три зали, десет кабинета, радиокабина, осветителна кабина, три коментаторски кабини и четири съблекални.Агенцията припомня, че залата е била приватизирана през 2008 г. като собственост на \"Велдер Билд\" ЕАД за 9,5 милиона лева. Фирмата има задължения към Корпоративна търговска банка (КТБ) за 8,5 млн. лева. Дружеството беше свързано с управлението на ФК „Ботев” (Пловдив) преди краха на Корпоративна банка.Сега за пазач на имота е определен доскорошният управител и настоящ треньор на баскетболния „Левски Лукойл” Константин (Тити) Папазов.", "date": "2018.06.11", "title": "Зала 'Универсиада' се продава, ЧСИ я пусна за 15.6 млн. лева"}
{"url": "https://offnews.bg/112/arestuvaha-anglichani-na-festival-skrili-amfeti-v-smolianska-tcarkva-682424.html", "text": "Полицията в Смолян арестува англичанин за притежание на амфетамини по време на музикален фестивал в смолянското село Полковник Серафимово.Британският гражданин е задържан за 24 часа за притежание на доза амфетамин, укрит в църковната постройка. Общо двама англичани и четирима българи са задържани заради притежание на дрога в дните на музикалния фестивал, организиран от англичани в местност край с. Полковник Серафимово.Срещу 31-годишния англичанин, който укрил дрогата на втория етаж на храма в селото, е образувано досъдебно производство. Вторият задържан британски гражданин е от Кеймбридж. Срещу него са заведени две досъдебни производства – за шофиране под въздействието на кокаин и за притежание на канабис.При полицейските проверки в Полковник Серафамово във фестивалните дни от четирима българи са иззети кокаин, екстази, канабис. Арестуваните с дрогата са гости на английския фестивал Meadows in the Mountain, който се провежда ежегодно край селото. ", "date": "2018.06.11", "title": "Арестуваха англичани на фестивал, скрили амфети в смолянска църква"}
{"url": "https://offnews.bg/kultura/10-solisti-na-bolshoj-teatar-s-gala-spektakal-v-ndk-na-29-oktomvri-682400.html", "text": "На 29 октомври от 20:00 часа в Зала 1 на НДК десет солисти на „Болшой театър“ ще се съберат на една сцена за първи път в България за гала спектакъл.В 90-минутната програма са включени балетите „Дон Кихот“, „Спящата красавица“, „Лешникотрошачката“, „Раймонда“, „Пламъците на Париж“. Тай-добрите примабалерини и премиер балетисти ще изпълнят също Pas De Deux.Сред таньорите, които ще вземат участие в спектакъла, са Мария Александрова, Екатерина Крысанова, Анастасия Сташкевич, Маргарита Шрайнер, Владислав Лантратов, Руслан Сквороцов, Вячеслав Лопатин, Артур Мкрчян и др.", "date": "2018.06.11", "title": "10 солисти на 'Болшой театър' с гала спектакъл в НДК на 29 октомври"}
{"url": "https://offnews.bg/obshtestvo/majki-na-detca-s-uvrezhdania-ot-varna-na-palatkov-protest-do-obshtinat-682429.html", "text": "Майки на деца с увреждания от Варна излязоха на протест днес и устроиха палатков лагер с надслов \"Системата ги/ни убива\". Той е в подкрепа на идентичната инициатива в гр. София. Начало на протестните действие беше сложено в 11,00 ч. в градинката до сградата на Община Варна.\"Днес се говори много за промяна в политиките, насочени към децата и лицата с увреждане, но не усещаме и не виждаме промяна в отношението на властта към проблемите им. Време е ние, родителите от град Варна отново да заявявим: „Системата ни/ги убива“, пишат в съобшението си до медиите недоволните.Във връзка с последните промени, касаещи хората с увреждания, протестиращите заявяват: „интеграцията“ на хората с увреждане сериозно се разминава с директивите, заложени в Конвенцията на ООН за правата на хората с увреждания.Ето каква концепция предлагат протестиращите майки:1 Преминаване към нова система за оценка на увреждането и потребностите на човека, породени от това увреждане, с цел социалното му включване в общността – детската градина, училището, университета, пазара на труда и пр.  1.1. Медицинската оценка трябва да се съдържа в една разширена епикриза, която да показва трайните дефицити. 1.2. Медицинската оценка да се използва като база за комплексна индивидуална оценка, която включва поребността от рехабилитация, технически помощни средства, медицински изделия, лична помощ, адаптиране на жилище или лично превозно средство, помощ в дома, в училище, на работното място. Тази оценка е нужно да се осъществява от екип специалисти в различните области към местните структури на Агенцията за хората с увреждания, а не на Агенцията за социално подпомагане, както е сега. 1.3. Техническите помощни средства да включват всякакви устройства - ниско- и високотехнологични, които компенсират дефицитите на човешкото тяло и сетива, предизвикани от заболяването. 1.4. Оценката да се прави периодично – особено при децата и при промяна на обстоятелствата.1.5. Видът и размерът на индивидуалната подкрепа следва да включват: месечна издръжка поради увреждане, технически помощни средства, лична помощ - подкрепа в дома, на работното място и др.2. Въз основа на тази оценка трябва да се въведе и формира „личен бюджет“ на човека по закон, в който Личната помощ е ясно регламентирана.3. Преструктуриране и разширяване на прерогативите на съществуващата Агенция за хората с увреждания, която да получи отговорности, свързани с индивидуалния подход и оценка на увреждането и със социалната реализация на всеки човек с увреждане (здравеопазване, образование, заетост и пр.), в това число и с достъпността на средата. 4. Необходимо е да се преосмисли и реформира механизмът за консултиране с организациите на хора с увреждания (тези за хора с увреждания са доставчици на услуги и те не следва да участват в консултативния процес за политики по уврежданията). Със сигурност трябва да се раздели политическото участие на организациите от субсидирането им – подобно смесване води до конфликт на интереси.", "date": "2018.06.11", "title": "Майки на деца с увреждания от Варна на палатков протест до общината"}
{"url": "https://offnews.bg/zvezdi/hiu-lori-praznuva-59-ia-si-rozhden-den-682420.html", "text": "Хю Лори отбеляза 59-ия си рожден ден. Британският актьор и музикант сподели празника си с приятели в родния си Оксфорд, Великобритания.Джеймс Хю Калъм Лори, както е цялото му име, стана най-известен с ролята си на отличния, но жесток лекар д-р Хаус в едноименната медицинска драма на Fox.Преди тази роля, Лори участва в няколко филма, като ролите, които приема са както сериозни, така и комични. Сред тях са „Черното влечуго“, „Разум и чувства“, „Maybe Baby“, „Стюарт Литъл“, „Фантоми“, „Полетът на феникса“.Освен отличен актьор, Хю е и музикант и писател. Има два издадени студийни албума - „Let Them Talk“ и „Didn't It Rain“ и публикува първата си книга „Търговецът на оръжие“ през 1996 година. Също така пише и сценария за филмовата й версия. През септември 2007 година пък публикува романа „The Paper Soldier“.Актьорът се жени за съпругата си Джо Грийн през 1989 година и заедно имат двама синове и една дъщеря.", "date": "2018.06.11", "title": "Хю Лори празнува 59-ия си рожден ден"}
{"url": "https://offnews.bg/kultura/pochina-izvestniat-balgarski-animator-rumen-petkov-682431.html", "text": "Българският режисьор-аниматор Румен Петков е починал на 70-годишна възраст. Новината съобщи в социалните мрежи неговата ученичка Надежда Славова, която написа във Facebook: \"Страхотният аниматор, прекрасният човек Румен Петков ни напусна, но ще бъде винаги с нас! Не искам и не мога да повярвам..., страхотно боли... огромна загуба за всички - и за семейството му и за аниматорите в България, от които получи огромната им любов и признателност, както никой друг!!!! Светла му памет!\"Румен Петков е роден през 1948 г. Автор е на първия български говорещ анимационен филм \"Приключенията на щъркела Чоко и жабока Боко\", познат от комиксите в сп. \"Дъга\".Заминава за САЩ, където работи за компании като \"Юнивърсъл\" и \"Картуун нетуър\". Той е сред създателите на известни персонажи от поредици като \"Лабораторията на Декстър\", \"Джони Браво\", \"Крава и пиле\", \"Уди Кълвача\" и др.Освен като режисьор, Румен Петков е и преподавател в Калифорнийския университет за изкуствата (CalArts), създаден от Уолт Дисни.Аниматорът често си идваше в България през последните години и участваше в мастър класове в НАТФИЗ \"Кр. Сарафов\".", "date": "2018.06.11", "title": "Почина известният български аниматор Румен Петков"}
{"url": "https://offnews.bg/izvan-terena/blago-dzhizasa-poluchi-ekip-s-nadpis-ikonata-682433.html", "text": "Бившият български футболен национал Благой Георгиев получи като подарък фланелка с надпис Ikonata от собственика на луксозен хотелски комплекс в Слънчев бряг.Иконата е едно от прозвищата на Благо Джизъса, който е изрисувал тялото си като иконостас с кръстове и други християнски символи.Георгиев е популярен и като Колизеума, защото надраска с монета по стените на руините в Рим своите и на бившата си съпруга Есмер Омерова инициали, докато двамата бяха още прясно влюбени.Освен това Благо Джизъса игра приятелски мач на малки вратички заедно с ММА шампионите Георги Валентинов, Мариян Димитров и “Мистър България” Румен Георгиев, като отборът на Иконата безапелационно спечели.", "date": "2018.06.11", "title": "Благо Джизъса получи екип с надпис Ikonata"}
{"url": "https://offnews.bg/futbol/sportnite-kanali-na-a1-shte-izlachvat-zrelishteto-seria-a-682435.html", "text": "Спортните канали на А1 ще излъчват ексклузивно от следващия сезон едно от най-популярните футболни първенства в света – италианската Серия \"А\". Новият сезон на Апенините стартира на 19 август, като феновете на футбола ще могат да видят на живо всичко най-интересно от калчото в ефира на MAX Sport.Серия \"А\" е едно от чуждите първенства с най-много фенове у нас и е сред топ 4 първенства по гледаемост в Европа с над 240 млн. фена. През годините представители на италианското първенство са спечелили общо 53 международни трофея, от които 12 купи на Шампионската лига и 9 на Лига Европа. През последните два сезона калчото има и най-много голове средно на мач от всички топ първенства на Стария континент, което обещава много зрелищни двубои за всички зрители.Отборите на Ювентус, Милан, Лацио и Интер от години се радват на широка популярност в България, а от следващия сезон още един емблематичен клуб на Ботуша се завръща в елита – Парма, където преди години се състезаваше и Христо Стоичков. В момента България се представя в Серия \"А\" от Андрей Гълъбинов, който през последния сезон защитаваше цветовете на Дженоа.През последните години отборът на Ювентус доминира тотално и е в безпрецедентна серия от 7 поредни титли. През настоящия сезон обаче \"Старата госпожа\" ще трябва да се бори за отличието без своята легенда Джиджи Буфон, който напусна клуба след 17 години вярна служба.През сезон 2018/2019 се очаква най-сериозен отпор на Юве да дадат миланските грандове Интер и Милан, които изживяха труден период на трансформация през последните няколко сезона, но вече са готови за успехи. Рома и Наполи пък ще се опитат да задържат високото ниво и ще се борят отново за място в челната тройка. Амбиции за участие в европейските клубни турнири по традиция ще имат и съставите на Лацио, Фиорентина, Торино и Аталанта.На мястото на изпадналите Кротоне, Верона и Беневенто от новия сезон в Серия \"А\" ще се подвизават споменатите вече Парма, както и футболистите на Емполи, които спечелиха титлата в Серия \"Б\". Третият нов член на топ дивизията в Италия ще се определи след финалния плейоф в Серия Б между Палермо и Фрозиноне.Каналите MAX Sport са наследници на познатите канали Mtel Sport, като осен новото име ще предложат още повече спортни зрелища. Серия \"А\" е второто от тях, след като наскоро в техния ефир стартира излъчването на най-силния комерсиален турнир в мъжкия волейбол – Световната лига на нациите, в която участват и българските национали.За втора година поред MAX Sport излъчва на живо и всички най-интересни турнири от ATP календара, сред които и двете надпревари, в които триумфира Григор Димитров през 2017 г. – Masters 1000 надпреварата в Синсинати и Финалния Мастърс турнир в Лондон.MAX Sport предлага на спортните фенове в България разнообразие от спортни състезания. Освен италианската Серия \"А\", каналите държат правата за излъчване и за националните шампионати по футбол на Холандия, Русия и Украйна.", "date": "2018.06.11", "title": "Спортните канали на А1 ще излъчват зрелището  Серия А"}
{"url": "https://offnews.bg/politika/simeonov-za-angelkova-ostavam-s-vpechatlenieto-che-prikriva-nasledni-682436.html", "text": "\"Като гледам реакциите на Ангелкова, започва да подозирам умисъл. Като навържа нещата, оставям с впечатлението, че министър Ангелкова защитава интересите на тези крупни наследници на мутренски групировки, които стопанисват тези обекти и се опитва да ги прикрие.\"Това заяви вицепремиерът Валери Симеонов пред bTV по адрес на туристическия министър Ангелина Ангелкова относно проверките за шума по морето и законността на заведенията The One, La Cubanita, Bedroom и Cacao Beach, които той нарича \"Единият\", \"Кубинката\", \"Спалня\" и \"Какаов Плаж\".\"Предполагах, че Ангелкова е била подведена, но като ѝ гледам реакциите, тя оспорва всички решения\", каза Симеонов и така наля още огън в медийната престрелка между него и Ангелкова.\"Боря се българският туризъм да бъде по-доходоносен, имам подкрепата на много организации\", заяви Симеонов.„Вижте какви удостоверения издава госпожата със своя подпис! Дава правото на всички тези бардаци да се наричат „Нощни барове”, след като законът абсолютно го забранява. На плажа не може да имаш нощен бар, не може да имаш ресторант, не може да имаш дърводелска работилница”, гневно коментира вицепремиерът.В края на предаването с едно изречение Симеонов коментира и оставката на Бисер Петков:\"Това трябва да ни говори, че идва сезонът на оставките\"", "date": "2018.06.11", "title": "Симеонов за Ангелкова: Оставам с впечатлението, че прикрива наследници на мутренски групировки"}
{"url": "https://offnews.bg/koloezdene/dzherajnt-tomas-triumfat-v-kriterium-dofine-e-naj-goliamata-pobeda-v-682432.html", "text": "Победителят в 70-ото издание на колоездачното състезание Критериум Дофине - Джерайнт Томас (Team Sky) призна, че триумфът в тази надпревара е най-добрия резултат в кариерата му до момента.\"По време на състезанието никога не съм мислил за крайния резултат, винаги съм насочвал вниманието си към следващия ден или следващото изкачване.Това е най-голямата победа в кариерата ми до момента, усещането е невероятно. Наистина се радвам, че си свърших работата\", каза Томас пред BBC.Състезанието е добър индикатор и за формата, в която великобританецът се отправя към Тур дьо Франс, който ще започне на 7 юли.\"Ако към моята победа в Дофине включим триумфа на Крис Фрум в Джирото, особено начина, по който го направи, определено мога да кажа, че ни очаква страхотен месец юли\", добави Томас.Иначе това е втора победа в кариерата на британеца в състезание от Тура след триумфа му в пробега Париж-Ница през 2016 година. Той е и петият състезател от Острова, който печели Критериум Дофине.", "date": "2018.06.11", "title": "Джерайнт Томас: Триумфът в Критериум Дофине е най-голямата победа в кариерата ми"}
{"url": "https://offnews.bg/obshtestvo/vrachiha-natcionalnite-mladezhki-nagradi-za-proiaveno-blagorodstvo-za-682439.html", "text": "Днес се състоя церемонията по връчването на националните младежки награди за проявено благородство за 2018 г.Домакин на награждаването беше Симеон Сакскобургготски в двореца \"Врана\".Националната младежка награда е създадена през 2017 г., за да отличи по специален начин благородството, сътворено от деца и млади хора и за да подчертае доблестта, която младите в България носят.Учредители на наградата са фондация „Фехтовална Академия Васил Етрополски“, Малтийски орден – България, фондация “Българска памет – братя Диневи, Офелия Кънева, Янко Кръндаров, Васил Етрополски и Държавна агенция за закрила на детето.Преди церемонията по връчването на наградите се проведе турнир по фехтовка под надслов \"Благородство и доблест\", организиран от „Фехтовална Академия Васил Етрополски“ и посветен на 81-та годишнина от рождението на Н.В. Симеон II.1. Мартин Кръстев15-годишният Мартин Кръстев от Балчик е инициатор на детския фестивал „Пясъчни творения”, който събира деца от различни градове и държави, които обичат да творят. Целите на фестивала са децата да работят сред природата, с естествени материали, и да разкрият своя талант.Тази година предстои фестивалът да се проведе за трети пореден път. Той допринася за културния живот в Балчик като утвърждава и защитава прозвището на общината - Фестивален град на Балканите.2. Галя Ангелова16-годишната Галя Ангелова започва да тренира вдигане на тежести в местния клуб „Самсон“ през 2012 г., с когото печели множество регионални и национални медали. По време на състезание в гр. Сливен, талантът на момичето е забелязан от треньора на Националния отбор на България по вдигане на тежести и въпреки крехката си възраст, в края на 2012 г., Галя Шатова вече е част от отбора.През септември 2016 г. Галя спечели три златни медала за България на Европейско първенство по вдигане на тежести за кадети и кадетки, проведено в Полша. Девойката, която тогава беше едва на 15 г., грабна титлата в категория до 58 кг с три първи места – в изхвърлянето със 78 кг, в изтласкването с 90 кг и в двубоя.3. Симона ИлиеваТя е ученичка в IV клас на СУ „д-р Петър Берон“ в Чревен бряг, с класен ръководител Красимира Манева. Симона се отнася с разбиране към проблемите на различните деца. Тя създава силна емоционална връзка със съученик с особени потребности, който е бил игнориран от децата в класа. Съумява с личен пример да промени мнението на съучениците си, след което те го приемат като един от тях.В последствие детето е преместено в социален център в гр. Луковит, но Симона ежемесечно инициира срещи с него и с помощта на родителите си редовно го посещава, носейки му различни подаръци.4. Златомира ВладимироваТя е ученичка в V клас на СУ „д-р Петър Берон“ в Чревен бряг. Златомира организира дарителска акция в подкрепа на свои съученици в нужда от село Реселец. Тя също така е инициатор на Акцията акция „Мартеница за всяко дете“ в малките населени места на Червен бряг. Златомира е един от доброволците на Дневния център за деца и възрастни хора с увреждания в града.5. Камелия ХристоваКамелия е ученичка в 5 клас на СУ „д-р Петър Берон“ в Чревен бряг. Тя изработва произведения на изкуството с подкрепата на служителите на Център за обществена подкрепа – Червен бряг, които подарява на деца в неравностойноположение.Като един от участниците в Доброволчески лагер 2017 г., проведен в град Карлово, се заразява с идеята да създава нови приятелства и така става един от най-активните двигатели на местната инициатива „Книга подари и приятел мой бъди“ в Червен бряг.6. Ивайла ПетроваИвайла намира своето семейство в лицето на екипа на Център за настаняване от семеен тип за деца в Драгоман. Сама организира благотворителни инициативи за събиране на средства за подпомагане на онкоболни деца в града. Тя активно подпомага останалите деца в Центъра да се включват в доброволчески инициативи и кампании, да посещават редовно училище и да бъдат старателни. Ивайла участва в 3 национални и десетки местни и регионални кампании в името на доброто и децата само в рамките на 2017 г.7. Димитър МатеевАктивно и с много ентусиазъм създава и участва в инициативи със социална насоченост и обществена значимост в малкия град Левски и общността. Благотворителните каузи за деца в неравностойно социално положение са част от приоритетните инициативи, организирани от него. Пример за реализиране на такава инициатива е Благотворителен концерт под мотото „Заедно творим добро”. Концертът събира на една сцена деца от училището и социалните услуги в града, като цели да набере средства за подпомагане на талантливи деца и деца в неравностойно положение. Концертът е подкрепен активно от Кмета на община Левски – Любка Александрова и от местния бизнес.8. Галя ИвановаГаля работи активно в подготовка и реализиране на доброволчески лагер в град Левски, чрез който успешно се подкрепя социалното включване на децата от различни рискови групи. Събитието успешно обединява деца и младежи от цялата страна, като демонстрира алтернативи пред тях, представяйки идеята за доброволчеството.Галя е член на Ученическия парламент, доброволец в Център за настаняване от семеен тип за деца – Левски и активен участник в инициативи със социална насоченост и обществена значимост.9. Денис КостоваИнициатор и активен участник в откриването на първата в региона „Библиотека на открито” - в гр. Левски. Събитието обедини деца от различни етноси и възрасти, с различно социално положение, които заедни решиха да провокират възрастните в своя град с интерес към четенето. Изготвиха макети на къщички за четене, които след това заедно изработиха.10. Христо МетодиевАктивен участник и инициатор на коледни и великденски базари в подкрепа на децатаот Център за настаняване от семеен тип в Левски. Като доброволец на Центъра, Христо прекарва голяма част от личното си време в подпомагане на децата за участие визвънкласни дейности и инициативи.11. Давид ДавидовДавид е ученик в ХХII клас и през свободното си време също така работи с деца със специални образователни потребности. Той дългогодишен доброволец на Регионална библиотека „проф. Беню Цонев“ в Ловеч. Давид е о сновен двигател на инициативите „Забавно лято“ и „Лятна читалня“. Организатор и водещ на благотворителния концерт „Аз съм част от този свят! Аз мога! Повярвай в мен!“. Също така организатор на кампанията „Коледа за всяко дете“, в която подпомага набирането на средства и раздаването на подаръци за 50 деца от Ловеч.12. Калояна и Ивайло НалбантовиКато доброволци на Центъра за обществена подкрепа в Първомай, Калояна и Ивайлоса детските лица на Доброволческата програма на \"Соник Старт\" в региона, участвайки в десетки публични събития в подкрепа на социално значими каузи. Работят активно с деца в неравностойно положение и с младежи и възрастни в нужда от социално подпомагане в град Първомай. Калояна и Ивайло вярват, че всяко усилие за равния старт на децата в България си струва и трябва да бъде отдавано ежедневно.13. Денислава КолеваДенислава активно се включва в младежки проекти и инициативи както в страната, така и в чужбина. Член е на Клуба по равнопоставеност на половете и през 2017 година участва в проект „Момичета днес - лидери утре”, проучване за жените във властта на България.Младежки информационен център - Карлово я отличава като Доброволец на 2017 за това, че сама инициира събитието „Раздвижи се Карлово”.14. Катерина ДимитроваТя е активен доброволец към Младежки информационен център - Карлово. Има участие в отбелязването на Деня на Европа с изграждането на „Мост на влюбените” и „Алея на пролетта”.Катерина е отлична ученичка в СОУ „Васил Левски” в Карлово, водеща на училищни представления и постановки, както и член е на Клуба по равнопоставеност на половете.15. Ива ВенковаИва е ученичка в СУ „Иван Момчилов“ град в Елена. През изминалите четири години тя е в центъра на всяко събитие с благотворителна цел, провеждано в града. Ива участва в събиране на хранителни продукти и запазени дрехи в навечерието на Коледа, посещение по домовете на деца с увреждания и с нисък социален статус, в множество благотворителни базари за болни деца и млади хора. Тя е отличена със специална грамота от кмета на Община Елена за активната си дейност в поощряването и привличането на млади хора в благотворителни каузи.16. Николета СавоваНиколета Савова е ученичка в СУ „Иван Момчилов“ в град Елена и традиционно е инициатор и основен участник в организирането на благотворителни концерти и театрални постановки в града, в мащабни общински събития, в т.ч. празника на града, празника на меда и празника на еленския бут.17. Иво ХристовИво започва да пише на 14 г. и вече има издадени пет книги, вдъхновени от живота – с хубавото и с лошото. Едно изречение от представянето на последната му книга „Отломки от минал живот“ можеби казва повече за творчеството му от всяка рецензия: „за отказа да се примириш и данамериш брод пред пустошта“.18. Дуйгу РеджебДуйгу вярва, че доброто трябва да се направи на време. Тя е радостта в живота на възрастните хора от Алфатар. Ежедневно полага грижи за онкоболни възрастни – пазарува, разказва им истории, купува лекарствата им. Дуйгу организира мащабна акция за подпомагане на свой онкоболен съученик Мирослав.19. Александра ТеневаАлександра обича да спортува, да рисува и да се разхожда на открито – като повечето млади хора на нейната възраст. Включва се в инициативата „Деца помагат на деца“, за да докаже на местната общност в Бургас, че всички деца заслужават равни шансове и права, за да израснат щастливи. Вярва, че по този начин доказва, че с общи усилия всичко е възможно. В продължение на една учебна година Александра прекарва свободното си време с деца от социални центрове в Бургас, за да ги стимулира да учат и да бъдат по-мотивирани граждани.", "date": "2018.06.11", "title": "Връчиха националните младежки награди за проявено благородство за 2018 г. (галерия)"}
{"url": "https://offnews.bg/112/martvo-valnenie-pogubi-12-godishno-dete-v-burgas-drugo-e-v-bolnitca-682437.html", "text": "12-годишно дете се удави на Северния плаж в Бургас, друго момче на същата възраст е в болница, без опасност за живота. Децата влезнали във водата при червен флаг, а мъртвото вълнение не оставило шанс на спасителя, който успял да спаси едното дете, пише bTV. Инцидентът става днес на плажа в Бургас около 16:30 часа. Двете деца влизат във водата и едното бива завлечено от вълните. Неговият приятел бил изваден навреме от водата.„Видях двете деца в морето. Бяха влезли въпреки червения флаг. Чух викове и веднага се втурнах. Стигнах до едно от децата, но за съжаление секунди ме спряха да помогна и на другото, което изведнъж изчезна”, разказа пред сайта .бг спасителят Емануил Павлов.В момента водолази продължават да издирват тялото на удавеното дете. Водолазите бяха категорични, че ще продължат издирвателната акция докато времето позволява, условията обаче били изключително тежки.", "date": "2018.06.11", "title": "Мъртво вълнение погуби 12-годишно дете в Бургас, друго е в болница"}
{"url": "https://offnews.bg/sviat/ispania-shte-prieme-koraba-s-migranti-kojto-italia-i-malta-otkloniha-682421.html", "text": "Испанският министър-председател Педро Санчес обяви, че за да предотврати хуманитарна катастрофа, страната му ще приеме кораба с мигранти, който Италия и Малта отказаха да допуснат до своя територия, съобщава Би Би Си.На плавателния съд има 629 души, качени от шест спасителни операции край бреговете на Либия. те идват от държави в Африка. Сред тях има около 100 деца без придружител и бременни жени.По-рано стана ясно, че Италия няма да допусне кораба до пристанищата си. \"От днес Италия също ще започне да казва \"не\" на трафика на хора, \"не\" на бизнеса на незаконната имиграция\", написа във Фейсбук новият италиански вътрешен министър Матео Салвини. Страната поиска Малта да приеме кораба, но тя също отказа с аргумента, че спасителните операции са били проведени в либийската зона за издирване и за тях отговаря центърът за координиране в Рим.\"Спасяването на човешки животи е задължение, но не и превръщането на Италия в бежански лагер\", каза още външният министър Салвини.", "date": "2018.06.11", "title": "Испания ще приеме кораба с мигранти, който Италия и Малта отклониха"}
{"url": "https://offnews.bg/futbol/mesi-za-problemite-s-danatcite-tova-e-ataka-ot-madrid-682427.html", "text": "Суперзвездата на Барселона и аржентинския национален отбор Лионел Меси сподели, че трудностите му със закона са целенасочена атака от испанската столица Мадрид към него.Нападателят на каталунците, който след две седмици ще навърши 31 години, е сред големите звезди, заедно с Кристиано Роналдо, Чаби Алонсо, Хавиер Масчерано и други, които бяха погнати от испанската прокуратура за това, че укриват данъци.\"Това е атака от Мадрид, искаха да се възползват от мен в този момент на слабост. Беше ми много трудно да преживея това\", каза Меси в интервю за Sport.Аржентинецът нарече Антоан Гризман \"един от най-добрите футболисти\", коментирайки трансферните спекулации, че звездата на Атлетико Мадрид ще пристигне в Барселона това лято.Меси бе и критичен към каталунците за отношението към академията си в последните години. \"Клубът е позабравил малко за академията. Важни футболисти си тръгнаха, а това е рядкост в най-добрия отбор в света\", сподели аржентинецът.", "date": "2018.06.11", "title": "Меси за проблемите с данъците: Това е атака от Мадрид"}
{"url": "https://offnews.bg/obshtestvo/sotcialniat-ministar-podade-ostavka-682430.html", "text": "Министър-председателят Бойко Борисов прие оставката на министъра на труда и социалната политика Бисер Петков.В разговор с премиера, министър Петков заяви, че подава оставка поради невъзможността да овладее създалото се напрежение във връзка с исканията на родителите с деца с увреждания, съобщиха от правителствената информационна служба.Родители на деца с увреждания протестират в няколко града в България. От няколко седмици има протестен палатков лагер в София, от няколко дни в морската градина на Бургас. От днес в градинката до общината също има такъв лагер на недоволни родители.Недоволството е срещу социалната политика на държавата по отношение на децата с увреждания. Те ще дежурят в палатковия лагер, докато държавата не промени политиката си спрямо техните деца, за да им осигури достоен живот.", "date": "2018.06.11", "title": "Социалният министър подаде оставка"}
{"url": "https://offnews.bg/temida/opasni-boepripasi-zastrashavat-gorni-lom-prokuraturata-nakara-mvr-da-682410.html", "text": "Прокуратурата е издала разпореди министърът на вътрешните работи да вземе спешни мерки за безопасното съхранение на стари боеприпаси в завода \"Миджур\", . Констатациите за неспазване на законите за безопасно съхранение на боеприпаси са направени след проверка на прокуратурата. Повод за това е бил сигнал до главния прокурор, изпратен от кмета на Чупене. Според сигнала в завода не се взиматмерки по безопасно съхраняване на значително количество взривни вещества, взривни изделия и средства за взривяване на територията на завод „Миджур“, в землището на с. Горни Лом.Взривните вещества се намират в складове на завода „Миджур“.В сигнала е посочено, че и към момента все още не са изпълнени всички изисквания за безопасност и са застрашени живота и здравето на населението. Към сигнала е приложен и протокол от проверка, извършена от МОСВ, съвместно с представители на МВР, при която е установено, че в складове на завода се съхраняват огромен брой взривни вещества, взривни изделия и средства за взривяване.Констатациите показали, че не се спазват , които с констатирани непосредствено след взрива преди почти 4 години. До момента не е предоставен договор за въоръжена охрана на пет склада, в които се намират въпросните взривни вещества. Не са представени документи според които фирмата стопанин на обекта „Видекс“ АД трябва да разполага със собствени или наети складови помещения. В завода няма и локална система за оповестяване за осигуряване на ранно предупреждение на персонала, компетентните органи и населението.Прокуратурата е установила, че неспазването на нормативните изисквания може да доведе до опасности за широк кръг лица, предвид потенциалната опасност на въпросните вещества. Освен това е преценено, че случаят е особено спешен и изисква незабавна намеса от органите, снабдени с компетентност по поставените въпроси.Отговорни за контрола на тези изисквания са МВР и Областната управа, на които прокуратурата е издала указания за налагане на принудителни административни мерки и на санкции.За инцидента на 01.10.2014г. на територията на завод „Миджур“, Окръжна прокуратура – Видин внесе обвинителен акт срещу четири лица и към момента делото се разглежда от Окръжен съд – Видин. ", "date": "2018.06.11", "title": "Опасни боеприпаси застрашават Горни Лом, прокуратурата накара МВР да се задейства"}
{"url": "https://offnews.bg/112/pian-ukrainetc-s-tir-predizvika-tezhka-katastrofa-v-rishkia-prohod-ob-682413.html", "text": "Тежка катастрофа, между ТИР и микробус, е станала малко след 14 ч. в Ришкия проход. Има информация за един загинал, казват от полицията в Шумен.Шофьорът на камиона, украински гражданин, е бил с 2.81 промила алкохол в кръвта, уточняват от ОД на МВР – Бургас.Петима души с травми са откарани в МБАЛ - Шумен. В спешното отделение са приети две момчета, две жени и бебе, а трима от ранените са в Шокова зала. Ришкият проход е затворен за движение, то се отклонява през Айтоския проход, уточняват от Агенция „Пътна инфраструктура“. Камионът е върху другото превозно средство и се налага да бъде повдигнат с тежка техника.", "date": "2018.06.11", "title": "Пиян украинец с ТИР предизвика тежка катастрофа в Ришкия проход (обновена)"}
{"url": "https://offnews.bg/112/mazilka-padna-varhu-glavata-na-dete-v-pernik-682405.html", "text": "Мазилка от рушащата се сграда на бившия битов комбинат в Перник падна върху главата на дете, съобщава БНР.В общината многократно са подавани сигнали за състоянието на сградата.13-годишното момче минавало покрай сградата, когато мазилката се откъртила, разбила се в козирката на първия етаж и парче от нея го ударило по главата. За щастие детето не е пострадало тежко, но сградата не се поддържа, руши се и е опасна. При всеки по-силен вятър падат стъкла и мазилка, на високите етажи има циментови греди, които са счупени на две и е въпрос на време да паднат, притесняват се перничани.Сигнали в общината са подавани многократно. От общинския пресцентър днес съобщиха, че са издирени собствениците - шест фирми и четири физически лица, а кметът Вяра Церовска е издала заповед за обстоен оглед на сградата и е назначила комисия.Проверката е насрочена за 3 юли.", "date": "2018.06.11", "title": "Мазилка падна върху главата на дете в Перник"}
{"url": "https://offnews.bg/politika/hirurg-ot-aleksandrovska-nominiran-da-spasiava-sds-vmesto-lukarski-682414.html", "text": "Лидерът на СДС-София и общински съветник д-р Антон Койчев е номиниран за пост № 1 в Съюза на демократичните сили. Хирургът от Александровска болница е предложен за мястото на подалия оставка Божидар Лукарски от няколко структури на СДС в столицата.Номинации за председател на СДС се набират до 25 юни. Много от структурите в страната все още не са провели своите събрания, за да посочат кой искат да бъде начело на партията им. Сините ще си избират нов лидер на 12 юли. ", "date": "2018.06.11", "title": "Хирург от Александровска номиниран да спасява СДС вместо Лукарски"}
{"url": "https://offnews.bg/politika/bojko-borisov-shte-poseti-izrael-i-palestina-682408.html", "text": "Премиерът Бойко Борисов ще бъде на работни посещения в Държавата Израел и в Палестина на 12, 13 и 14 юни, съобщиха от правителствената пресслужба.В Ерусалим премиерът Борисов ще проведе срещи с израелския министър-председател Бенямин Нетаняху, с президента Реувен Ривлин и с лидера на опозицията Исаак Херцог. На тях ще бъде направен преглед на двустранните отношения в областите от взаимен интерес, включително в сферата на сигурността и борбата с тероризма, и ще бъдат обменени мнения по международни и регионални теми.В годината, в която отбелязваме 75-ата годишнина от спасяването на българските евреи, министър-председателят ще участва в пленарната сесия на Глобалната конференция на Американския еврейски конгрес и ще разговаря с президента на Световния еврейски конгрес Роналд Лаудер.Бойко Борисов и българската делегация, в която са включени вицепремиерът Томислав Дончев, министърът на образованието и науката Красимир Вълчев, заместник-министърът на външните работи и национален координатор по антисемитизма Георг Георгиев и кметът на София Йорданка Фандъкова ще бъдат приети от патриарха на Ерусалим Теофилос Трети.Те ще имат среща и с българската общност в Тел Авив, за която концерт ще изнесе ансамбълът на Николина Чакърдъкова.В Рамала делегацията, водена от министър-председателя Бойко Борисов, ще разговаря с премиера на Палестина Рами Хамдала за възможностите за разширяване на двустранното сътрудничество и за Близкоизточния мирен процес.При посещението си в Израел премиерът ще бъде придружаван и от представители на Българската православна църква и на еврейската общност в България.Преди посещението си в Израел премиерът Борисов ще се срещне в Измир с турския си колега Бинали Йълдъръм. Срещата е в отговор на поканата на министър-председателя на Турция Борисов да бъде гост на церемонията за откриването на трансанадолския газопровод ТАНАП.", "date": "2018.06.11", "title": "Бойко Борисов ще посети Израел и Палестина"}
{"url": "https://offnews.bg/obshtestvo/niama-rabota-za-polovinata-ot-uvolnenite-v-minite-na-bobov-dol-682419.html", "text": "230 са свободните работни места в района на Бобов дол, където до края на годината от мините в града ще бъдат освободени на 400 души. Работа за тях няма нито в Дупница, нито в Кюстендил.Това стана ясно от думите на изпълнителния директор на Агенцията по заетостта Драгомир Николов, който днес беше на среща среща с ръководството на „Въгледобив Бобов дол” ЕООД по казуса.АЗ ще предприеме различни мерки в помощ на освободените работници, така че да не прекъсват стажа си.Те включват като начало организиране на ежедневни срещи на място във \"Въгледобив Бобов дол\" ЕООД с подлежащите на освобождаване, като целта е незабавно насочване към конкретни свободни работни места и осигуряване на заетост без прекъсване на трудовия стаж.Предвидените дейности включват пълно представяне на услугите, предоставяни от бюрото по труда – актуална информация за свободните работни места в региона и информация за програмите и мерките за обучение и заетост.Целта на плана за действие на Агенцията по заетостта е лицата, които ще бъдат засегнати от предстоящото уволнение, да получат подкрепа също чрез мотивационно обучение и психологическо подпомагане.На срещата присъстваха още и омбудсманът на РБългария Мая Манолова, кметът на Бобов дол адв. Елза Величкова, директорът на регионалната служба по заетостта в Благоевград Станислава Поповска, директорът на бюрото по труда в Дупница Наташа Илиева, както и представители на НОИ, Кюстендил и КНСБ.", "date": "2018.06.11", "title": "Няма работа за половината от уволнените в мините на Бобов дол"}
{"url": "https://offnews.bg/obshtestvo/krastat-pri-memoriala-na-zhertvite-na-komunizma-vzet-ot-groba-na-ovcha-682407.html", "text": "Кръстът при паметника на жертвите на комунизма до НДК е взет от гробището на с. Гинци през 1991-92 г. Бил е на дядо Въто, а бившият депутат от СДС в 38-то НС - Васил Станилов(вече покойник), е платил за него 1000 лв. на кмета на селото. Това разказа отец Александър Тимчев на заседанието на комисията по култура в Столична община. Протойереят, който служи в параклиса до НДК и в с. Ромча, заяви, че Станилов е поискал от кмета да му намери някой кръст и е дал на управника пари, но \"това си е кражба\". Дядо Въто, който е бил овчар, има наследници, трябва СО да върне на внуците му кръста, категоричен бе отец Александър. Общинският съветник от ВМРО Димитър Антов предложи да направи дарение на СО, за да се изработи реплика на кръста върху мемориала, а сегашният да се върне на наследниците на възрастния човек. Комплексът на жертвите на комунизма няма отделен акт за собственост, той е на Столична община, обясни зам.-кметът по култура Тодор Чобанов. За да стартира процедурата по смяната на кръста и връщането на този на дядо Въто в Гинци, отец Александър ще сезира официално Столична община. Мемориалът се намира в източната част на парка пред Националния дворец на културата. Състои се от паметна стена с дължина 58 м., облицована с черен полиран гранит, върху която са изписани имената на 7526 от жертвите, старинен оброчен християнски кръст, вкопан в земята пред централната част на паметната стена и малък православен храм-параклис „На всички български мъченици“, с мозайки, изрисувани от Асен Гицов безвъзмездно. ", "date": "2018.06.11", "title": "Кръстът при мемориала на жертвите на комунизма взет от гроба на овчар"}
{"url": "https://offnews.bg/112/5-godishno-dete-padna-ot-terasa-v-ravda-682390.html", "text": "Петгодишно дете е паднало от тераса на втория етаж в блок в село Равда.Инцидентът е станал в неделя около 17.40 часа. Тогава в Районното управление - Несебър е получено съобщение за инцидент в комплекс \"Лайфстайл 3\".Според сигнала от терасата на апартамент на втория етаж на блок 2 е паднало дете - руски турист. То е настанено за лечение в в реанимацията на УМБАЛ – Бургас.Детето е с фрактури на краката, таза и травма на белия дроб, но няма опасност за живота.Констатирано е, че малчуганът е останал без надзор в апартамента, докато 55 годишната му баба – Л.Т. отишла да пазарува.По случая е образувано досъдебно производство.", "date": "2018.06.11", "title": "5-годишно дете падна от тераса в Равда"}
{"url": "https://offnews.bg/futbol/ventci-stefanov-se-nadiava-slavia-da-mine-parvia-krag-na-liga-evropa-682395.html", "text": "Президентът на Славия Вен­цеслав Стефанов сподели пред \"Тема Спорт\", че се надява поне в първия квалифи­кационен кръг за Лига Европа тимът да има късмет на жре­бия.\"Който ни се падне, това ще е, но поне за първия кръг дано имаме късмет. Да може да го минем. Ще домакинстваме на \"Васил Левски\". Момчетата за­почнаха и сега ще чакаме жре­бия.Това ще е селекцията засе­га. Георги Янев започна с нас. Загорчич ще реши за хърватина и румънеца дали ще ги привле­чем. Други нови играчи не пре­движдаме. Имаме силен гръбнак на отбора\", каза Сте­фанов.Днес към заниманията на Славия, които започнаха в петък, ще се присъединят опи­тните Георги Петков и Галин Иванов, които получиха малко по-дълга почивка.Първата контрола е още в сряда срещу новака Ботев Вра­ца. Вчера стана ясно, че мачът ще е от 18:00 часа на базата на БФС в Бояна. Първият мач от Лига Европа е на 12 юли, а жре­бият ще е на 19 юни.", "date": "2018.06.11", "title": "Венци Стефанов се надява Славия да мине първия кръг на Лига Европа"}
{"url": "https://offnews.bg/nashite-avtori/iz-delnitcite-na-edin-lud-4-8-iuni-682393.html", "text": "Понеделник, 4 юниМиналата седмица мина под знака на посещението на Борисов в Москва. И тази ще мине под същия знак. Комунистите от всички партии в НС, под ръководството на ГЕРБ (широки социалисти), ще ревитализират Втора атомна…Изпуснахме ги мамка им комунистическа!Къде е Васко Кръпката? Къде е тоя лъжец? „Комунизмът си отива, спете спокойно деца…” И ние спахме. А те не спаха…Казах миналия път и ще повторя: Комунистите на Борисов вече няма как да минат за прозападните комунисти, еврокомунистите, които много прогресивни хора избраха уж, за да не попадне властта в другите комунисти, които искат да ни водят в Евразия! Сега всички се събраха – и тесни, и широки, и националсоциалисти и откровени фашисти…Национално представително проучване, проведено от институт \"Отворено общество\" – София, показва, че доверието на българите в демокрацията спада със 7% за последните 3 г. Негативната тенденция съвпада с периода на управление на второто и третото правителство на Борисов. Всъщност, ако трябва да сме честни, то не просто съвпада, а е следствие от това управление. Демокрация ли? Банкянският дерибей една година не е стъпил в парламента! Ебати парламентарната република, не ли?!Имаше един такъв действителен случай. Един се събудил от кома и гледа, че го откарват нанякъде. Къде ме карате? В моргата. Ама аз съм още жив… Е, нищо, то и ние още не сме стигнали… Та и нашата демокрация така. Засега приятелите ѝ са повече от враговете ѝ - 45% срещу 33%. Но то и управлението на Борисов още не е свършило.Бареков подготвял телевизионно предаване. „Моята цел, вика, е да покажа лицето на истинската и качествена журналистика и публицистика в България, което в последните години беше забравено…“Лъжеш, майна, лъжеш, като профилна снимка във Фейсбук лъжеш. Ти направи на гъз българската журналистика и няма как сега да показваш лицето ѝ. Ти и качествената журналистика сте като вода и шарлан, никога няма да се смесите.Помните ли, братя, когато съвсем наскоро ви говорих за вредата от специалност „Българска филология“? И ако Малария Велева я е завършила задочно, този артикул я е учил редовно.Пък друг герой на нашето време не можа да се порадва на членството си в ДПС, изритаха го набързо, че край него го отнесоха и районния и общинския лидер на партията. „ДПС, разправяше Кузов, е либерална партия и затова избрах да стана неин член.” Дето викат в едно шоу, да е либерална, да е либерална, колко да е либерална?! Май не чак толкова, че да преглътне осъден педофил.Имайки пред очи някои литературни образци, например Казандзакис, не мисля, че традицията им повелява чак пък такава нетърпимост. Как почваше „Христос” отново разпнат”? Седи агата на Ликовриси на чардака, пуши си чибука и пие ракия. От лявата му страна седи красиво закръглено турче, което току му пали чибука и му пълни чашата. И агата възхвалява бога: “Голям майстор е Аллах, голям майстор, мераклия. Сече му акълът! Как му е хрумнало, да речем, да направи ракията и Юсуфчо?!”Както и да е. Кузов в ДПС е срамно, но дето почетният председател ага Доган е направил обща фирма с Румен Вълка, не е срамно? Вторник, 5 юни„Всички обичат хазарта, но СЕМ най-много“, пише в. „Сега“. - Абсурдни и дори нагли доводи в защита на хазартния бизнес се чуха през последния месец… Най-абсурдният аргумент… дойде не от футболните клубове и бизнес организациите, а от СЕМ.“Юристите на държавния медиен регулатор написали и повечето членове се съгласяват, че забраната на рекламата на хазарт по телевизията ще ограничи \"конституционно установеното право да се доставя и получава информация\" и \"ще влезе в колизия с европейската директива“.Повтарям, макар че едва ли ще помогне: Конституционното право на информация! Тия лъжат повече и от Бареков!Хей, ама аз имам право на информация и за другите си пороци, бе! Искам редовно да ме информирате, ако може преди 22 часа, къде и за колко човек може да олаби жилата. (Максус съм вулгарен!) Да не изброявам сега и да се разкривам пред вас, но искам информация за всичките си пороци. Те не са много и са все конвенционални. Ами тези със сексуалните аберации, те нямат ли конституционно право на информация?! Педофили, зоофили, дендрофили, русофили… Пардон, русофилството е друг тип отклонение… Чуйте само простотиите на Чуколов за това, как руснаците можели да ни произведат танкове, самолети и каквото си искаме по натовските стандарти и нема какво да ви убеждавам… За тоя още няма измислена клинична пътека!Не, не може само хазарта. Или всичко, или нищо.А, бе, кой ги пише тия реклами, бе! Какви са тия идиотщини?! „Всичко, за което сте мечтали в спалнята!“ И ми представят някакви чаршафи… Никога през дългия си живот не сме мечтал за чаршафи. Турете едно русо гадже между чаршафите, бе! Например моделът Кейт Ъптън, най-сексапилна жена в света според сп. „Максим“. И тогава вече можете дори да си вземете чаршафите…Ей, рекламата е наука и не бива да се оставя в ръцете на директора по производството!Австралийски учени открили, че човекът има \"втори мозък\", който се намира в... червата. Т. нар. Ентералната нервна система (ЕНС), която се състои от милиарди неврони, регулиращи работата на стомашно-чревния тракт. Тя е автономна от централната нервна система (ЦНС), включваща главния и гръбначния мозък. ЕНС може да се нарече и \"първи мозък\", защото се е появила в хода на еволюцията по-рано, отколкото ЦНС.Прогрес? Днешната наука открива това, което китайците са знаели преди 2500 години! „Китайците вярват, пише Гор Видал в „Сътворението“, че душата и умът на човека се намират не в главата, а в стомаха. Без съмнение това обяснява защо толкова много се вълнуват от приготвянето и поднасянето на храната. А може би обяснява и защо паметта им е по-добра от нашата. Знанията им се съхраняват не в ограничената по размер глава, а в стомаха, който има способност да се разширява…“(Само в скоби ще вметна, че грешат, дълбоко грешат тези, които подценяват Делян Пеефски. Обърнете внимание също така колко е поумнял Борисов, откакто е на власт!)Пенсиите, напълно обратно на вас, китайците смятат, че куркането на червата е признак за блестящ, вечно буден ум. А оригването смятат за най-искрената проява на стомаха-ум, който изразява доволството си, когато човек се оригне сито. При това изобщо не се прави разлика от какво е предизвикано оригването. Маже и от бял лук.Кравата Пенка на Иван Харалампиев от с. Копиловци предприела индивидуален брекзит. Напуснала благодатния ЕС, където се полагат толкова грижи за това животните да живеят и умират щастливи, и минала в Сърбия. Пенка била бременна в последния месец и вероятно е искала да роди извън ЕС. От „Гранична полиция” обясниха, че полицаите първо успели да отблъснат кравата, но тя скоро се върнала в галоп и униформените нямали друг избор освен да се отдръпнат.Така Пенка излязла зад граница. Обаче била заловена в Босилеград, разпозната по паспорта на ушите ѝ и позорно върната в родината, където я очаква строга, но справедлива присъда – смърт чрез заколване. Българските власти обаче не смеят да изпълнят присъдата, защото се вдигна голям шум. За Пенка писа цялата прогресивна европейска преса (Die Welt, The Independent, The Telegraph, BBC) и част от азиатската, като Россия сегодня и The India Today …И както е добре известно, когато има клане по нашите земи, Европа силно ни съчувства, през другото време не ни съчувства толкова силно… Та стане ли дума за клане, винаги се намира и по един Уйлям Гладстон, който да напише „Уроци по клане…“ и да стресне Европа. Евродепутатът от консерваторите Джон Флак написал писмо до Борисов и до Антонио Таяни да се занимаят с проблема с Пенка: „Със сигурност това е случай, при който прагматизмът трябва да надделее над стриктното зачитане на правилата.” В ЕП върви подписка за помилването на Пенка, до момента били събрани над 9000 подписа!Прав е Светослав Терзиев, че „начело на ЕС държавата си спечели в Европа повече съчувствие с кравата Пенка, отколкото с премиера Борисов.“ И, ако ме питате мен, сега трябва да потърсим и предложим на Европа друго някое говедо, Борисов не ги затрогва.Новото италианско правителство на популистите от „Движение пет звезди“ и „Лигата“ планирали да поискат от ЕЦБ да опрости на Италия дългове на обща стойност 250 млрд. евро. Обаче в интервю за един германски вестник с име от тук до Орлов мост тетка Меркел им показа къде я е клъвнал петела. С по-културни изрази, но със същия ефект: „Принципът на солидарност между членките на еврозоната не трябва да превръща валутния съюз в инструмент за споделяне на дълговете…“По същия начин, но с малко по корави средства, ако ме разбирате, предлагам да отговорим на идеята на Московски да се направел референдум дали сме съгласни да платим дълговете на БДЖ! Като деца говорехме на обратен език. Още не съм го забравил: Рук! Рук! Рук!Пък в новото испанско правителство имало 11 жени! И само 6 мъже! Ебати кокошарника! Не му завиждам на Педро Санчес. На две да им съвпадне цикълът… Вервайте ми, дълго съм работил във феминизирани редакции (то други няма), та знам какво говоря! Лудичък ще го направят, сам ще си говори!Кметицата на „Младост“ Десислава Иванчева и заместничката ѝ Биляна Петрова бяха докарани в съда и държани през цялото заседание със закопчани на гърба с белезници ръце. Като особено опасни престъпници, примерно серийни убийци. На мястото на съдийката щях да разпоредя да им се сложи и по една маска като на Ханибал Лектър. Щото може и да хапят…Не знам, но докато не се изрине тази хавра в правосъдието, на никъде няма да вървим. Така сме се задръстили, че дори не можем и да пропаднем повече.Австралийската компания Prolong направила проучване за това как жените си представят идеалната продължителност на половия акт, пише в. \"Дейли стар“. Средно си я представяли като 16,07 мин., с несъществени вариации с оглед на възрастта.Освен същинските смешни движения, известни у нас като джаскане, ръгане, плющене и т.н., жените високо оценявали гушкането. Близо две трети, 65,4%, били на мнение, че мъжете масово подценяват силата на прегръдките преди и особено след сексуалния контакт.Разбира се, при различните народи сексът има различни особености. Според едно международно проучване, публикувано преди време, което беше посветено на сексуалните характеристики на мъжете от различните националности, германците бяха определени като егоисти, шведите - твърде бързи (има си хас, в тоя студ!), холандците като груби, шотландците - много шумни, турците - страстни и досадни…Къде сме ние?Според проучване на сайта Pitat.me 66% от българките смятат, че българският мъж е добър любовник, а само 20% са неудовлетворени. На въпрос какво в сексуалното си поведение трябва да промени българският мъж, жените отговарят така: 14% искат повече разнообразие в позите и атрибутите; 28% - по-дълга любовна игра; 20% - повече взаимност след акта, демек да не се обръща веднага гъзним; 25% - да мисли малко повече и за кефа на жената, не само за собствения си. Това, че българският мъж веднага се обръща гъзним и оставя жената сама да доизживява края на оргазма си (ако изобщо го е получила, де) е толкова характерно за него поведение, че дори е възпято и в поезията, например на ТрендафилАкациев…Та, ако искаме да се сложим на световната карта, можем да кажем, че българите почваме като холандци (от вратата за краката), по средата сме като шведи (около 6 сек.), накрая сме немци (обръщаме се и заспиваме). Но преди това се избърсваме от пердето. Опа… Това го задраскайте! Жена ми много се дразни. Сега пък ще излезе, че се бърша от пердето… Не, когато го напиша това, се дразни!!!Ало, пенсиите, имам една лоша новина за вас! Преди време ви бях съобщил, че човек има през живота си средно около 7000 оргазма. Излъгал съм ви. И много съжалявам, ако сте взели предвид това число в практиката си и сте се раздавали спокойно. Ново проучване на британски сексолози твърди, че са 5778. С 1222 по-малко!Предполагам, че и това число е предпоследно. Утре ще съобщят друго. Затова, братя, най-добре е лично вие да си водите сметка. Ще минат години и като не сте си ги броили, няма да има кой да ви каже какво е останало. И дали изобщо е останало. Аз за мен си, честно да ви кажа... няма да ви кажа. Просто ще се позова на древните гърци и по-специално на Питагор и Анаксагор, според които всяко добро е последствие на броене и измерване.Братя от последната възраст, понеже ви споменах, та да ви съобщя какво препоръчах на вниманието на Борисов. За вас го правя, аз сладко не ям.На предизборен митинг в окръг Хатай турският президент Реджеп Тайип Ердоган обещал да създаде в цяла Турция народни кафенета (къраатхане), които денонощно да предлагат безплатно сладкиши, чай и кафе. „Млади и стари ще идват, вика, ще четат книги и ще получават безплатно сладкиши, чай, кафе…“Представяте ли си? Баклавички, саралийки, кадаиф, толумбички, кюнефе, пишмание, шекерпаре, сутляш на фурна… Излъгах ви, сега като ги изредих и видях, че и аз ги обичам. Особено сутляш на фурна. Сещам се как една година бяхме с колегата Минчев в Истанбул. И след цяла нощ пиене отидохме рано сутринта да ядем шкембе и сутляш на фурна. Толкова ми се хареса, че предложиш на колегата Минчев да се състезаваме кой ще изяде повече. Пък той ме изгледа презрително и ми рече никога да не ям дренки с мечка. И беше прав и аз съм го запомнил и много внимавам…Както и да е. Пенсиите, представяте ли си едно такова кафене, в което е топличко в студените зимни дни, където сервират кафе и чай на корем и ядете сладко колкото ви душа сака, защото сладкото на кастанетите не влияе, а и на другите работи, дето влияе, вече не влияе. И си ядете само за собствен кеф…Петък, 8 юниВчера с гласовете на ГЕРБ, БСП, ОП и \"Воля\" 44-ото НС размрази проекта „Белене“. Единствените, които се противопоставиха, при това с доста разумни аргументи (дано не ми изсъхне ръката, с която пиша!), бяха депутатите от ДПС. Рекоха, че нито ни е нужна, нито ни е по джоба, нито пък ще стане… Изтъкнаха и нерешения проблем с отработеното ядрено гориво. Какво ще го правим? Къде ще го копаме? И дето вика колегата Чавдар Николов, ако сега се направи едно допитване по общините дали искат да се копа на тяхна територия, доста хора ще се замислят дали ни трябва Втора атомна…Теменужката отговори с изказване, което сразява с тоталното отсъствие на логика: \"Днес не сме в хипотезата да решаваме необходима ли е на България нова ядрена мощност, днес сме в ситуация - как, по най-добрия начин да защитим нашите национални интереси, да направим нещо добро за България.“Да направим нещо добро за България, като ѝ построим за 10 млрд. евро централа, която не ѝ е нужна?! Да, на някой ще направим добро, но няма да е на България…Решението на парламента ме кара да мисля, че цената на централата се е смалила, а сеизмичният риск е изчезнал. Ние знаем, че Борисов е всесилен, но чак пък да размества тектоничните плочи…Валентин Николов, дето викаше на ИСУЛ ИНСУЛТ, но това не му попречи да стане шеф на АЕЦ „Козлодуй“, вика: „Ние, всъщност, имаме един безопасен проект в сеизмична зона.“Безопасен проект в сеизмична зона.С две думи, немам думи!Да го духа Монтескьо! Колкото повече идиоти се съберели, толкова по-голям смях падал! Да, бе! Толкова много никога не са се събирали и никога не ми е идвало така да ревна с глас!Днес, 8 юни 2018 г., точно 11 месеца след последното си участие в парламентарния контрол (7 юли 2017 г.), Борисов щял да уважи събранието. Миналата седмица финмин Горанов обясни, че премиерът „не може да си губи времето с парламентарния контрол“. А днес друг един велик демократ и оратор – Цецерон, приветства банкянския самодържец с думите: \"Чест прави на министър-председателя, че днес е тук, сред нас, за да може действително да даде информация по парламентарните въпроси. Това, което се прави днес, трябва да бъде оценено и да бъдем действително обективни.\"Казахме навремето, че, ако Цецерон ходи така, както говори, ще трябва да се придвижва с инвалидна количка. Обаче това важи с пълна сила и за началника му. Те са толкова еднакви в това отношение, гаче един такова ги е правил. „Това, което трасира президентът Радев, това постигнахме и ние. Аз отидох да видя какво е трасирано, а то не беше трасирано нищо.\"По силата на най-простите силогизми, като Барбара например, излиза следното:Ние постигнахме това, което трасира Радев.Радев не трасира нищо.Ние постигнахме некому дядова…И когато горе говорят като пълни инвалиди, чудно ли е тогава, че и по-долните им подражават? Не, не е чудно.Пак на база задълбочени изказвания из Фейсбк тръгна залагане чий коефициент на интелигентност е по-висок – на вътрешния министър или на главния му секретар. Като казвам по-висок, то не значи висок. Просто на единия е по-висок, но и на двамата е нисък…А сега от тук до края, ще бъда сериозен! Сериозен като гробарска лопата. Защото си отиваме, братя! Отиваме си като достойни хора, като самоуважаващо се общество, като нормална държава… Какво ще оставим на децата си? Ще им оставим да изплащат една ненужна и опасна атомна централа. И то с благоволението на Вранча, в противен случай и нея няма да им оставим… Ще им оставим една държава, разчекната между Европа и Евразия!Децата, разправят, били нашето бъдеще. Никакво бъдеще не са ни децата. Ние сме тяхното бъдеще! Защото те ще станат такива, каквито сме и ние, няма от къде да видят друг пример. Децата са нашето бъдеще и когато то дойде, никак няма да ни хареса…Много ли ви разстроих?Дано!Хайде, бъдете… Всъщност, просто бъдете. Щото много вече бяха…", "date": "2018.06.11", "title": "Из делниците на един луд (4-8 юни)"}
{"url": "https://offnews.bg/obshtestvo/uvelichavat-uchitelskite-zaplati-naj-niskata-stava-920-lv-do-1-ianua-682396.html", "text": "Учителските заплати да се увеличат средно с 18%, предвижда новият двугодишен Колективен трудов договор (КТД) в системата на образованието, подписан от синдикатите, в лицето на Юлиян Петров, работодателите и министъра на образованието Красимир Вълчев.Увеличението на възнагражденията ще влезе в сила до 1 януари 2019 г. Ако бюджетът позволява обаче, това може да се случи още от септември или октомври, обясниха пред OFFNews от Министерството на образованието и науката.Ето и размерите на новите основни заплати по длъжности, оповестени от синдикат \"Образование\" към КТ \"Подкрепа\":- Учител – 920 лв.;- Старши учител – 955 лв.;- Главен учител – 1005 лв.;- Зам.-директор – 1065 лв.;- Директор – 1140 лв.Наставничеството на учителите ще се заплаща по не по-малко от 60 лева месечно.Допълнителни възнаграждения са заложени за педагозите, които участват в екипите за обхват и приобщаване на деца и ученици в образователната система по междуинституционалния механизъм. Предвижда се учителите наставници, класните ръководители, учителите, които се занимават с документацията и консултации с родители в детските градини, както и педагозите, които обучават деца със специални образователни потребности, също да получават средства над заплатите си. В документа е записано повишаване на средствата за квалификация на преподавателите, като те трябва да бъдат не по-малко от 1,2% от парите за заплати на педагогическия персонал.Планува се увеличение още за лекторски часове, безплатна храна в детските градини и подготвителните групи в училищата, както и за работно облекло на учителите. Продължава и политиката за разкриване на нови работни места в училищата и детските градини за психолози, педагогически съветници или социални педагози.", "date": "2018.06.11", "title": "Увеличават учителските заплати, най-ниската става 920 лв. до 1 януари 2019 г."}
{"url": "https://offnews.bg/112/patnik-vav-vlak-na-bdzh-postrada-ot-hvarlen-kamak-682397.html", "text": "Пътник във влак на БДЖ е пострадал, след като вандали хвърлили камък по композицията. От БДЖ съобщиха, че инцидентът е станал на 10 юни около 21.50 часа, когато бързият влак от Благоевград за София е \"атакуван с камъни от неизвестни лица\" в района между гарите Горна баня и Захарна фабрика.В резултат на вандалската проява е пострадал млад мъж, който е пътувал във влака. Хвърлените камъни са счупили стъкло на странична врата на втория вагон от състава на влаковата композиция, вследствие на което пътникът е получил наранявания в областта на главата. Превозната бригада на влака е реагирала незабавно, като е подала сигнал до Спешна медицинска помощ и пострадалият мъж е откаран в болница.Подобни вандалски прояви нанасят значителни материални щети за „БДЖ–Пътнически превози” ЕООД, като фактически саботират всички усилия на ръководството на националния железопътен превозвач за предлагане на по-добро и по-качествено обслужване на клиентите, уточняват от пресцентъра на железниците. Най-важното измерение на тези посегателства обаче, е застрашаването на сигурността на движението на влаковете, както и живота и здравето на клиентите и служителите на националния железопътен превозвач.От началото на 2018 г. това е 19-ият случай, при който влакове на „БДЖ-Пътнически превози” ЕООД са замеряни с камъни. За същия период на 2017 г. са регистрирани 42 случая, а за цялата изминала година са 76, от които е пострадал един пътник.", "date": "2018.06.11", "title": "Пътник във влак на БДЖ пострада от хвърлен камък"}
{"url": "https://offnews.bg/medii/maria-stoianova-ot-sem-se-vrashta-v-bnt-682418.html", "text": "Бившият вече член на СЕМ Мария Стоянова се връща като международен редактор в БНТ, където работеше преди началото на мандата си в медийния регулатор.По закон позицията ѝ се пази до изтичане на 6-годишния мандат в регулатора.Стоянова работи в БНТ от 2003 година, а през 2004-а става кореспондент на националната телевизия в Германия.Мандатът ѝ в СЕМ изтече на 1 юни 2018 г. Все още мястото в съвета е вакантно, като се очаква президентът да издаде указ за назначаване на нов член. ", "date": "2018.06.11", "title": "Мария Стоянова от СЕМ се връща в БНТ"}
{"url": "https://offnews.bg/112/politcaj-e-otkrit-martav-v-pernik-682404.html", "text": "Малко след 6.00 часа тази сутрин е намерен труп на полицай в Перник.По първоначални данни на областната дирекция на МВР става въпрос за самоубийство на 44-годишен служител от Охранителна полиция, съобщава БНТ.Той се е застрелял със служебното си оръжие. Огледите на място продължават.Тялото е намерено близо до блок номер 10 в квартал ,,Проучване”. Полицаят е открит от негови колеги, които е трябвало да го вземат сутринта на път за работа.Проверяват се записите от охранителните камери в района.", "date": "2018.06.11", "title": "Полицай е открит мъртъв в Перник"}
{"url": "https://offnews.bg/snukar/mark-uiliams-i-dzhon-higins-povtariat-finala-ot-krusibal-v-sofia-i-p-682392.html", "text": "България отново ще бъде домакин на грандиозно снукър събитие. Тази година в нашата страна ще се проведе сблъсък между световния шампион Марк Уилямс и финалиста Джон Хигинс.Двамата майстори на щеката ще повторят финала от световното първенство, който беше един от най-паметните двубои в историята. Те ще изиграят два мача в рамките на два дена съответно в София и Пловдив. На 20 ноември зала „Универсиада“ ще приеме титаничния сблъсък, а ден по късно на 21 ноември в зала „Колодрума“ в Пловдив ще се състои реваншът.Марк Уилямс е трикратен световен шампион, докато неговия опонент Джон Хигинс е триумфирал четири пъти със световната титла. Освен това Хигинс загуби последните два финала на световни първенства съответно от Марк Селби и Марк Уилямс.Билетите за двете големи снукър събития ще бъдат пуснати в продажба в началото на юли в мрежата на Eventim. Публиката в София и Пловдив отново ще има възможност да види най-добрите снукър играчи в света.Само преди малко повече от месец Марк Уилямс и Джон Хигинс сътвориха истински шедьовър във финала на световното първенство в „Крусибъл“ и спечелиха сърцата на феновете с магическите си отигравания. Българските фенове на снукъра ще могат да се насладят на най-доброто от двамата великани в света на снукъра.", "date": "2018.06.11", "title": "Марк Уилямс и Джон Хигинс повтарят финала от \"Крусибъл\" в София и Пловдив"}
{"url": "https://offnews.bg/obshtestvo/amnistia-za-kravata-penka-682399.html", "text": "Няма да умъртвяват кравата Пенка, която прекара 15 дни в Сърбия и после беше върната у нас. Това съобщиха от Българската агенция по храните (БАБХ).Лабораторните анализи на животното са отрицателни за изследваните болести. Очаква се към края на седмицата кравата да бъде върната за отглеждане в обекта в село Мазарачево.Пенка я грозеше евтаназия, защото е избягала в страна извън ЕС. БАБХ поиска да умъртвят животното. Ако кравата беше се разходила до Гърция, нямаше да има тези проблеми.Стопанинът на животното направи казуса публичен, а кравата стана световно известна и започна кампания за нейното спасяване. Той твърдеше, че животното е бременно, но Областната дирекция по безопасност на храните в Кюстендил уточни, че това не е така.Съдбата на кравата се следеше от редица авторитетни западни и руски медии. Репортаж на БНТ за Пенка беше поискан за разпространение от водещи телевизионни канали като BBC, ARD, France Télévisions, чешката и румънската обществена телевизия.За спасяването на кравата беше направена и петиция, в която се подписаха хиляди хора. Дори сър Пол Маккартни от легендарните \"Бийтълс\" излезе с призив в защита на животното.", "date": "2018.06.11", "title": "Амнистия за кравата Пенка"}
{"url": "https://offnews.bg/zdrave/zapochva-bezplaten-skrining-za-riska-ot-tuberkuloza-v-bolnitca-sveti-682192.html", "text": "Скрининг за риска от туберкулоза организира безплатно от 11 до 15 юни Отделението по фтизиатрия на университетската болница „Свети Георги“ в Пловдив.Мотото на инициативата е „Седмица на отворените врати“ и в нейните рамки ще се извършват безплатни медицински консултации. На пациентите със съмнение за наличие на заболяването ще бъдат направени допълнителни изследвания, каза завеждащият отделението д-р Веселин Давчев.Желаещите да се включат в безплатния скрининг трябва да го направят във времето от 08:00 до 13:00 часа, от 11 до 15 юни включително, на адреса на Отделението по фтизиатрия – бул. „Пещерско шосе“ №66А, в съседство с Хирургичния блок на УМБАЛ „Свети Георги“. Допълнителна информация за „Седмицата на отворените врати“ може да се получи на телефон: 032 602 770.Скринингът се провежда четири пъти годишно като част от Националната кампания за превенция и контрол на туберкулозата в България и от Програмата, финансирана от Глобалния фонд за борба със СПИН, туберкулоза и малария. Кампанията цели повишаване на информираността на обществото за риска от туберкулоза и същевременно с това всеки пациент получава достъп до здравни услуги. Най-често във фокуса на скрининга са случаите на латентна туберкулоза.В предишния скрининг – от 12 до 16 март, се включиха 227 души от Пловдив. При 75 се е наложило извършването на кожен туберкулинов тест – Проба на Манту, основното скринингово изследване за откриване на туберкулоза. Съмнения за туберкулоза е имало при 30, от тях двама са бил насочени за лечение на заболяването (туберкулоза). Открити са 15 случая на латентна туберкулозна инфекция, които вече са обхванати с химиопрофилактика.Латентната туберкулоза преминава без симптоми. Тези хора не са носители на заразата, но при някои от тях има повишен риск от развитие на активно заболяване и те могат да станат източник на инфекция, обясни д-р Давчев.Бързото диагностициране и адекватното лечение на болните с активна туберкулоза са от първостепенно значение за осъществяване на контрол над коварното заболяване. Също така трябва да се проследи и състоянието на лицата, които са били в контакт с болния от активна туберкулоза. Ранното откриване гарантира не само излекуване на вече заразените, но и прекъсване на веригата на предаване на болестта, подчерта лекарят.", "date": "2018.06.11", "title": "Започва безплатен скрининг за риска от туберкулоза в болница \"Свети Георги\" в Пловдив"}
{"url": "https://offnews.bg/obshtestvo/tri-sindikata-vnasiat-kolektivna-zhalba-do-saveta-na-evropa-sreshtu-ba-682406.html", "text": "Три синдиката ще внесат колективна жалба до Съвета на Европа срещу България. КНСБ, КТ \"Подкрепа\" и Европейската конфедерация на профсъюзите смятат, че е нарушено правото на колективно договаряне на държавните служители. Това обяви президентът на КНСБ Пламен Димитров при представянето на годишния доклад на синдиката за нарушаване на трудовите права, съобщава БНР.„Хората започват да си търсят правата все по-активно. Това е нашата силна амбиция - да продължаваме да го правим, така че всеки един да негодува, когато му нарушават правата и да търси с кого да ги защити. Ако синдикатите не могат, ако няма синдикатите, има контролни органи, има други възможности, но нетърпимостта към нарушението на правата е другата ни цел“.Сред нередностите, посочени в доклада, са също работа без трудови договори и тенденция на нарастване на неизплатените заплати.Тенденция за нарастване на сумата на неизплатените заплати в страната, както и пречки пред колективното трудово договаряне. Това констатира годишния доклад за трудовите нарушения на КНСБ. Сред 142 държави от целия свят, България се нарежда по средата в групата за редовни нарушения на трудовите права, съобщава БНТ.България е в третата група за редовни нарушения на трудовите права от общо 6 групи. Това са данни на международната конфедерация на профсъюзите за нарушаване на трудовите права. След нас са Румъния и Гърция, което е любопитно - при тях нарушенията са повече.Най-големите нарушения в България са с неизплатените трудови заплащания и с нарушение на правото на сдружаване. За 2017 година неизплатените трудови възнаграждения са били 28 милиона лв. общо. Като това е растеж спрямо 2016 г., когато те са били 21 милиона лв.Констатират се много и разнообразни нарушения на трудовото законодателство. Като започнете от заплатите, които Вие споменахте, които далеч не са такива сумите. Това са първо наблюдения на инспекцията. Това не е точна картина за цялата държава. Като преминете през многобройните нарушения на здравословни и безопасни условия на труд и стигнете до работното време. Впрочем, по мое мнение, два са законите, които най-често и най-масово се нарушават в България. Единият е Законът за движение по пътищата и виждаме ежедневните съобщения какви са резултатите, а другият е Кодексът на труда и други закони, свързани с трудовото законодателство. Многобройни над десетки, стотици хиляди нарушения се случват в рамките на 1 година. Що се отнася до правото на сдружаване - нас много ни боли, защото на фона на многото приказки за демократична България, за Европа, да не гарантира държавата правото, конституционното право на сдружаване, през Наказателния кодекс, е вече непоносимо. Повече от 15 години говорим за това, имаме обещания от различните политически сили, но резултат няма, коментира пред националната телевизия Чавдар Христов, вицепрезидент на КНСБ и експерт по трудово право.", "date": "2018.06.11", "title": "Три синдиката внасят колективна жалба до Съвета на Европа срещу България"}
{"url": "https://offnews.bg/obshtestvo/pochitame-sv-ap-vartolomej-i-varnava-i-sv-bogoroditca-dostojno-esti-682354.html", "text": "Църквата почита днес Св. апостоли Вартоломей и Варнава и Св.Богородица \"Достойно есть\". Свети апостол Вартоломей се смята от някои църковни историци за едно и също лице с Натанаил, когото апостол Филип довел при Иисуса Христа. Вартоломей бил в числото на Дванадесетте апостоли, които вървели подир Иисуса Христа и на които Господ дал сила да изцеряват болести и да правят чудеса чрез Неговото име.След слизането на Светия Дух, когато апостолите тръгнали да проповядват Евангелието, на Вартоломей се паднал жребият да отиде в източните страни, където отишъл и апостол Филип. Веднъж, когато те проповядвали отделно в градовете на Мала Азия, Вартоломей получил откровение, че Филип търпи притеснения и оскърбления, и Господ му заповядал да отиде и да му помогне. Вартоломей се вслушал в това внушение и оттогава вече не се разделил с Филип до смъртта му и делил с него трудове и опасности. Те били придружавани от Филиповата сестра Мариам. Всички те усърдно проповядвали словото божие и с търпение понасяли гонения и страдания.Във Фригийския град Йерапол, където апостолите отвърнали много езичници от идолопоклонство, идолските жреци възбудили против тях властта и народа, и поискали тяхното смъртно наказание. Св. апостоли били разпънати на кръст. Но изведнъж се появила страшна буря със земетресение. Изплашеният народ настойчиво искал освобождаването на мъчениците.Престарелият Филип вече предал душата си Богу, като се молел за своите мъчители, а Вартоломей бил снет от кръста още жив. Той заедно с Мариам погребал тялото на апостол Филип, след това кръстил повярвалите, поставил за епископ благочестивия старец Стахий и след няколко дни напуснал Йерапол, като посетил Индия - както говори преданието - и превел Евангелието на индийски език. Историкът Евсевий Кесарийски разказва, че знаменитият учен Пантен донесъл в Александрия евангелие, намерено от него в Индия, което предполагат, било занесено там от св. ап. Вартоломей.След това апостол Вартоломей посетил Армения, където обърнал към християнството много езичници и чрез Божията сила правел чудеса. Дъщерята на царя била много болна. Св. Вартоломей я изцерил и царят от благодарност му пратил няколко камили, натоварени със скъпи дарове. Апостолът върнал всички тия дарове, като казал:  Не с тия неща аз търгувам, но гледам да придобия човешки души. Ако тях придобия и ги представя на Господа, то добър търговец ще бъда пред Него. Царят приел свето кръщение. С него се кръстили и голям брой негови поданици. В град Албанопол идолските жреци подбудили против ап. Вартоломей жителите. Апостолът бил разпнат на кръст с главата надолу; одрали му кожата и му отсекли главата с меч. Християните снели от кръста тялото на апостола и го поставили в оловен ковчег.По-късно мощите на св. апостол Вартоломей били пренесени в неополитанския град Беневент, а след това в Рим. Пренасянето на мощите на св. Вартоломей се празнува на 25 август. Св. апостол Варнава, който първом се наричал Йосиф или Йосия, се родил в остров Кипър. Родителите му били богати евреи от Левиевото свещеническо коляно. Те пратили младия си син в Йерусалим да се учи у знаменития тогава законоучител Гамалиил. Заедно с него се учел друг млад евреин на име Савел, с когото Йосиф се сприятелил. В същото време Спасителят започвал Своята проповед. Той бил дошъл от Галилея в Йерусалим и множество народ вървял подир Него, желаейки да чуе Неговото слово и да види чудесата Му. Йосиф видял Спасителя, слушал Неговите божествени слова, обикнал Христа от цялото си сърце и станал един от неговите ученици. Оттогава младият Йосиф вече постоянно вървял подир Иисуса Христа. Когато Господ избрал Седемдесетте ученици и им поръчал да проповядват Неговото Слово, Йосиф бил в тяхното число и апостолите започнали да го наричат Варнава, което значи син на утехата.След Възнесение Господне, когато апостолите, изпълнени със Светия Дух, живеели заедно в Йерусалим в единодушие и любов, Варнава продал имота си, донесъл парите на апостолите и заедно с тях проповядвал Словото Божие.В това време - както говори преданието - той често се срещал с предишния си другар Савел, който ненавиждал Христовата вяра и преследвал вярващите. Мъчно било на Варнава за ожесточението на Савел и се стремял да го спечели за Господа Иисуса Христа. Често Варнава тъгувал за упорството на бившия си другар, когото той нежно обичал и молел Бога да просвети душата му със светлината на истината. Варнава бил щастлив да срещне Савел, който от гонител на Христовите последователи, станал ревностен проповедник и рапространител на новото учениеСловото Божие бързо се разпространявало. Самото гонение допринасяло за това, понеже повярвалите се разпръснали по разни градове и навсякъде проповядвали Евангелието. Някои кипърци и киринейци започнали да проповядват и на елините (езичниците) в Антиохия Сирийска. Господ им помагал и мнозина от жителите на Антиохия повярвали. Като узнали за това, апостолите изпратили Варнава, за да утвърди новообърнатите във вярата, понеже - както говори Писанието - Варнава бил мъж добродетелен и изпълнен с Дух Светий и вяра. Господ благословил трудовете му и вярващите се умножавали всеки ден. Варнава повикал при себе си за помощник своя другар Савел. Те се трудели заедно и прекарали една година в Антиохия, където повярвалите започнали първи да се наричат християни. В това време се появил глад в Юдея. Антиохийските християни събрали средства и пратили Варнава и Савел с тая помощ при страдащите братя. След като изпълнили поръчението, се върнали в Антиохия като взели със себе си племенника на Варнава - Йоан - Марко.Апостолите Варнава и Павел проповядвали Божието слово в много градове на Мала Азия. Като прекарали втори път известно време в Антиохия Сирийска, светите апостоли предприели нови пътешествия. Павел заедно със своя ученик Сила се отправил в Дервил и Листра, а Варнава взел Марко и отпътувал в Кипър. Там Варнава продължавал наченатото дело. После той посетил Италия, бил в Рим и турил начало на християнската Църква в град Милано. След това Варнава се върнал в Кипър. В Саламин, главен град на острова, проповедта му извикала злоба у живеещите там евреи. Варнава предчувствал, че тук ще приеме мъченическа смърт. Той се простил с вярващите и се отправил в събранието на евреите, за да им проповядва. Те яростно се нахвърлили върху него и го убили с камъни. След това поискали да изгорят тялото му, но то останало невредимо в огъня и било погребано от Марко.Мощите на св. Варнава били открити в края на V век. На остров Кипър бил построен храм в негова чест. Легендата за иконата Достойно естьПрез десети век пред този свят образ на Божията Майка за първи път е било изпято песнопение, включено впоследствие в Божествената света литургия, което и до днес се изпълнява в целия православен свят.Точното предание за това събитие е записано през XVI век от тогавашния първенствуващ монах в Света гора ­ йеромонах Серафим, който разказва:“Близо до столицата на Света гора Карея, се намира долина, по-късно наречена “Долината на пението”, в която отдалечени една от друга се намират монашески килии, населявани от подвизаващи се аскети. В една от тях живеели двама монаси ­ старец на име Гавриил и послушник със същото име. Веднъж старецът, отивайки на бдение в Карея, казал на своя ученик: “Чедо, аз отивам на бдението, а ти остани тук и направи сам утринното последование в нашата килийна църква”.През нощта се потропало на вратата на килията. Когато отворил, послушникът видял пред себе си непознат калугер. Поканил странника да влезе, за да извършат заедно утринното последование. Стигайки до песнопението “Честнейшую херувим...”, непознатият с ангелски глас благоговейно запял към Пресвета Богородица: “Достойно е, наистина, да те облажаваме, Богородице, присноблажена и пренепорочна и Майка на нашия Бог”. След тези думи иконата на Божията Майка, която се намирала в килията и пред която те възнасяли своята молитва, внезапно засияла с необикновена светлина, а послушникът, изпълнен с духовна радост и плачещ от умиление, се обърнал към монаха със следните думи: “Отче, ние никога не сме слушали тази песен от древните. Моля те, напиши ми я за спомен!”Непознатият монах поискал мастило и хартия. Оказало се, че в килията няма такива неща. Тогава той казал на послушника: “Донеси ми каменна плоча!” След като я получил, инокът с ръка написал като върху восък думите на песента и заръчал на по-малкия си събрат: “От сега нататък така пейте всички православни!” След като изрекъл тези думи, той изведнъж станал невидим.Когато монахът Гавриил се върнал от бдението, неговият послушник му разказал за своя непознат тайнствен гост и показал на стареца си каменната плоча с текста на молитвата. Опитният духовник веднага разбрал, че в килията е бил самият архангел Гавриил, изпратен на земята да възвести на християните още една дивна песен в прослава на Божията Майка. Двамата съкилийници взели каменната плоча и я отнесли в Протата, като подробно разказали пред Събора на старците за станалото чудно събитие. Тогава всички братя с едни уста и едно сърце прославили Христа Бога, извършил такова чудо за слава на преблагословената Си Майка и є изпели новата песен, донесена на земята от архангел Гавриил.Плочата с изписаните върху нея букви на Богородичната песен била изпратена в Константинопол на патриарх Николай II Хризоверг като свидетелство за станалото чудо. Иконата на Пресвета Богородица, пред която била изпята за първи път молитвата, била взета от килията на светогорските отци и пренесена в съборния храм “Протатон” в Карея, където тя и досега се намира, като оттогава започнали да я наричат “Достойно есть”.По същия начин и килията още от времето на това чудно събитие е наречена и става известна на Свeта гора с името “Достойно есть”.Православната църква отбелязва това дивно събитие особено тържествено на празника “Св. Богородица - Достойно есть”, който се празнува на 11 юни, както и на втория ден на Великден, когато представители на всички светогорски обители изнасят с литийно шествие Богородичния образ, за да благослови Божията Майка всички онези, които се подвизават и се покланят в нейната градина ­ Света гора ­ Атон.В края на ХIХ и началото на ХХ век, килията, където станало знаменателното чудо, била населявана от българи. Монашеското братство било под ръководството на известния духовник йеромонах Йоан. На своето време той бил сред най-уважаваните духовници на Света гора и към неговото духовно ръководство прибягвали монаси от всички народности. Също така той и чрез писма наставлявал множество подвизаващи се в света миряни. През последните години от живота си отец Йоан ослепял. Преставил се в Господа през 1942 г. В наши дни в килията се подвизават отци от светогорската света обител “Пантократор”.", "date": "2018.06.11", "title": "Почитаме св. ап. Вартоломей и Варнава и св. Богородица Достойно есть"}
{"url": "https://offnews.bg/obshtestvo/vodata-shte-spre-v-chasti-ot-tri-stolichni-rajona-dnes-682338.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството.Подмяна на спирателен кран на ул. „Гюешево“ в жк. „Сердика“ налага спиране на водоподаването от 09:30 до 19:30 часа на  ул. „Гюешево“между ул. „Камен Андреев“ и ул. „Три уши“; бул. „Инж. Иван Иванов“ между ул. „Три уши“ и бул. „Александър Стамболийски“.Монтаж на спирателен кран в кв. „Враждебна“ налага спиране на водоподаването от 09:30 до 18:30 часа на ул. 5, ул. 30, ул. 8 и ул. 32. Във връзка с подмяна на спирателни кранове в кв. „Бусманци“ се налага спиране на водоподаването от 10:00 до 18:00 часа на ул.\" Асен Игнатов“, ул. \"Родината\", ул. \"Татарски път\", ул. \"Гълъбец\", ул. „Д-р Иван Стаменов“, ул. „Вучко Игнатов-Даскала\"; ул. „Перуника“ от ул. „Асен Игнатов“ до ул. „Генерал Йосиф Гурко“. ", "date": "2018.06.11", "title": "Водата ще спре в части от три столични района днес"}
{"url": "https://offnews.bg/kultura/preporachvame-vi-quo-vado-chast-ot-festivala-na-italianskoto-kino-682264.html", "text": "Днес от 18:30 часа в кино \"Люмиер Лидл\" ще се прожектира филмът \"Quo vado?\", който е част от Фестивала на италианското кино.Главният герой Кеко е бил отгледан от баща си, който е държавната служба в култ.На почти четиридесетгодишна възраст Кеко живее по идеалния за него начин, а именно презадоволен ерген, който е почитан от майка си и от дългогодишната си приятелка. Няма никакво намерение да се жени, живее с родителите си и е нает на пълен работен ден с безсрочен договор в областната централа по „Лов и риболов”, където седи на един стол и бие печати по цял ден.Но всичко се променя, когато правителството въвежда реформа в областните провинции, която сварва Кеко неподготвен и неговия статут на сравнително млад и необвързан, го прави подходящ за „доброволното” му напускане вместо принудителна „отпуска”.", "date": "2018.06.11", "title": "Препоръчваме ви: 'Quo vado?', част от Фестивала на италианското кино"}
{"url": "https://offnews.bg/obshtestvo/miniorite-ot-bobov-dol-shte-poluchat-predlozhenie-za-nova-rabota-682401.html", "text": "Миньорите от Бобов дол, който ще бъде закрит, ще получат предложение за работа. Това обеща министърът на труда и социалната политика Бисер Петков, цитиран от бТВ.„На всеки ще бъде предложена подходяща квалификация и работа, а за миньорите, отговарящи на условията за пенсиониране, вероятно ще могат да упражнят правото си на пенсия”, заяви Петков.Поетапно ще бъде закрит последният рудник за подземен въгледобив в страната - \"Бобов дол\". Първото съкращение е планирано за 16 юли, а окончателно дейността на рудника ще спре до 31 декември тази година. По преценка на ръководството на мините съкращението може да стане и преди посочената дата при спазване на процедурите по трудовото законодателство и с предварително уведомяване на Инспекцията по труда в Кюстендил.В \"Бобов дол\" ще продължи да работи рудникът за надземен добив \"Христо Ботев\".", "date": "2018.06.11", "title": "Миньорите от Бобов дол ще получат предложение за нова работа"}
{"url": "https://offnews.bg/sviat/30-avtomobila-paziat-tramp-v-singapur-kim-chen-un-otiva-sas-sestra-si-682378.html", "text": "Часове остават до историческата среща между американския президент Доналд Тръмп и севернокорейския лидер Ким Чен-ун. Тя е насрочена за 12 юни и ще се проведе в Сингапур, където двамата лидери вече пристигнаха, съобщава БНТ.Постоянен и устойчив механизъм за опазване на мира и премахване на ядрените оръжия на Корейския полуостров ще са основните теми, по които двамата ще разговарят. Очаква се Доналд Тръмп да предложи американски инвестиции в севернокорейската икономика, а в замяна да поиска прекратяване на ядрената програма на Пхенян. Очакванията обаче са да не бъде постигната договорка.В информацията на Корейската централна телеграфна агенция, цитирана от Ройтерс, се посочва още, ще се обсъждат и други въпроси от общ интерес, съобщава БНР.Мерките за сигурност в Сингапур са изключително строги. Двамата президенти са настанени в хотели на около километър разстояние един от друг.Срещата между двамата ще се проведе на остров Сентоса, в хотел \"Капела\", който и преди е бил домакин на срещи на високо равнище. Мястото е оградено плътно, а пропускателният режим е затегнат от няколко дни.Пръв в Сингапур пристигна Ким Чен-ун. Севернокорейската държавна телевизия разпространи кадри от пътуването и срещата му със сингапурския премиер Ли Сиен Лун, който ще разговаря днес и с Доналд Тръмп.Същевременно конвоят на американския президент също бе внушителен с около 30 автомобила. Организирането посещението в Сингапур се оценява на близо 20 милиона долара. Тръмп е придружаван от държавния секретар Майк Помпейо и съветникът по националната сигурност Джон Болтън, Ким Чен-ун - от сестра си Ким Йо-чен и вторият човек в режима в Пхенян - заместник-председателят на управляващата Корейска трудова партия Ким Йон-чхол. Запитан, как мисли, че ще протече срещата, Тръмп отговори, че ще узнае още през първата минута, в която види Ким Чен-ун:Двамата лидери си разменяха остри нападки през последната година, като имаше и закани за война.  Коментаторите се надяват, че срещата между Тръмп и Ким ще мине по-гладко от срещата на страните от Г-7, където съюзниците на САЩ изразиха недоволството си от наложените американски мита на износа на алуминий и стомана, съобщава БНР.  Докато севернокорейският лидер Ким Чен-ун е в Сингапур, в Пхенян пристигна иранска делегация, водена от заместник генералния секретар по външните работи. Целта на посещението засега не е ясна.  Междувременно, членове на израелския кабинет изразиха надежда, че ядрено разоръжаване от страна на Северна Корея може да доведе до подобна стъпка и от страна на Иран.Папа Франциск изрази надеждата си предстоящата среща на високо равнище в Сингапур между американския президент Доналд Тръмп и севернокорейския лидер Ким Чен-ун да донесе мир на Корейския полуостров: \"Скъпи братя и сестри, искам да се обърна към обичните ни корейци със специална мисъл на приятелство и молитва. Надявам се разговорите, които предстоят в Сингапур, да допринесат за развитие по положителна пътека, която ще осигури мирно бъдеще на Корейския полуостров и целия свят. Нека се молим на Господ за това\", каза светият отец.", "date": "2018.06.11", "title": "30 автомобила пазят Тръмп в Сингапур, Ким Чен-ун отива със сестра си"}
{"url": "https://offnews.bg/sviat/borisov-shte-obsazhda-energijni-vaprosi-s-binali-jaldaram-682377.html", "text": "Премиерът Бойко Борисов ще посети Турция на 12 юни, когато ще се срещне с колегата си Бинали Йълдъръм. Това съобщи Анадолската агенция, като се позова на съобщение от правителствената пресслужба в Анкара.В него се посочва, че двамата министър-председатели ще обсъдят сътрудничеството в сферата на икономиката, енергетиката и културата, както и проблеми на турския етнос в България, и други регионални теми. Датата на визитата на Борисов в Турция съвпада с въвеждането в експлоатация на Трансанадолския газопровод /TANAP - ТАНАП/, по който азербайджанският газ през Турция ще бъде доставян в Европа. Очаква се, че в церемонията на 12 юни ще участват президентите на Турция, Азербайджан и Грузия.Проектът ТАНАП получи названието „Енергийният път на коприната“, той ще допринесе особено много за енергийната сигурност на Турция, припомня БГНЕС.Планирано е той да доставя 6 млрд. куб. метра газ в Турция, а в Европа – 10 млрд. куб. метра. Турският участък започва от Ардахан и минава през Карс, Ерзурум, Ерзинджан, Байбурт, Гюмюшхане, Гиресун, Сивас, Йозгат, Кършехир, Къръккале, Анкара, Ескишехир, Биледжик, Кютахия, Бурса, Балъкесир, Чаканаккале, Текирдаг и стига до района Ипсала на Одрин, граничен на България и Гърция вилает.Общата дължина на газопровода е 1 850 км, пропускателният му капацитет е 16 млрд. куб. метра, а общата стойност на проекта е в размер на 8 млрд. долара.На 24 декември 2011 г. Азербайджан и Турция подписаха меморандум за взаимно сътрудничество и разбирателство, на 26 юни 2012 г. – споразумение за правно сътрудничество, на 10 септември 2014 г. парламентът в Турция утвърди два възлови документа за проекта ТАНАП. На 17 март 2015 г. в Карс се състоя церемония по полагането на основите, а на 23 януари т.г. – тестови доставки на газ. Очаква се, че в церемонията на 12 юни ще участват президентите на Турция Реджеп Тайип Ердоган, на Азербайджан Илхам Алиев, на Грузия Георгий Маргелашвили и министрите на енергетиката на страните-участнички в проекта.Междувременно на пресконференция в Москва стана известно, че дейностите по изграждането на \"Турски поток\" ще бъдат ускорени. Седмица по-рано „Газпром“ и турската компания „Боташ“ подписаха протокол за сухопътния участък от транзитната тръба на този газопровод за доставките за ЕС, след като Русия се съгласи да плати около 1 млрд. долара на Турция като компенсация на цената на газа. Все още се решава въпросът откъде ще мине маршрутът на транзитната връзка – през Гърция или през България, посочи представителката на компанията „Турски поток“ Аслъ Есен. Когато Бойко Борисов бе на посещение в Москва на 30 май, Владимир Путин заяви подкрепа входната точка да бъде именно България. За това Путин и Реджеп Ердоган се споразумяха в телефонен разговор ден преди визитата на българския премиер.", "date": "2018.06.11", "title": "Борисов ще обсъжда енергийни въпроси с Бинали Йълдъръм"}
{"url": "https://offnews.bg/sviat/malta-i-italia-otkazaha-da-priemat-korab-s-migranti-682375.html", "text": "​Малта и Италия отказаха да приемат кораб, превозващ мигранти.\"От днес Италия също ще започне да казва \"не\" на трафика на хора, \"не\" на бизнеса на незаконната имиграция\", написа във Фейсбук новият италиански вътрешен министър Матео Салвини. С този ход новият италиански вътрешен министър, който е лидер на крайнодясната партия \"Лига\", прави стъпка към изпълнение на своите предизборни обещания да спре потока от мигранти към Италия, предаде БТА.Италия поиска от Малта да приеме кораба, но тя също отказа да го допусне до свое пристанище. Аргументът е, че операциите са били проведени в либийската зона за издирване и за тях отговаря центърът за координиране на спасителните операции в Рим.Кораб на френска неправителствена организация събра 629 мигранти при шест спасителни операции в Средиземно море в нощта срещу неделя. Мигрантите са основно африканци от страни на юг от Сахара. Те са качени при шест различни спасителни операции край бреговете на Либия. Сред тях има повече от 100 непълнолетни без придружител.", "date": "2018.06.11", "title": "​Малта и Италия отказаха да приемат кораб с мигранти"}
{"url": "https://offnews.bg/politika/diankov-aetc-belene-e-porednoto-tarsene-na-tele-pod-vola-pravitelstv-682381.html", "text": "Правителството да се откаже от проекта АЕЦ „Белене”. Няма сериозен инвеститор, който да се ангажира с централата без гаранции от държавата, заяви бившият финансов министър Симеон Дянков по Нова тв. Това е поредното търсене на теле под вола. Говори за китайски инвеститор, но никога по никакъв начин Европейският съюз няма да позволи на китайски инвеститор където и да е в ЕС да притежава такава стратегическа инвестиция, обясни Дянков.Шансът на България да има такъв инвеститор е нулев, категоричен бе бившият финансов министър.По думите му през следващите пет години не се задава финансова криза в Европа. От икономическа гледна точка периодът ще е добър и е време и България, и цяла Европа да помисли по-дългосрочно, коментира Дянков. Според него сега е единственият възможен момент да кандидатстваме за чакалнята на еврозоната в рамките на следващите поне 5 години. Сега е моментът да кажем: „Европа трябва да върви по законите, които самата тя е създала, заяви Дянков.Определено ще сме по-интересни за инвеститорите, ако сме в Еврозоната, заяви Дянков.", "date": "2018.06.11", "title": "Дянков: АЕЦ Белене е поредното търсене на теле под вола, правителството да се откаже"}
{"url": "https://offnews.bg/obshtestvo/vremeto-shte-bade-slanchevo-temperaturi-dostigat-34-682376.html", "text": "Времето днес ще бъде предимно слънчево. След обяд над планинските райони в Западна България с временни увеличения на облачността. Там на отделни места ще превали и прегърми.Ще духа слаб, в Източна България до умерен вятър от изток-югоизток.Максималните температури ще са между 29° и 34°.Ще духа слаб до умерен вятър от изток-югоизток. Максимални температури на въздуха: 23°-26°. Температурата на морската вода е 21-25°. Вълнението на морето ще е 1-2 бала. Над планините ще преобладава слънчево време.След обяд на места в масивите от Западна България ще се развива купеста облачност и там на отделни места ще превали и прегърми. Ще духа слаб до умерен вятър от изток-югоизток.Максималната температура на височина 1200 метра ще е около 23°, на 2000 метра – около 15°.", "date": "2018.06.11", "title": "Времето ще бъде слънчево, температури достигат 34°"}
{"url": "https://offnews.bg/ikonomika/narastva-sumata-na-neizplatenite-zaplati-v-stranata-682386.html", "text": "Наблюдава се тенденция за нарастване на сумата на неизплатените заплати в страната. Това е една от констатациите, направени в годишния доклад на Конфедерацията на независимите синдикати в България (КНСБ), който ще бъде представен днес.В него се посочва и наличието на пречки пред колективното трудово договаряне.\"Картината като че ли е една и съща за последните три години. По някои от параметрите има тенденции за намаляване. В проценти не са големи, но все пак са тенденции\", коментира пред БНР вицепрезидентът на КНСБ Чавдар Христов. Намален брой нарушения се отчита по отношение на здравословните и безопасни условия на труд, посочи Христов. Същото важи и относно споровете за уволнения:\"Констатираме, че в броя на трудовите спорове, особено за уволнения, също има тенденция за намаляване в последните повече от пет години (тъй като там наблюдаваме картината по-назад във времето). Например, по отношение на неизплатените заплати, тъй като нашият доклад обхваща 2017 година, тенденцията се запазва стабилна, без промени. За нас ще бъде много интересно какво ще покажат наблюдението, проверките на ГИТ, нашите сигнали и сигнали през други информационни канали по отношение на неизплатените заплати за тази година при наличието вече на законодателни изменения и допълнения, насочени срещу това уродливо явление. Ако се окаже, че и тази година този проблем съществува, това ще бъде лоша оценка за законодателната дейност\".Синдикатът регистрира недостатъчен напредък в областта на колективното трудово договаряне. \"Опитът показва, че за 20 години правните дрешки, в които то е облечено, са отеснели. Разви се практика, развиха се нагласи в тази посока. Защо не им се дава път? Има съпротива от работодателските организации, да, знаем. Но държавата седи пасивна\", подчерта Чавдар Христов.Очаква се днес президентът на КНСБ Пламен Димитров да представи конкретни случаи на работници с нарушени права. Подобни сигнали постъпват в синдиката от цялата страна. Сред тях са казус като този на работничка, която е била уволнена ден след като е съобщила на работодателя си, че е бременна. На друга, наскоро родила жена, е отказан натрупан платен отпуск. ", "date": "2018.06.11", "title": "Нараства сумата на неизплатените заплати в страната"}
{"url": "https://offnews.bg/futbol/levski-podariava-75-teniski-na-macha-s-boka-huniors-682403.html", "text": "Със скъп сантиментален спомен ще се сдобият няколко късметлии от публиката на футболния спектакъл \"75 години Георги Аспарухов\".На мача между Левски и Бока Хуниорс, който ще се проведе в чест на Гунди на 19 август на стадион \"Васил Левски\", 75 фена от Сектор А ще получат като специален подарък фланелката на сините, с която те ще излязат срещу аржентинския гранд.Лимитираният артикул е специално създаден за грандиозния футболен сблъсък на 19 август и е по образец на последния екип на Аспарухов, с който той е играл за Левски.Късметлиите ще могат да получат ексклузивния комплимент в деня на събитието. Печелившите ще бъдат изтеглени чрез специален жребий на база баркода на билетите им за мача. За повече информация можете да следите официалното събитие във Фейсбук: Всички заедно на 19 август – в чест на великия Гунди!Събитието \"75 години Георги Аспарухов\" е на 19 август 2018 г. на Национален стадион \"Васил Левски\". Начало 19:43 часа. Билети за звездния футболен мач между Левски и Бока Хуниорс търсете в мрежата на Eventim в цялата страна и online.Цена на билетите: от 9,57 до 194, 30 лева. Цена на семеен пакет: 19,14 лв., който включва два билета на цени от 9,57 лв. Семейният пакет важи единствено за Сектор Г, като включените в него два билета не се продават по отделно.", "date": "2018.06.11", "title": "Левски подарява 75 тениски на мача с Бока Хуниорс"}
{"url": "https://offnews.bg/obshtestvo/chast-ot-blokiranite-v-berlin-balgari-ostavat-na-letishteto-682380.html", "text": "Сънародниците ни, които вчера не успяха да излетят от летището в Берлин поради буря, продължават да са блокирани там, съобщава БНТ.Голяма част от пътниците са били настанени в хотел, където са прекарали нощта. Други са потърсили сами алтернативни решения за прибирането си в родината.Най-ранният директен полет на нискотарифната авиокомпания, която вчера не съумя да извърши полета, е в четвъртък.Полетът на авиокомпания „Ryanair” към София беше отменен в късния следобед вчера. Въпреки че правата им формално са спазени, сънародниците ни не са удовлетворени от отношението на летището. Смятат, че са ощетени – защото имало вариант да се приберат през Румъния, но от „Ryanair” били готови да платят само полета до Букурещ.", "date": "2018.06.11", "title": "Част от блокираните в Берлин българи остават на летището"}
{"url": "https://offnews.bg/112/mazh-razmaha-pistolet-na-shofior-na-avtobus-na-trakia-682382.html", "text": "Водач на лек автомобил е заплашил с пистолет шофьор на автобус по време на изпреварване на автомагистрала „Тракия“. Извършителят е задържан за 24 часа за хулиганство на пътя в РУ „Полиция“ - Чирпан, съобщи директорът на Областната дирекция на МВР в Стара Загора старши комисар Георги Хаджиев, цитиран от БНР.Инцидентът е станал малко след Чирпан в посока София, където заради ремонт на магистралата трафикът е затруднен и често се образуват километрични колони от автомобили. Конфликтът възникнал при изпреварване на варненски автобус пълен с пътници.По данни на пътниците в автобуса шофьорът на бяла „Шкода“ размахал пистолет на колегата си. При разпитите извършителят, който е от София, обяснил, че е бил провокиран от другия шофьор, който по-рано го засякъл на пътя, уточни старши комисар Хаджиев.След сигнал на тел.112 на място е пристигнал наряд от полицейския участък в Чирпан, който задържал шофьора на лекия автомобил.Пистолетът на шофьора, който е ловец и има и други оръжия, е законно притежаван, но разрешителното му да носене ще бъде отнето. По данни на полицията той е с чисто криминално досие.", "date": "2018.06.11", "title": "Мъж размаха пистолет на шофьор на автобус на Тракия"}
{"url": "https://offnews.bg/tenis/grigor-dimitrov-zagubi-oshte-edna-pozitcia-v-ranglistata-682389.html", "text": "Най-добрият ни тенисист Григор Димитров отстъпи с една позиция в световната ранглиста на АТР. От тази седмица той вече е №6 с актив от 4670 точки.Григор беше изместен от Хуан Мартин дел Потро (Аржентина), който след великолепното си представяне на “Ролан Гарос” и достигането до полуфиналите на втория за годината турнир от Големия шлем се изкачи от 6-о на 4-то място. За разлика от него Димитров отпадна в третия кръг след загуба от испанския ветеран Фернандо Вердаско.От другите българи Димитър Кузманов се изкачи с една позиция до №325, Александър Лазов прескочи 30 места до №483, а Александър Лазаров е №743.№1 в света остава шампионът от Откритото първенство на Франция Рафаел Надал, който оглавява класацията с актив от 8770 точки. След него се нареждат Роджър Федерер с 8670, Александър Зверев с 5965, Дел Потро с 5080, Марин Чилич с 4950, Григор Димитров с 4870, Донимик Тийм с 3835, Кевин Андерсън с 3635, Давид Гофен с 3110 и Джон Иснър с 3070 точки.Анди Мъри, който пропусна “Ролан Гарос” се срина от 110-а на 157-а позиция, а Стан Вавринка, който отпадна рано в Париж, се сгромоляса от 233-то на 263-то място.", "date": "2018.06.11", "title": "Григор Димитров загуби още една позиция в ранглистата"}
{"url": "https://offnews.bg/politika/tomislav-donchev-edva-li-svetlana-triabva-da-shie-gobleni-vkashti-ka-682383.html", "text": "Притеснява ме допускането на колективна отговорност. В една правова държава отговорността е лична. Колективна отговорност на база семейна и друга принадлежност е характерена за други режими – за комунизма за фашизма.Това заяви вицепремиерът Томислав Дончев по повод поисканата му от БХК оставка, заради пост на съпругата му във фейсбук. Публикацията на Светлана Дончева \"Морковите за циганите са на свършване, време е за тоягата\", предизвика вълна от възмущение в социалната мрежа. Дончев обясни, че конкретният пост на съпругата му е предизвикан от висока музика. Имало обаче и натрупвания. Не виждам нищо нередно в тези думи, подкрепям я напълно – трябва да има правила, които да бъдат следвани от всички, каза още вицепремиерът.Той напомни, че жена му не е политик и ма право да изразява лично мнение. „След като живее с мен, едва ли трябва да стои вкъщи и да шие гоблени – тя е професионалист, има право на мнение, получи много подкрепа, много критики и дори заплахи”, коментира още Томислав Дончев.Той уточни, че принципно е против езика на омразата и смята, че стереотипите са нещо опасно.", "date": "2018.06.11", "title": "Томислав Дончев: Едва ли Светлана трябва да шие гоблени вкъщи, като ми е съпруга"}
{"url": "https://offnews.bg/futbol/turski-grand-se-naredi-na-opashkata-za-karanga-ot-tcska-682385.html", "text": "Фенербахче стана поредният голям клуб, който не крие сериозния си интерес към звездата на ЦСКА- Фернандо Каранга. Скаути на един от най-популярните клубове в южната ни съседка вече са тръгнали по петите на бразилския таран, който направи добър сезон с \"червената\" фланелка, разкриват медии от Турция.Трансферният пазар в южната ни съседка отваря днес и \"фенерите\" ще се опитат да бъдат много активни на пазара, за да покачат акциите си в първенството и евротурнирите.Освен Каранга, във Фенербахче гледат и мароканския национал Аюб ел Кааби. В момента 24-годишният нападател е футболист на Ренесанс Беркан в родината си, където преминава миналото лято от Расинг Казабланка.Аюб дебютира за Мароко в началото на тази година, а сега е и в отбора за световното първенство в Русия.Междувременно Каранга попадна в топ 40 на бразилците, които играят в Европа, направена от издание в родината му. Оценката е базирана на представянето на футболистите, тяхната статистика, нивото на шампионата и участието им в европейските турнири и националните купи, пише още \"Меридиан Мач\".", "date": "2018.06.11", "title": "Турски гранд се нареди на опашката за Каранга от ЦСКА"}
{"url": "https://offnews.bg/futbol/na-gerena-se-darpat-ot-gadzhev-i-milanov-682374.html", "text": "Левски все още не се е възползвал от възможността да подсили редиците си с двамата си бивши футболисти Живко Миланов и Владимир Гаджев. Те останаха свободни агенти, след като от кипърските АПОЕЛ и Анотрозис решиха, че нямат нужда от тях повече. Двамата се появиха на последното дерби с ЦСКА, за да подкрепят “сините”, но те от своя страна стоят далеч от агентите им.Самият Гаджев не отрече, че Левски е един от вариантите, където да продължи кариерата си. В Левски се интересуват от друг свой юноша - вратарят Николай Михайлов. Той обаче има договор за още една година с Омония и за да дойде на “Герена” трябва да разтрогне или да бъде платена трансферна сума. “Сините” търсят вратар, който да вдигне конкуренцията на Божидар Митрев и почти сигурно ще е чужденец, пише още \"Меридиан Мач\".", "date": "2018.06.11", "title": "На “Герена” се дърпат от Гаджев и Миланов"}
