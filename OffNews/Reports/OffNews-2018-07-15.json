{"url": "https://offnews.bg/koloezdene/bez-razmestvania-na-varha-v-tura-684442.html", "text": "Деветият етап на колоездачната обиколка на Франция не донесе размествания на върха във временното генерално класиране.Успехът грабна германецът Джон Дегенколб от отбора на Trek-Segafredo, който преодоля дистанцията от 156,5 километра между Арас Цитадел и Рубе за 3 часа, 24 минути и 26 секунди, като с финален спринт изпревари носителя на \"жълтата фланелка\" Грег ван Авермет (Белгия) и Ивес Ламперт (Белгия).Тримата финишираха с 19 секунди преднина пред втората група, пристигнала на финала, в която бяха четирима, в това число и носителят на \"зелената фланелка\" Петер Саган (Словакия).Четирикратният победител в Тура Крис Фрум (Великобритания) завърши с основната група. Звездата на Sky остана 22-ри на 27 секунди зад Дегенколб.Силното представяне на Ван Авермет в днешния етап му позволи да отвори преднина от 43 секунди пред втория в генералното класиране Гераинт Томас (Великобритания, Sky) и на 44 секунди пред третия Филип Жилбер (Белгия, Quick-Step Floors).Фрум върви осми в генералното класиране на 1 минута и 42 секунди след лидера Ван Авермет. Утре предстои първият почивен ден в Тура, а във вторник обиколката се подновява с десетия етап, в който състезателите ще изминат 158,5 километра от Анеси до Льо Гран-Борнар.", "date": "2018.07.15", "title": "Без размествания на върха в Тура"}
{"url": "https://offnews.bg/politika/chumata-vleze-v-politikata-bsp-sezira-prokuraturata-sds-iska-ostavka-684431.html", "text": "БСП сезира Окръжна прокуратура - Ямбол и Софийски административен съд във връзка с евтаназирането на животни. С жалбата до съда се иска спиране на заповедта, именно в частта за евтаназирането, тъй като налице са съмнения в достоверността на диагнозата \"чума по дребните преживни животни\". В нея се посочва още, че БАБХ е предприела крайни и драстични действия, вместо да организира други, предвидени в закона и в наредбите действия- като карантиниране на стадата със съмнения за заболели животни, ваксинация и др. Със сигнала до Окръжна прокуратура - Ямбол се настоява да бъде извършена проверка на действията на Българската агенция по безопасност на храните. В сигнала пише още, че при изпълнението на заповедта, полицията е въвеждала ветеринарно-медицинските лица без заповед. Жалбата и сигнала бяха подадени днес от народния представител от \"БСП за България\" Кристиан Вигенин, съобщиха от пресцентъра на партията. Евродепутатът и заместник-председател на ВМРО Ангел Джамбазки и депутатът от \"Обединени патриоти\" Александър Сиди ще посетят Болярово и с. Шарково, съобщиха от партията. Решението им бе продиктувано от напрежението, което ескалира в региона след открити гнезда на африканска чума по дребния преживен добитък. По правилата на Общността единственото решение в такива ситуации е хуманно умъртвяване на животните с цел превенция от разпространение на епидемията. Това извади животновъдите на улицата и създаде сериозно напрежение, което ескалира с всеки ден. Джамбазки и Сиди решиха да ги посетят, за да видят на място с какво може да се помогне на пострадалите хора. СДС настоява за незабавната оставка на изпълнителния директор на БАБХ - д-р Дамян Илиев, обявиха сините. Основните им мотиви са: За пореден път ръководената от него служба върви след събитията, БАБХ не предостави никаква предварителна адекватна и навременна информация за евтаназията на животните в Ямболска област, Липса на каквато и да е съпричастност към мъката на отрудените хора, за които животните са техният поминък и целия им живот, Едва на третия ден се въвеждат пунктове за дезинфекция, докато към евтаназията на животните се пристъпва веднага. В позицията си СДС твърди още: Появата на болести, като нодуларен дерматит, бруцелоза, син език и чума през последните години, д-р Дамян Илиев обяснява като следствие на нерегламентирано движение и търговия с животни. А кой трябва да следи за това? Не е ли точно БАБХ?!БАБХ се държи като наказателен отряд за бърза екзекуция на животни, а не като агенция, която трябва да се грижи за здравето и хуманното отношение към тях. Поредният случай на липса на професионализъм от страна на БАБХ, доведе до социално напрежение, недоволство и заиграване с мъката на стопаните на убитите животни.Призоваваме д-р Илиев да отговори как сe стигна дотук: Нелегален внос? Пробив през „непреодолимото възпрепятстващо съоръжение“? - Наличие на огнище, което чиновниците от БАБХ са проспали?Проблемите в Агенцията за безопасност на храните нарастват лавинообразно: безсмисленото убийство на четирите здрави кончета и двете кучета; умрелите от глад и студ коне, оставени на произвола в планината; кравата Пенка; лъвчетата Терез и Масуд; унищожената нелегална пратка от екзотични птици, преди да излязат резултатите от изследването и още много случаи, ясно показващи как се работи в БАБХ. Всички тези факти налагат незабавната оставка на д-р Дамян Илиев. Ако не го направи сам, редно е министърът на земеделието да реши този проблем и да го отстрани, пишат още от СДС. Вълците на властта изядоха поминъка на хората, обявиха от Единната народно партия. Министерство на земеделието и храните е тази институция, която трябва навреме и надлежно да обясни защо лишава от имущество българските граждани. Агенцията, с която министър Порожанов се опитва да оправдае комуникационен проблем, не е отговорна за комуникационна криза, защото тя е експертен, а не политически орган на властта. Лична отговорност за назначението и ръководството на БАБХ носи премиера Борисов и министъра Порожанов, съгласно закона за БАБХ, глава III чл. 5 изпълнителният директор се назначава от Премиера по предложение на министъра на земеделието и храните. Министерският съвет и министърът са длъжни да оповестят името на френската лаборатория, в която се извършват анализите и да обяснят защо е издадена заповед за избиването на животните 5 дни преди да са готови анализите на взетите проби? Министърът и премиерът трябва да обяснят как са взети 6000 проби, без да разберат хората. Къде са първичните документи, номера от ушни марки и имената на собствениците, на чиито животни са взети пробите, тоест публично оповестяване на лабораторните дневници. В случая, че тези факти не бъдат изяснени, българското общество ще остане с убеждението, че у нас се стимулира отглеждането на Вълци, а не на овце и кози.„Министерски съвет да определи адекватно финансово обезщетение за избитите животни и мерки за възстановяване на поминъка в регионите, като след установяване на био сигурност да се компенсират стопаните с живи и здрави животни със същата бройка за връщане на социалното равновесие в регионите”, заяви председателят на Единна народна партия Валентина Василева.Финансовата компенсация е само за разходите, които са направени примерно за фураж за животните, но истинското възстановяване на самия поминък на хората става именно чрез живи животни. Очакваме Министерски съвет и Министерство на земеделието и храните да привлекат гражданите и обществото като партньор в информационната кампания. Сегашната ситуация предизвиква истерия и липса на сигурност, както у животновъдите, така и сред консуматорите на мляко и месо. Първата и най-елементарна мярка за възстановяване на доверието е задължителната оставката на министър Порожанов.", "date": "2018.07.15", "title": "Чумата влезе в политиката: БСП сезира прокуратурата, СДС иска оставката на шефа на БАБХ"}
{"url": "https://offnews.bg/112/zhena-zvani-polovin-chas-na-tel-112-vrazka-s-operator-niama-684430.html", "text": "Жена звъняла половин час на тел. 112, но не успяла да се свърже със спешния телефон. Пътувайки по Околовръстния път в София, Вероника Кънева става свидетел как бус, натоварен на кола на пътна помощ, пада върху платното. Започват опити да бъде подаден сигнал на телефон 112.„Оттам първоначално никой не вдигна, а след това при 6 – 7 позвънявания само се затваряше телефона. 33 минути опитвах да се свържа”, разказва жената, по бТВ.Връзката неколкократно прекъсвала, но сигналът е приет още при първото позвъняване, твърдят от спешния телефон. За инцидента са постъпили сигнали, както от Вероника, така и от други свидетели.Вероника обаче твърди, че 30 минути по-късно, когато успяла да се свърже с оператор, са ѝ казали, че сигнал за инцидента няма.От дирекцията обясняват, че причината за подобни забавяния е огромният трафик от обаждания. От системата 112 напомнят, че гражданите трябва да изчакат на телефона до получаването на отговор.", "date": "2018.07.15", "title": "Жена звъни половин час на тел.112, връзка с оператор няма"}
{"url": "https://offnews.bg/sviat/tramp-posavetval-tereza-mej-da-sadi-es-vmesto-da-pregovaria-za-brekzi-684424.html", "text": "Американският президент Доналд Тръмп посъветвал премиера на Великобритания Тереза Мей да съди Европейския съюз, вместо да преговаря за Брекзит.Това съобщи Мей в интервю за Би Би Си. В петък Тръмп каза, че е дал съвет на Мей, но тя го е оценила като прекалено брутален, но не уточни какво точно е препоръчал на британския премиер.Той ми каза, че трябва да съдя ЕС. Не преговаряй, съди ги, разказа Мей днес. Президентът на САЩ Доналд Тръмп пък заяви, че няма големи очаквания за срещата си с руския държавен глава Владимир Путин в Хелзинки утре в интервю пред CBS, публикувано на уебсайта на медията днес. ", "date": "2018.07.15", "title": "Тръмп посъветвал Тереза Мей да съди ЕС, вместо да преговаря за Брекзит"}
{"url": "https://offnews.bg/ikonomika/uikend-vinetkite-vlizat-v-sila-ot-1-ianuari-684422.html", "text": "С въвеждането на електронните винетки от 1 януари догодина ще има и уикенд винетки, които ще улеснят пътуващите през почивните дни, това каза в сутрешния блок на Нова телевизия инж. Светослав Глосов, председател на Управителния съвет на Агенция „Пътна инфраструктура“.Цената на уикенд винетката ще бъде около 10 лева.Според Глосов винетките в България са най-евтините в Европа.След въвеждането на електронна винетка за леките автомобили от 1-ви януари няма да се променя цената им, ще отпаднат стикерите, а при заплащане на електронна винетка, номерът на автомобила ще бъде въведен в електронна система, която ще следи за нарушители, обясни шефът на АПИ.С промените в закона за пътищата, се предвижда промяна в структурата на агенцията и създаване на специално звено, което ще поддържа тол системата и електроните винетки, и ще извършва контролни функции, каза още Глосов.Трафик патрули по пътищата ще има от началото на следващата година.Тол системата е справедлива система за таксуване на товарните автомобили, заплащането е за изминато разстояние. Очакват се значителни приходи от въвеждането на тол системата, те ще бъдат изцяло за изграждане на нова пътна инфраструктура, за ремонт на съществуващата и за поддръжка на самата система, подчерта Глосов.През лятото няма да има ремонти по АМ „Тракия”, които да затрудняват трафика. Това обаче не е така за магистрала „Хемус”. На нея ремонтите но ще продължат минимум година и половина, тъй като не е добро състоянието на съоръженията, които не са пипани откакто са построени, повече от 35-40 години.", "date": "2018.07.15", "title": "Уикенд винетките влизат в сила от 1 януари"}
{"url": "https://offnews.bg/analizi-i-komentari/institutciite-varviat-sled-problemite-a-doverieto-v-tiah-e-smazvashto-684432.html", "text": "Семейството на заместник-министър на труда и социалната политика има охранителна фирма. Тази фирма охранява Народното събрание. На смяна умира служител на тази фирма и обществото чак тогава разбира, че фирмата е свързана със съпруга на заместник-министър Султанка Петрова. Разбира, благодарение на медиите, а не на българските институции.Институциите и политиците не виждат никакъв проблем в това. Конфликт на интереси? Друг път. Според \"Прозрачност без граници\" всеки четвърти българин би потърсил помощ от журналист, а не от институциите, защото доверието в институциите е смазващо ниско. Институциите вървят след проблемите. Ето ви примера с животните в ямболско. Без да обяснява, държавата директно извади ножа. Чак след като медиите показаха мъката на местните, институциите тръгнаха да гасят пожара. Министърът на земеделието веднага замина, гледал по медиите, дори Корнелия Нинова се вдигна до село Шарково.Според дебелите книги за първи път болестта се появява в Кот д'Ивоар през 1942 година и плъзва из Гана, Того, Бенин и Нигерия. С течение на годините, болестта започва да пълзи към нашия регион – Израел, Ливан, Турция. През 2018 г. в ямболското село Воден е първият потвърден случай на появата на тази болест в Европейския съюз. Тази новина се появява преди повече от 20 дни. Следва умъртвяване на животни в село Кости.От реакциите на институциите и политическите партии прозира дребно политиканстване и измиване на ръце надолу по веригата. Българските политици политизират всеки проблем, но когато той излезе извън релси. Като в онзи виц – питат един: Какво е зарята? А той обяснява: Нема, нема и си… майката.Властта у нас работи така, когато те хвалят, хвалят най-високото нови. Когато порицават – порицават по-ниското. Независимо кой е на власт.Видяхме го и с наводненията, и с взривовете в складове за боеприпаси. Виждаме го и в момента. ", "date": "2018.07.15", "title": "Институциите вървят след проблемите, а доверието в тях е смазващо ниско"}
{"url": "https://offnews.bg/sviat/erdogan-turtcia-shte-izlichi-vsiaka-kletka-na-feto-684437.html", "text": "Турция ще изличи всяка клетка на ФЕТО, обвинявана за опита за преврат в страната на днешната дата преди две години, заяви турският президент Реджеп Тайип Ердоган, съобщи Си Ен Ен-Тюрк. Ердоган говори след прием в президентския дворец Бештепе в Анкара, на който присъстваха близки на загиналите и участници в съпротивата срещу преврата. По думите на президента също като Кюрдската работническа партия (ПКК) и \"Ислямска държава\", ФЕТО полага усилия да навреди на единството и бъдещето на Турция. Всяко дете, което не познава собствената си религия, националност, език или държава е потенциална цел на терористичните групировки, каза още държавният глава, цитиран от Анадолската агенция и БТА. Няма да забравим и няма да допуснем да се забрави 15 юли, изтъкна той. Ердоган подчерта, че чувства жертвите и участниците в съпротивата срещу преврата като свои собствени братя. \"Злините, сторени на тях, са злини, сторени на мен. Трябва да отглеждаме децата си със съзнание, така че никога повече да няма 15 юли\", заяви турският лидер.Днес в цяла Турция има възпоменателни прояви по случай годишнината.Ердоган участва тази сутрин в молитвите в джамия край президентския дворец, а по-късно ще присъства на честване на единия от мостовете на Босфора, където в нощта на преврата бяха убити цивилни, опитвали да попречат на пуча.Общо близо 250 души бяха убити, а около 2200 ранени при опита за преврат в Турция, за който Анкара обвинява ислямския проповедник Фетхуллах Гюлен и неговото движение, наричано в Турция ФЕТО - \"Фетхуллахистка терористична организация\".", "date": "2018.07.15", "title": "Ердоган: Турция ще изличи всяка клетка на ФЕТО"}
{"url": "https://offnews.bg/obshtestvo/izbiti-sa-okolo-4000-zhivotni-v-strandzhansko-chumata-dokazana-i-v-la-684426.html", "text": "Пробите, взети у нас, доказващи чума по животните, са изпратени в лаборатория във Франция и там е доказан същият резултат. Това каза изпълнителният директор на Българската агенция по безопасност на храните инж. Дамян Илиев на извънреден брифинг във връзка с чумата по дребно преживните животни, цитиран от Фокус. Той уточни, че са изпратени още 400 проби.\"Вземането на проби ще продължи. Изследването на такъв голям брой проби не може да стане сега и веднага и е възможно във времето да се доказват нови огнища. Мерките, които се взимат в Странджанско, са ограничителни по отношение на движение на животни, каза ижн. Илиев.Недостатък е това, че не сме информирали достатъчно добре за ситуацията в Странджаско, призна той. По думите му от 10-километровата зона на огнището в Странджанско има няколко опита за извеждане и продаване на животни. И днес са намерени животни в багажници, за да бъдат продадени. Рискът е голям. Досега са евтанизирани около 4000 животни, но броят им може да се увеличи, чакаме още резултати, обясни Илиев. Повече за болестта, разпространението й по света и конкретно в Турция, както и за евентуалния начин за проникването на заразата у нас, може да прочетете в статията \"\".", "date": "2018.07.15", "title": "Избити са около 4000 животни в Странджанско, чумата доказана и в лаборатория във Франция"}
{"url": "https://offnews.bg/obshtestvo/ivancheva-i-zelen-mladost-organizirat-protest-vav-fejsbuk-lidl-gi-obv-684423.html", "text": "Планираният за утре протест в столичния квартал \"Младост\", организиран от арестуваната кметица на района Десислава Иванчева и \"За Зелен Младост\" във фейсбук, вече е подкрепен от почти 300 души, които са заявили, че ще присъстват на митинга в центъра на парка до магазин Лидл. Живущите в блокове 323, 324А, 325 и др. излизат на протест в защита на парка до магазин Лидл в Младост 3. На това място са предвидени за изграждане 7-етажна сграда със смесено предназначение, 8-етажна сграда, 2-етажна сграда за търговска дейност на Лидл и  2-етажна сграда за търговска дейност на Лидл, твърдят организаторите на протеста. \"При нас е внесено разрешение за 1 строеж на сграда с търговски обекти, подземни гаражи, офиси и ателиета. Височината е един етаж магазини плюс 6 жилищни етажа, твърди обаче временно изпълняващият длъжността кмет на район „Младост“ Румен Русев пред БГНЕС.По думите му за друга сграда няма внесено разрешение за строеж. Вероятно предстоят нови схеми, нови продажби на общински парцели и изграждането на нов 8-етажен блок и 2 магазина върху останалата част от парка, обявяват във фейсбук на страницата на събитието. От Лидл България категорчно отричат, че ще строят двете двуетажни сгради на територията на парка, както твърдят организаторите на протеста. Позицията на Лидл България:Организаторите на протеста съобщават още: На 3 юли теренът, предвиден за изграждане на 7-етажната сграда, е бил заграден и строителните дейности са започнали. Около 40% от урегулираният парцел е бил общинска собственост, който е бил продаден през септември 2014 г. с решение на Столичния общински съвет. Предложението за продажбата е направено от бившата кметица на \"Младост\" Цвета Авджиева (ГЕРБ), а купувач е управителят на Съвета на директорите на общинската фирма \"Пазари Запад\" Стилиян Георгиев, съобщават още протестиращите във Фейсбук. Техните искания са: незабавно спиране на строителните дейности, на инвеститора да му бъде предложен равностоен общински терен на безконфликтно място, отпадане на предвидените върху общински терен 8-етажна сграда и два търговски обекта, запазване на парка в сегашния му вид и включването му в Зелената система на Столична община. ", "date": "2018.07.15", "title": "Иванчева и Зелен Младост организират протест във фейсбук, Лидл ги обвини в манипулации"}
{"url": "https://offnews.bg/sviat/restorant-v-helzinki-veche-servira-zakuska-tramputin-684439.html", "text": "Часове преди срещата на президентите на САЩ Доналд Тръмп и на Русия Владимир Путин ресторант в Хелзинки сервира закуска \"Тръмпутин\" – съчетание на солена руска и сладки американски палачинки.\"Хелзинки за мир, Хелзинки за истината!\" поискаха хиляди демонстранти ден преди първата официална среща между двамата президенти. Заради географското положение и неутралитета си Финландия има богат опит като домакин на подобни форуми, припомня бТВ. „Нищо лошо няма да излезе от тази среща и може би ще има нещо хубаво. Но аз отивам с малки очаквания”, призна Доналд Тръмп.Никой не знае със сигурност какво точно ще обсъждат двамата лидери. Очаква се основна тема да бъде руската намеса в президентския вот в Съединените щати. Контролът над ядрените оръжия, конфликтът в Сирия и анексирането на Крим са другите въпроси, чакащи на масата за преговори.", "date": "2018.07.15", "title": "Ресторант в Хелзинки вече сервира закуска 'Тръмпутин'"}
{"url": "https://offnews.bg/ikonomika/parvanov-vsichki-razbraha-che-ni-triabva-goliam-shlem-684421.html", "text": "Председателството ни на Съвета на Европа започна малко по-трудно, по-мудно и аз дори очаквах да има накрая просто някакви стандартни, шаблонни документи. Слава богу обаче, видяхме европейска перспектива за някои от нашите западни съседки и това само може да ни радва. Това заяви в ефира на БНТ основателят на АБВ и президент на България (2002-2012) Георги Първанов. Попитан за коментар по отношение на перспективите, конкретно на съседна Македония и дали нашата западна съседка гледа по-смело към присъединяването си към НАТО и ЕС, той посочи:Според Първанов в Европа има радикализиране и то е резултат от слабостта на европейските лидери.\"Аз, например, помня един Юнкер, който беше образец на европейския лидер. Сега го виждам в една съвсем различна светлина, която даже не искам да коментирам. Сега той не е просто друг човек, той е израз на слабостта на Европа. Нали го видяхме във Варна, когато беше срещата с Турция, още тогава подхвърлих, макар предпазливо, подобна оценка. Сега го видяхме и на един друг форум. Но не е нужно да персонифицираме. Затова обаче виждаме един Тръмп, който идва и раздава задачи, удря по масата. От другата страна виждаме Китай, който идва с лидерска претенция на Балканите, но подплатена с конкретни инвестиционни намерения. Ето това е голямата разлика между Европа и САЩ от едната страна и от другата - Китай. На този фон президентът Тръмп каза нещо още по-крайно, че иска да се спре „Северен поток“, защото бил вреден. Аз питам, а какво предлага американската страна? Ако предлага нещо по-добро от Северен или Южен поток добре, тогава можем да разсъждаваме. Но ако няма заместител икономически, стратегически, то тогава такива реплики звучат нелепо“, категоричен е бившият президент. По отношение на политическата обстановка в България Георги Първанов посочи, че тя също е белязана от липсата на качествено лидерство и непрестанни конфронтации, които не водят до положителни резултати за страната ни.Естествено Първанов не пропусна шанса да защити големите руски енергийни проекти у нас.", "date": "2018.07.15", "title": "Първанов: Всички разбраха, че ни трябва Голям шлем"}
{"url": "https://offnews.bg/tehnologii/dazd-uchastva-v-mashtabno-vlogarsko-sabitie-tretiat-rozhden-den-na-p-684418.html", "text": "Представители на Държавната агенция за закрила на детето (ДАЗД) участваха в едно от най-мащабните влогърски събития за годината - третият рожден ден на ПАКТА.ПАКТА е най-голямото обединение на YouTube-инфлуенсъри в България, в което членуват 22 от най-популярните влогъри и ютюбъри. Общият им брой абонати надхвърля един милион, а техните видеоклипове имат десетки милиони гледания.Видеата на новите любимци на децата – Nikicha1, Venata, Hazel, Aethelthryth, Dido-D, ShadowX, Gothika_47 се гледат ежедневно от все повече млади хора. Те са на различни теми – игри, предизвикателства, топ класации и др.На 01 юни  „Д@!ЗДр“. Участници от ПАКТА, АЙДЕБГ, Майко Мила! и Слави / TheClashers представиха специални видеоклипове за опасностите, които крие световната мрежа и как децата да могат да се предпазят от тях.Влогърите от ПАКТА подкрепиха политиките на ДАЗД за превенция на насилието над деца. Те направиха обща снимка с плакати на безплатната денонощна телефонна линия за деца 116111 и призоваха всяко българче в беда да потърси помощ и подкрепа на горещия телефон.", "date": "2018.07.15", "title": "ДАЗД участва в мащабно влогърско събитие - третият рожден ден на ПАКТА"}
{"url": "https://offnews.bg/112/mazh-i-11-godishno-momche-postradaha-sled-udar-na-kolata-im-v-mantinel-684425.html", "text": "Мъж и 11-годишно момче са в болница след тежка катастрофа на магистрала „Хемус”.Инцидентът е станал след тунел Витиня в посока София. По първоначална информация автомобил с румънска регистрация се е блъснал в мантинелата, при което са пострадали мъжът и детето. Екипи на пътна полиция извършват оглед. Движението на автомобилите се извършва в активната и аварийната лента на магистралата.", "date": "2018.07.15", "title": "Мъж и 11-годишно момче пострадаха след удар на колата им в мантинелата на Хемус"}
{"url": "https://offnews.bg/tenis/dzhokovich-se-zavrashta-v-top-10-sled-pobeda-na-uimbaldan-684441.html", "text": "Най-добрият сръбски тенисист Новак Джокович спечели за четвърти път титлата от турнира от Големия шлем \"Уимбълдън\" в Лондон.Сърбинът надделя над южноафриканеца Кевин Андерсън с 6:2, 6:2, 7:6 (3) и от понеделник ще се завърне в топ 10 в световната ранглиста. Джокович, който страдаше от контузии в последно време, прие много емоционално успеха, дошъл пред погледа на съпругата и малкия му син.“Няма как да съм по-щастлив, много е емоционално за мен, че той е тук, както, разбира се, жена ми и моя екип. Бих искал да поздравя Кевин, защото той заслужава този успех. Поздравления и за отбора му. Той направи невероятен поход, прекара доста часове на корта на 1/4-финалите и 1/2-финалите, и в първия си финал на “Уимбълдън” не можа да покаже най-доброто от себе си в първите два сета.Но в третия сет той бе по-добрият играч и аз всъщност извадих голям късмет, така че поздравления. Желая ти всичко най-хубаво.Огромни благодарности към моя тим, към всички, които са ме подкрепяли в последните 2 години, които не бяха лесни за мен. Имах операция, отсъствах от тура за 6 месеца, за първи път се изправих срещу тежка контузия (в лакътя - б.р.).Не знаех какво да очаквам, имах много моменти на съмнения. Не знаех дали ще успея да се завърна на състезателно ниво. Това е първият ми финал в турнир от “Големия шлем” в последните две години и наистина няма по-подходящо място да направиш завръщане.Това е свещено място за света на тениса и винаги съм мечтал, от малко момче, да вдигна този трофей, така че моментът е наистина много специален. Да играеш на финал в турнир от “Големия шлем”, особено на “Уимбълдън”, е привилегия. Имах тази привилегия 5 пъти и спечелих 4 титли.Наистина съм горд и много благодарен, просто се опитвам да се насладя на момента. Искам да повторя думите на Кевин и да ви благодаря за това, че подкрепяхте не само нас, а тениса през тези две седмици, за това, че се отнасяте с такава страст към нашия спорт. За мен е удоволствие да играя пред вас, благодаря ви”, каза Джокович в речта си след финала.", "date": "2018.07.15", "title": "Джокович се завръща в топ 10 след победа на \"Уимбълдън\""}
{"url": "https://offnews.bg/politika/borisov-reagira-na-chumata-po-zhivotnite-i-makata-na-horata-mvr-i-dan-684438.html", "text": "Премиерът Бойко Борисов реагира на евтаназирането на животни в Странджанско, по негово разпореждане се създава оперативен щаб.Той ще координира ситуацията с борбата срещу разпространението на чумата по дребни преживни животни в страната и изпълнението на конкретните мерки, които се взимат в регионите с огнища. Щабът ще следи подкрепата, която се оказва на стопаните, чиито животни са засегнати. Оперативният щаб ще съдейства на компетентните органи за максимална координация на действията и ще работи до овладяване на ситуацията.Около 4000 овце и кози вече са избити в Бургаско и Ямболско. Едно-единствено стадо оцеля в село Шарково – стадото на баба Дора. То беше спасено с помощта на десетки протестиращи от цялата страна, които изградиха барикада и спряха ветеринарните лекари.В Добричко имало птичи грип и са били обезщетени хората за патка по 250 лв. Е, може ли една патица да я сравняваш с една овца? Кой ги решава тия работи?”, обяви лидерът на БСП Корнелия Нинова, цитирана от бТВ.", "date": "2018.07.15", "title": "Борисов реагира на чумата по животните и мъката на хората: МВР и ДАНС в оперативен щаб"}
{"url": "https://offnews.bg/sviat/putin-posreshtna-makron-v-kremal-machat-shte-bade-krasiv-i-napregnat-684435.html", "text": "Руският президент Владимир Путин посрещна френския си колега Еманюел Макрон в Кремъл.Путин отбеляза, че двустранните отношения са получили добър импулс в рамките на работата на петербургския Международен икономически форум. Той посочи, че в търговско-икономическата сфера се забелязва позитивна динамика, намерила израз в ръста на стокообмена с 19 процента през първото полугодие на тази година. Путин поздрави Макрон с националния празник, който Франция отбеляза вчера, и с класирането на френския национален отбор за финала на световното първенство по футбол.\"Ще видим какво ще стане тази вечер. Уверен съм, че мачът ще бъде красив, напрегнат, интересен и ще зарадва милионите фенове по света\", отбеляза той. Макрон от своя страна каза, че е дошъл в Москва, за да подкрепи своя отбор на финала. В същото време той отдаде дължимото на руския отбор, който \"стигна далече в турнира въпреки всички прогнози\". Той поздрави Русия за организираното великолепно световно първенство. \"Всичко беше просто съвършено\", каза френският президент, който дойде в Москва със съпругата си Брижит.Макрон изрази надежда, че ще продължи размяната на мнения, започнал в рамките на форума в Санкт Петербург, не само по двустранните въпроси, но и по актуални международни въпроси, и в частност по Сирия.", "date": "2018.07.15", "title": "Путин посрещна Макрон в Кремъл: Мачът ще бъде красив и напрегнат"}
{"url": "https://offnews.bg/ikonomika/bsp-nastoia-da-spre-izbivaneto-na-zhivotni-puska-zhalba-v-prokuratura-684417.html", "text": "Лидерът на БСП Корнелия Нинова пристигна в село Шарково, което попада в трикилометровата зона, в която се избиват овцете и козите заради опасност от разпространение на чума.Жителите на селото направиха жива верига пред полицаите и ветеринарите.Тя обясни и че вече е разговаряла с главния прокурор Сотир Цацаров за несъответствията в документите.Тя обясни и че от партията ѝ ще пуснат спешно жалба до Прокуратурата, с която ще поискат спиране на заповедта за избиване на животните.По-късно днес се очаква нарочна пресконференция на БАБХ по темата с чумата по добитъка.", "date": "2018.07.15", "title": "БСП настоя да спре избиването на животни, пуска жалба в прокуратурата"}
{"url": "https://offnews.bg/futbol/frantcia-matira-harvatia-i-e-noviat-svetoven-shampion-684440.html", "text": "Отборът на Франция е новият световен шампион по футбол. \"Петлите\" надиграха Хърватия с 4:2 в зрелищния финал на Мондиал 2018 на стадион \"Лужники\" в Москва и вдигнаха трофея за втори път в историята си след 1998 година.Французите имат и един загубен финал през 2006 година, който ще се запомни с изгонването на Зинедин Зидан след удар с глава срещу Матео Матераци.Двубоят в Москва предложи много емоции на зрителите и беше предшестван от кратка церемония по закриването, в която гвоздеят беше изпълнението на \"Калинка\" от страна на бразилската легенда Роналдиньо.Самият двубой започна с предпазлива игра, а резултатът беше открит в 18-ата минута, след като Марио Манджукич си отбеляза автогол. Антоан Гризман центрира от фаул, Рафаел Варан скочи за топката и подлъга Манджукич, който злощастно си отбеляза автогол.Хърватите отговориха с яростни атаки и стигнаха до изравняване в 28-ата минута, когато Иван Перишич изравни. В 38-ата Антоан Гризман вкара от дузпа, отсъдена за игра с ръка на Перишич. Реферът Нестор Питана имаше нужда от ВАР, за да отсъди наказателният удар, тъй като ситуацията беше много дискусионна.След почивката французите нанесоха два смъртоносни удара на хърватите. В 59-ата Погба направи 3:1. Килиан Мбапе центрира отдясно, Гризман се изтегли и получи топката, чукна я още по-назад към Пол Погба, който не успя при първия си опит за удар, но при втория намери пролука и матира Даниел Субашич с насочване от 17 метра до дясната греда за 3:1.В 65-ата Мбапе се разписа за 4:1. Люка Ернандес се вряза по десния фланг, устоя на опита за нарушение, подаде към Мбапе, който шутира от 19 метра по земя. Вратарят Субашич нямаше най-добрата видимост и реакцията му почти липсваше - 4:1 за Франция и мачът вече изглеждаше предрешен.Пет минути по-късно обаче грешка на вратаря и капитан на \"петлите\" Уго Лорис позволи на хърватите да намалят чрез Марио Манджукич, но за повече \"ватрените\" нямаха сили.", "date": "2018.07.15", "title": "Франция матира Хърватия и е новият световен шампион"}
{"url": "https://offnews.bg/obshtestvo/vladimir-praznuva-imen-den-vlada-sashto-da-pocherpi-684336.html", "text": "Църквата почита днес Св. велик княз Владимир. Имен ден празнуват Влада, Владена, Владилен, Владилена, Владимер, Владимир, Владимира, Влад, Владо, Влада, Влайко, Владимира и Господин.Владимир е древно славянско име и означава \"велик владетел\". Владимир I (956-1015) е третия син на великия княз на Киевска Рус Светослав. И макар бабата на Владимир, Св. Олга, била християнка, самият той е възпитан с езическата вяра. Като трети син на княза - не му се полага титла, но през 980 г. той се възползвал от войната между по-големите си братя Олег и Ярополк и става Велик княз на Киевска Рус. Малко по-късно, за да получи съюзничеството на византийския император Василий II, приема християнската вяра и покръства цяла Киевска Рус.Църквата почита днес и паметта на мъчениците Кирик и Юлита. Св. Юлита произлизала от рода на предишните римски царе. Овдовяла на млади години, като имала само един тригодишен син Кирик. Тя живеела в Икония (област Ликаония) и цяла била предадена на Христовата вяра. Своя син тя кръстила веднага след рождението му, а като станал на три години, научила го на вяра и молитва, доколкото едно дете на такава възраст може да възприеме.Когато при Диоклетиан настанало гонение и в Ликаонската област, Юлита взела тригодишния си син и с двете си верни слугини избягала в Селевкия. Когато започнали и тук да преследват християните, тя отишла в Килийския град Тарс. Но и тук не могла да се скрие и скоро била изведена със сина си на съд. Управителят я попитал за нейното име, род и отечество. Тя се нарекла само християнка. Управителят тогава й отнел сина и заповядал да я бият с волски жили. Детето жално гледало майка си, плачело и искало да се изтръгне из ръцете, които го държали. Управителят се опитал да го погали, но Кирик с висок глас извикал: \"Аз съм християнин, пусни ме при мама!\". И взел с ръчичките си да драска управителя, като отвръщал лице от него.Озлобеният управител го блъснал от своето високо седалище. Кирик паднал надолу и удряйки главичката си по каменните стъпала, обагрил това място с кръвта си и предал Богу своята света и невинна душа. Виждайки как Кирик пострадал преди нея, св. Юлита се изпълнила с радост и поблагодарила на Бога, загдето нейният син се удостоил с мъченически венец. След много мъки и Юлита била посечена с меч. Това станало в 304 година.Телата на пострадалите за Христа майка и дете били хвърлени без погребение да бъдат изядени от зверове. Но две слугини нощно време ги взели и погребали. Едната от тях доживяла възцаряването на Константин Велики. Тя показала на вярващите мястото, където били погребани мъчениците и разказала за тяхното мъченичество. Мощите на светците били намерени нетленни. И до днес те са чудотворни. Част от тия мощи се намира в Охрид, в църквата \"Св. Богородица\".", "date": "2018.07.15", "title": "Владимир празнува имен ден, Влада също да почерпи"}
{"url": "https://offnews.bg/ikonomika/hampartcumian-shte-priemem-evroto-sled-deset-godini-684436.html", "text": "Между 7 и 10 години е реалистичен срок, в който България ще приеме еврото, коментира банкерът Левон Хампарцумян по бТВ.Той отбеляза, че последните няколко страни, приели единната валута, са направили това около 7 години след влизането си в ЕРМ-2 механизма. „Между 7 и 10 години е реалистичен срок да влезем в еврозоната”, коментира той, като изрази мнение, че вероятно ще бъдем приети в ЕРМ-2 след една година.Той беше категоричен, че повечето страхове от еврото са безпочвени. „Ние сме привързани към еврото от 20 години – към немската марка и после към еврото. Нищо не гръмна и имаме куп удобства. Подкрепата за банките, икономиката, по-малките разходи за търговците не ги усещаме преди да станем пълноправни членове”, допълни банкерът.Според него така или иначе инвестиционни стоки като жилищата в наши дни се котират в евро. А евентуално рязко вдигане на стоки от първа необходимост ще е краткотрайно: „Някои драматични спекулации биха довели до ефекти, които няма да са добри за търговците”. По думите му евентуално свиване на потреблението ще върне предлагането на по-нормални цени.Хампарцумян допълни, че до приемането на еврото така или иначе трябва да се направят реформи, които пряко ще повлияят на доходите, а промяна на цените, която не е спекулативна, в крайна сметка ще подобри доходите на тези, които са ангажирани в търговията и производството.Ще паднат ли лихвите по кредитите? Според банкера валутата не е сред основните фактори за цената на ресурса, но самият процес по подготовка на страната за еврозоната ще я стабилизира и ще намали опасността от скокове на лихвите.", "date": "2018.07.15", "title": "Хампарцумян: Ще приемем еврото след десет години"}
{"url": "https://offnews.bg/obshtestvo/slanchevo-no-i-s-malko-dazhd-684406.html", "text": "Днес ще е предимно слънчево. След обяд ще се развие купеста облачност, но само на отделни места в планинските и североизточните райони краткотрайно ще превали.Ще продължи да духа слаб до умерен северозападен вятър. Максималните температури ще са между 28 и 33 градуса, показва прогнозата на НИМХ на БАН.Над Черноморието ще е предимно слънчево. След обяд ще има временни увеличения на облачността, по-съществени в северните райони, където на отделни места краткотрайно ще превали и прегърми. Ще духа слаб северозападен вятър. Максимална температура на въздуха 27-30 градуса. Вълнението на морето ще е 1-2 бала. Температурата на морската вода е 25-26 градуса.В планините ще е предимно слънчево, след обяд с временни увеличения на облачността. Само на отделни места, главно в Западна Стара планина, краткотрайно ще превали. Ще духа умерен северозападен вятър. Максималната температура на височина 1200 метра ще е около 23 градуса, на 2000 метра - около 15 градуса.", "date": "2018.07.15", "title": "Слънчево, но и с малко дъжд"}
{"url": "https://offnews.bg/istoria/viasat-history-razkazva-istorii-ot-jerusalim-684320.html", "text": "Какви са доказаните исторически факти за най-известната религиозна фигура в света? Джейми се отправя към Йерусалим, за да проучи и да се опита да разкрие истинската история на Исус Христос в новия сезон на поредицата \"Забранена история\" по . Той влиза в архивите на Министерството на държавната сигурност на Източна германия, по-известно като Щази и разкрива повече информация за предметите на изкуството, откраднати от нацистите по време на Втората световна война. Защо голяма част от тях все още не са намерени в наши дни?Джейми дава отговор и на други наболели въпроси: Откъде идва идеята за Джеймс Бонд? Какво е написано в Кумранските ръкописи? Дали идеята за среща на затворени врати на най-могъщите хора в историята - масоните и Билдърбъргската група - трябва да ни тревожи?Епизодите можете да гледате всяка неделя от 22:50 ч.", "date": "2018.07.15", "title": "Viasat History разказва истории от Йерусалим"}
{"url": "https://offnews.bg/offtopic/vitc-na-denia-slava-na-ukrajna-684407.html", "text": "Путин инвестира милиарди долари в организацията на световното първенство по футбол, за да чуе целият свят думите:", "date": "2018.07.15", "title": "Виц на деня: Слава на Украйна"}
{"url": "https://offnews.bg/nashite-avtori/za-upotrebata-na-ishiasa-684408.html", "text": "С баджо се видяхме следобед и решихме да отпразнуваме.Нарязахме два домата и от приказка на приказка обърнахме по три-четиристотин грама.По едно време викам на баджо, защото взе да фъфли.Баджо отрече, стана и олюляващ се отправи в тоалетната. В този момент дойде и Тошко с един стек тендовагинити и се ухили.Добре си дошъл - му викам и му наливам един голям ишиас, направо от тубата.След Тошко дойде и Бойко. Той пък бил прекалил вчера с инсулти и още го боляло главата. Пи два тендовагинита и си тръгна, че жена му го викала да тупа килима. След малко се върна, щото не издържал и опъна и един ишиас.Премлясна доволно и пак си тръгна.Баджо пак отиде до тоалетната, а с Тошко коментирахме, че напоследък не носи много на ишиас. После дойде Пешо с още домати. Ишиаса взе да свършва затова отскочих до вкъщи да донеса и лумбагото. После не си спомням, но когато се събудих пяхме химна на Европа, а Тошко така омеша тендовагенитчетата с ишиаса, че почти се напика.После Тошко и баджо се скараха за Крим и решиха да се бият, но от ишиаса не можеха да стоят на краката си. Само се псуваха, докато на Тошко му прималя отново. На мен също ми стана лошо, но станах и с юнкерска походка си тръгнах. Може и някой да ме е подкрепял по пътя, но от толкова ишиас не си спомням.", "date": "2018.07.15", "title": "За употребата на ишиаса"}
{"url": "https://offnews.bg/bojni/bagata-debiutira-sas-zaguba-v-ufc-684409.html", "text": "Българската звезда в смесените бойни изкуства Благой Иванов-Багата записа загуба в дебюта си в най-престижната верига в ММА UFC. Той се изправи в октагона срещу големия фаворит и бивш шампион в тежка категория Жуниор дос Сантос, но отстъпи след единодушно съдийско решенеие на галавечер в Бойзи, Айдахо. Въпреки заканите за търсене на нокаут и от двамата бойци преди срещата, тя се проведе в пълните пет рунда. За българина това е едва втора загуба срещу 16 успеха, докато бразилецът записа 19-а победа в кариерата. Първият рунд беше сравнително спокоен. Размяната на удари не беше толкова честа, макар че имаше и някои зрелищни попадения. В края Багата нанесе мощно дясно кроше и отвори аркада на съперника си, което го разяри. През втория рунд по-добрите удари бяха от Дос Сантос, а при една комбинация нанесе и тежки поражения върху българина.Постепенно обаче умората започна да си личи при Багата, който инкасира и няколко тежки удара. В края на мача той получи медицинско прекъсване заради удар в окото. Българинът се вдигна на финален щурм, но времето, а и силите, не му стигнаха, за да нокаутира съперника. Все пак Багата остави добри впечатления с дебюта си и получи заслужени похвали от бразилеца след края на мача, който го отличи като корав боец с място при най-добрите.", "date": "2018.07.15", "title": "Багата дебютира със загуба в UFC"}
{"url": "https://offnews.bg/obshtestvo/baba-dora-koiato-razplaka-balgaria-padnah-na-kolene-pred-porozhanov-684411.html", "text": "Не мога нищо да направя повече. Борих се. На колене дори му паднах дори (на земеделския министър Румен Порожанов), но не става. Явно служат на Европейския съюз, не на нас - на държавата, на народа си.Това заяви пред бТВ баба Дора от село Шарково, чиято снимка с една от козичките ѝ обявени за унищожаване заради опасения от чума, се превърна в символ на умиращия земеделски стопанин в Странджа планина.„Министърът каза, че ме гледал по „Фейсбук” и заради мен дошъл тук. Аз го помолих да ми остави животните, да ми ги запази – не искам да ми плаща животните, искам си моето стадо. Човекът каза, че не могат да го оставят, защото попада в трикилометровата зона на убиване”, казва баба Дора.Жената сама отглежда 140 кози и овце, които днес ще бъдат евтаназирани. Заради възрастта си тя едва ли ще отглежда ново стадо.", "date": "2018.07.15", "title": "Баба Дора, която разплака България: Паднах на колене пред Порожанов, за да спася стадото. Не става"}
{"url": "https://offnews.bg/sviat/tramp-shte-se-kandidatira-za-vtori-mandat-kralitcata-mu-kazala-che-b-684410.html", "text": "Президентът на САЩ Доналд Тръмп заяви, че планира да се кандидатира за втори мандат на изборите през 2020 г., предаде Ройтерс, цитирайки негово интервю в британския в. „Мейл он сънди”.Той не смята, че има представител на Демократическата партия, който може да го победи на изборите.Нарушавайки британския протокол, Тръмп разкри също, че е обсъдил брекзит с британската кралица Елизабет II.Тръмп коментира и качествата на кралицата, с която се срещна в Уиндзорския замъкВ отговор на въпрос дали тя го е харесала, той заяви, че не би искал да говори от нейно име, но може да каже, че той е харесал нея.В отговор на уточняващ въпрос дали Ким е безжалостен диктатор, той заяви „Разбира се, че е безжалостен, но има и други като него”.Президентът на САЩ беше по-сдържан по отношение на предстоящата си среща с руския си колега Владимир Путин.„Точно в момента бих казал, че сме съперници, но за САЩ, а честно казано и за Великобритания и други места, да се разбираме добре с Русия, Китай и всички тези други места... Това е нещо добро, а не лошо. Това е нещо наистина хубаво”, подчерта той.", "date": "2018.07.15", "title": "Тръмп ще се кандидатира за втори мандат. Кралицата му казала, че Брекзит е голям проблем"}
{"url": "https://offnews.bg/obshtestvo/zatvariat-chast-ot-bul-pencho-slavejkov-do-16-septemvri-zaradi-metro-684357.html", "text": "До 16-ти септември ще бъде забранено влизането на пътни превозни средства по бул. „Пенчо Славейков“ при кръстовището с ул. „Свети Георги Софийски“, съобщи Столична община.Движението ще се извършва двупосочно чрез обход по ул. „Свети Георги Софийски“ между бул. „Пенчо Славейков“ и ул. „Константин Иречек“ и по съществуващата пътна връзка, както и по южната половина от пътното платно на ул. „Свети Георги Софийски“, в участък от около 50 м преди бул. „Пенчо Славейков“ и по южната половина от пътното платно на бул. „Прага“, в участък от около 20 м след бул. „Пенчо Славейков“.Движението ще се извършва двупосочно в по една пътна лента по северната половина от пътното платно по ул. „Свети Георги Софийски“ и по бул. „Прага“ в същия участък и по крайните две пътни ленти от източната страна на пътното платно на бул. „Пенчо Славейков“ между ул. „Разслатица“ и съществуващата временна пътна връзка. Причината за промените в движението е изграждането на подлез за третия лъч на метрото. ", "date": "2018.07.15", "title": "Затварят част от бул. Пенчо Славейков до 16 септември заради метро № 3"}
{"url": "https://offnews.bg/kultura/preporachvame-vi-restavrirani-kopia-na-tvorbite-na-bratia-liumier-684378.html", "text": "Днес от 12.00 часа в Дом на киното може да да се насладите на реставрирани копия на творбите на братята Огюст и Луи Люмиер.Работници излизат от фабрика, пресичайки пътя един на друг, докато се прибират по домовете си, и тъкмо преди портала да се затвори, някой се опитва да влезе вътре... Лодка акостира и разтоварва добре облечените си пътници… Работници бутат голяма тухлена стена, последният остатък от неясна структура, докато тя не рухне.Тези обикновени моменти, заснети на кино от братята Люмиер – изобретателите на киноапарата, стават все по-безценни с оглед на културната и технологична еволюция от последния век. При все, че събитията, уловени от Люмиер на целулоидната лента, са въплъщение на баналното ежедневие във времето, когато са заснети, историческата мяра ги показва като основите на най-популярната форма на изкуството в последните 120 години. Наследството на Люмиер не бе особено популярно до днес. А сега, с \"Люмиер!\", се вдъхва нов живот на най-старите движещи се образи в света.Тази компилация включва 98 кратки филмчета, заснети от братята, реставрирани за дигитална презентация и представени с любов от киноисториците Тиери Фремо и Бертран Таверние. Проницателният и забавен разказ на Фремо разкрива процеса, чрез който пионерите са достигнали до създаването на тези иконични изображения, и проследява забележителното им влияние. Братя Люмиер, заедно с Фремо и Таверние, ни пренасят във времена, когато гледането на кино е било чудо, имащо малко общо с компютърната графика или специалните ефекти. Тази вдъхновена селекция предлага дълго жадувано възраждане за душата на киноманите.", "date": "2018.07.15", "title": "Препоръчваме ви: Реставрирани копия на творбите на братя Люмиер"}
{"url": "https://offnews.bg/futbol/evropejski-grandove-pribirat-po-1-milion-ot-finala-na-mondial-2018-684415.html", "text": "Колосите на европейския и световен футбол Реал Мадрид, Барселона, Атлетико, Олимпик Марсилия и Пари Сен Жермен ще приберат по 1 милион евро компенсация за участието на футболистите си на финала на световното първенство.Припомняме, че през 2010 година Асоциацията на европейските клубове и ФИФА постигнаха споразумение, според което световната футболна централа трябва да обезщети отборите, чийто състезатели участват на мондиалите.За първенството в ЮАР през 2010 г. сумарният пакет на парите бе 34,2 милиона евро. Четири години по-късно на турнира в Бразилия размерът скочи до 60 милиона евро. На шампионата в Русия сумата нарасна трикратно до 179 милиона евро.Според разбивката еднодневно присъствие на даден играч на световното носи на клуба 7 305 евро. Ако той остане до края на турнира сумата набъбва до 336 000.В групата на двата финалиста пет клуба (Реал Мадрид, Атлетико Мадрид, Барселона, ПСЖ и Олимпик Марсилия) са с по трима представители, което им гарантира приход от 1 милион евро.Други три клуба (Монако, Челси и Интер) имат по двам играчи, осигуряващи им 672 000 евро. Иначе премията, която ФИФА е заделила за отбора шампиона е 32 милиона евро, докато загубилият ще се утеши с 24 милиона.", "date": "2018.07.15", "title": "Европейски грандове прибират по 1 милион от финала на Мондиал 2018"}
{"url": "https://offnews.bg/futbol/pustinia-na-gerena-predi-levski-vadutc-684412.html", "text": "Доста слаб интерес от страна на привържениците има за предстоящия за реванш от Лига Европа на Левски с Вадуц, пише пише \"Меридиан мач\". Мачът е във вторник от 18:45 часа.\"Сините\" могат да се похвалят, че са запълнили централните два блока в Сектор В, както и в А, но останалите места до момента са празни. Това показват продажбата на билети онлайн.Най-сериозно обаче е положението в Сектор Б. Феновете, които са си купили пропуски за леговището на агитката, се броят почти на пръстите на едната ръка, което не говори добре за настроението сред запалянковците.Ако останалите са били разглезени от титлите и успехите в миналото, то момчетата там са били невръстни деца, когато Левски доминираше у нас и стигна до групите на Шампионската лига.На много от феновете загубата в първата среща им дойде в повече, особено, след като болката от провалите в първенството, както и на финала със Славия все още не е отминала.", "date": "2018.07.15", "title": "Пустиня на Герена преди Левски - Вадуц"}
{"url": "https://offnews.bg/tenis/nadal-izigrah-strahoten-mach-niamashe-kakvo-poveche-da-napravia-684403.html", "text": "Световният номер 1 в мъжкия тенис Рафаел Надал сподели, че е горд от представянето си след загубения полуфинал на турнира от Големия шлем \"Уимбълдън\" от сърбина Новак Джокович с 6:4, 3:6, 7:6(9), 3:6, 10:8.Двамата изиграха невероятен двубой, показаха изключителна класа и страхотен тенис, но сърбинът успя да направи пробив в последния 18-и гейм на петия сет и да спечели мача. Двубоят беше прекратен тази нощ при резултат 2:1 сета за Джокович и се доигра днес.\"Няма от какво да се оплача. Изиграх страхотен мач, нямаше какво повече да направя. Дадох най-доброто от себе си. Мисля, че съм свършил чудесна работа. Трудно е да се връщам на корта след дълго лечение на контузии и да имам такива резултати, затова се гордея със себе си.Мога да кажа, че той заслужи победата, защото наистина беше така. Смятам, че заслужено спечели. И двамата заслужавахме да победим. В този вид мачове между двама страхотни играчи, в които и двамата играят толкова добре, всичко може да се случи.Това е. Днес победата беше за него. Аз играх страхотно, спечелих страхотни мачове, особено на четвъртфиналите срещу Дел Потро. Това е. Нищо друго не може да се направи. Сега ми предстои почивка, но съм горд от нещата, които постигам\", каза Надал.", "date": "2018.07.15", "title": "Надал: Изиграх страхотен мач, нямаше какво повече да направя"}
{"url": "https://offnews.bg/futbol/legenda-na-anglia-iska-sautgejt-da-bade-uvolnen-684404.html", "text": "Английската Гари Линекер, който в последно време се изявява като анализатор и коментатор, призова Гарет Саутгейт да бъде уволнен от поста селекционер на \"трите лъва\".\"Саутгейт - вън\", написа бившият нападател на официалния си профил в социалната мрежа Туитър веднага след като завърши срещата за бронзовите медали на световното първенство. Белгийците спечелиха с 2:0 и оставиха британците отново без медал.Малко по-късно Линекер остави ново съобщение, в което похвали отбора. Доста хора при това положение започнаха да тълкуват дали Линекер не иронизира други, които пък постоянно са недоволни.\"Англия се представи добре. Това беше едно вълнуващо пътуване. Нашият национален отбор го очаква горещо бъдеще\", беше втората публикация на Линекер.", "date": "2018.07.15", "title": "Легенда на Англия иска Саутгейт да бъде уволнен"}
{"url": "https://offnews.bg/analizi-i-komentari/babh-taka-ne-se-pravi-684420.html", "text": "Действията на Българската агенция по безопасност на храните (БАБХ) ще влезнат в учебниците по комуникации, а сигурно и по политика, с огромно заглавие: „Така не се прави!“ Успяха да объркат всичко, което имаше за объркване. Че даже откриха нови територии за объркване. Които никой не знаеше, че има. Таланти, признавам им го.Ето само някои от грешките:В резултат на тези комуникационни липси, се случват следните неща:И всичко това само защото ръководството на БАБХ не намира за нужно да комуникира с хората. Даже и действията на администрацията да са оправдани и задължителни, никой не разбира за това. Какво трябваше да се направи:Политиците са в огромно задължение към хората. Защото не проумяват, че сме 2018 година. И трябва да се управлява по нов начин. А ръководството на БАБХ направи прекалено много грешки. Прекалено много пъти реагира ужасяващо неадекватно, пренебрежително, неморално, неуважително. Спомням си случай с лъвчета, случай с птици, втори случай с птици, сигурно има още. Когато някой политик се вземе прекалено на сериозно и забрави, че е слуга на хората, време е да си ходи. Да, шефът на БАБХ трябва да си отиде.За пореден път ще кажа. Днес комуникациите са изключително важни. Колкото и добри мерки да се предприемат, ако няма адекватна комуникация, всичко може да се обърне на катастрофа.", "date": "2018.07.15", "title": "БАБХ, така не се прави!"}
{"url": "https://offnews.bg/obshtestvo/mladost-se-vdiga-na-nov-protest-zaradi-poredno-bezumno-zastroiavane-684413.html", "text": "Утре вечер столичният квартал \"Младост\" се вдига на нов голям протест срещу поредното безумно застрояване в района.Багери вече рушат градинката с катерушки, която е срещу блок 325. Красивото паркче, на което има и оградено място специално заградено за разхождане на кучета, бе дарено на общината от веригата магазини Лидл и е съвсем нов.На терена ще се появи и втора сграда.Разрешителното за строеж на блока в парка срещу Лидл е издадено на 9 февруари тази година и е влязло в сила от 30 май.Категорията на строеж е трета и разрешението е издадено от главния архитект на София Здравко Здравков, уточни временният кмет на Младост.Поредният строеж в парк в столичния квартал е станал възможен след заменка, извършена по време на мандата на районния кмет от ГЕРБ Цвета Авджиева.", "date": "2018.07.15", "title": "Младост се вдига на нов протест заради поредно безумно застрояване"}
{"url": "https://offnews.bg/112/katastrofa-otne-zhivota-na-shofior-kraj-kresna-684416.html", "text": "Тежък пътен инцидент е станал днес към 11 часа на разклона на Кресна за село Стара Кресна, съобщи МВР.Според първоначалната информация при удар между лек автомобил и цистерна е загинал шофьорът на колата. На място са екипи на пътна полиция, които извеждат катастрофиралите моторни превозни средства в безопасна за движението зона.Въведена е временна организация на движението по пътя от разклона на Кресна към с. Стара Кресна. То се извършва двупосочно в една лента.", "date": "2018.07.15", "title": "Катастрофа отне живота на шофьор край Кресна"}
{"url": "https://offnews.bg/futbol/tcska-organizira-patuvane-za-revansha-s-riga-684414.html", "text": "От ЦСКА организират екскурзия за привържениците на отбора за реванша от Лига Европа срещу Рига. Двубоят е в четвъртък (19 юли) от 19:30 часа българско време.Ето какво написаха в официалния сайт на \"червените\":\"\".", "date": "2018.07.15", "title": "ЦСКА организира пътуване за реванша с Рига"}
