{"url": "https://offnews.bg/obshtestvo/kuchetata-spasiteli-na-bchk-poluchiha-novi-remarketa-717372.html", "text": "Планинската спасителна служба към БЧК представи новите си придобивки – две ремаркета за транспортиране на кучета спасители по време на обучения и спасителни акции.Модерните специализирани ремаркета бяха закупени със средства от дарителската кампания на Райфайзенбанк „Избери, за да помогнеш“. Благодарение на тях кучетата ще пристигат на спасителни акции отпочинали, в добра кондиция и готови да дадат най-доброто от себе си, за да спасят човешки живот.Топлоизолираните ремаркета могат да служат и за подслон при по-продължителни операции и обучения.През последните три години дарителската кампания „Избери, за да помогнеш“ осигури още 18 GPS приемника, четири кислородни бутилки и два дефибрилатора за нуждите на Планинската спасителна служба. През тази година нови 23 здравни, социални, културни и екологични каузи набират дарения през платформата izberi.rbb.bg и могат да бъдат подкрепени от всички съпричастни хора.", "date": "2019.12.11", "title": "Кучетата спасители на БЧК получиха нови ремаркета"}
{"url": "https://offnews.bg/obshtestvo/savetnik-ot-ataka-sofia-da-reshi-problema-s-kolite-ot-drugi-gradove-717371.html", "text": "София трябва да реши проблема с автомобилите, които на са регистрирани в столицата и не плащат данъци тук, но допринасят за мръсния въздух и разрушаването на инфраструктурата в града. Това заяви общинският съветник от Атака Борислав Иванов, който е част от групата \"Патриоти за София, на заседанието на финансовата комисия днес. Ще предприема инициатива в тази посока, допълни той. Със седем гласа \"за\" и шест \"против\" - на БСП и Демократична България увеличението на данъците за старите коли и при сделки с имоти, което предложи кметът Йорданка Фандъкова, бе прието от комисията. В София има регистрирани 19 000 мотора, 6400 мотопеди, 97 триколки, 350 яхти, 345 кораби и 27 моторни шейни, данъците за тях няма да се вдигат, показа справка на зам.-кмета по финанси и транспорт Дончо Барбалов. От товарни превозни средства в момента се събират около 5 млн. приходи, каза още той и уточни, че данъците при тях се формират по закон не както при другите автомобили.  По думите му влекачите имат забрана да влизат в центъра на столицата, плащат такса за това, както и различни други такси, които няма пречка да бъдат обсъдени в СОС.   ", "date": "2019.12.11", "title": "Съветник от Атака: София да реши проблема с колите от други градове"}
{"url": "https://offnews.bg/zdrave/niama-opasnost-ot-zatvariane-na-drugi-otdelenia-v-pediatriata-717362.html", "text": "Няма опасност от затваряне на други отделения в столичната детска болница. Това заяви доц. Димитър Калайков, заместник-директор на лечебното заведение пред БНР.Той беше помолен за коментар по повод твърдения на работещи в болницата, че съществува опасност да бъде преустановена работата на някои отделения, както беше спрян приемът в интензивното отделение. \"От затварянето на интензивното отделение до днес не сме се срещали с министъра на здравеопазването\", посочи още лекарят.Все още болницата търси анестезиолог, който да работи в интензивното отделение, но той трябва да бъде обучен за работа с деца, подчерта доц. Калайков и обясни, че не всеки такъв специалист може да поеме работата в интензивното отделение. По думите му в детската болница, такава каквато съществува в момента, анестезиологът не е натоварен непрекъснато, защото болницата не е многопрофилна, което пък води до спад в квалификацията му.В лечебното заведение има достатъчно лекари, но липсва необходимият брой медицински сестри, каза още доц. Калайков. Това обаче не означава, че ще се преустанови дейността ни, добави той.Възнагражденията на работещите в детската болница се повишиха, а и от 1 януари следващата година се очаква ново увеличение, тъй като се очаква да се повишат цените на някои клинични пътеки в областта на педиатрията, каза още той.", "date": "2019.12.11", "title": "Няма опасност от затваряне на други отделения в Педиатрията"}
{"url": "https://offnews.bg/futbol/ludogoretc-i-ferentcvarosh-niama-s-kakvo-da-se-iznenadat-717374.html", "text": "Защитникът на Лудогорец Георги Терзиев смята, че разградчани и Ференцварош няма с какво да се изненадат един друг.Утре двата отбора ще премерят сили в среща от Група Н на Лига Европа. Двубоят на \"Арена Разград\" ще започне в 22:00 часа.\"Ще се опитаме да излезем и да спечелим мача и крайната ни цел е да постигнем единствено победа. Доста мачове вече с тях изиграхме, познаваме ги, анализирали сме ги подробно.В днешно време няма как да се изненадаме, едва ли нещо по-различно ще извадят като начин на игра, както и за нас се отнася същото, ако се сравняваме с предишните мачове\", каза Терзиев.Разградчани имат 7 точки, а на една след тях е Ференцварош. Така че дори равенството устройва Лудогорец, за да продължи в следващата фаза на турнира, където мястото си е осигурил вече победителят в групата Еспаньол.", "date": "2019.12.11", "title": "Лудогорец и Ференцварош няма с какво да се изненадат"}
{"url": "https://offnews.bg/ikonomika/prekratiavat-3-kontcesii-za-dobiv-na-podzemni-bogatstva-717370.html", "text": "Прекратяват се три концесионни договора за добив на подземни богатства, съобщи правителствената пресслужба след днешното заседание на Министерския съвет.Концесионният договор за добив на строителни материали - андезитобазалти, от находище „Бозалъка“ ще бъде прекратен едностранно от държавата поради неизпълнение на основни договорни задължения от страна на концесионера. Концесионерът на находището - хасковското дружество „Финтекс“ ООД, не е превел необходимите концесионни плащания, не е предоставил банкова гаранция, обезпечаваща изпълнението на паричните задължения и задълженията, свързани с опазване на околната среда. Не са представени и годишни работни проекти, както и отчети за добитите количества строителни материали. Находище „Бозалъка“ се намира на територията на община Момчилград, област Кърджали. През май 2008 г. за него е сключен концесионен договор с 25-годишен срок с „Финтекс“ ООД.Концесионният договор за добив на неметални полезни изкопаеми - флуоритова суровина, от находище „Лукина падина“ ще бъде прекратен по взаимно съгласие на страните, след като правителството одобри искането на концесионера. Находище „Лукина падина“ се намира на територията на община Чипровци, област Монтана. През юли 2005 г. за него е сключен концесионен договор с „Н и Н Трейдинг“ ООД, гр. Карара, Италия. С допълнително споразумение от февруари 2011 г. правата и задълженията по концесията са прехвърлени изцяло на „България флуорит“ ЕООД, гр. София. В искането си за прекратяване на договора концесионерът посочва, че не извършва производствена дейност от 28 януари 2016 г.Също по взаимно съгласие и като се одобрява искането на концесионера ще бъде прекратен концесионният договор за добив на строителни материали - пясъци и чакъли, от находище „Картал тепе“. Находището се намира на територията на община Лесичово, област Пазарджик. Концесионният договор за него е сключен през септември 2003 г. с пазарджишкото дружество „Врис“ ЕООД. В искането си за прекратяване на договора дружеството посочва, че не осъществява добивна дейност от находището поради липса на технологична възможност за изземване на подземното богатство.„Родопи Еко Проджектс“ ЕООД е новият концесионер на находищата „Мързян“, „Шумачевски дол-Андроу“ и „Гюдюрска“„Родопи Еко Проджектс“ ЕООД, Златоград, е новият концесионер на участък „Мързян-север“ на находище „Мързян“, съобщиха още от правителствения пресцентър. Дружеството е също така новият концесионер на находище „Шумачевски дол-Андроу“, както и на участък „Южна Петровица“ на находище „Гюдюрска“. И в трите находища се добиват оловно-цинкови руди. Участък „Мързян-север“ на находище „Мързян“, както и находището „Шумачевски дол-Андроу“, се намират на територията на община Златоград, област Смолян. Концесиите за тях са предоставени през 2004 г. за срок от по 35 години на „Горубсо-Златоград“ АД. Участък „Южна Петровица“ на находище „Гюдюрска“ също е разположено на територията на община Златоград. Концесията за него е предоставена през 2004 година за 12 години на „Горубсо-Златоград“ АД, а през 2014 г. срокът на предоставената концесия е продължен с още 15 години.С днешните решения на МС правата и задълженията по трите концесии се прехвърлят изцяло на „Родопи Еко Проджектс” ЕООД. Условията по концесионните договори остават без промяна. С по 15 години се удължават концесионните договори за находищата „Долни Дъбник“ и „Горни Дъбник“, реши още кабинетът на днешното си заседание. Така бе прие исканата промяна от концесионера - „Проучване и добив на нефт и газ“ АД. От дружеството мотивират искането си с наличието на оставащи запаси в находищата, които биха останали неиззети.Концесионните договори за двете находища са сключени през 2003 г. за срок от по 17 години. ", "date": "2019.12.11", "title": "Прекратяват 3 концесии за добив на подземни богатства"}
{"url": "https://offnews.bg/zimni/18-balgari-v-8-vida-sport-shte-ni-predstaviat-na-zimnite-olimpijski-ig-717376.html", "text": "Общото събрание на Българския олимпийски комитет утвърди състава на олимпийската ни делегация за участие на третите зимни младежки олимпийски игри в Лозана, Швейцария от 9 до 22 януари 2020 година, съобщават в сайта на БОК.На игрите България ще бъде представена от 18 млади състезатели, с 6 повече от предишното издание Лилехамер 2016, в 8 вида спорт.Валентина Димитрова, Лора Христова, Лора Радковска, Васил Зашев, Красимир Атанасов и Деян Разложки - биатлон Юлия Златкова и Константин Стоилов - ски алпийски дисциплиниАлександър Огнянов - ски бяганеТеодора Илиева (сноубордкрос), Влади Камбуров (сноубордкрос) и Даниел Пикет (халфпайп) - сноубордИвелина Байчева - фигурно пързалянеЛюбомир Калчев - шорттрекМилен Миланов (едноместна и двуместна шейна), Недялко Иванов (двуместна шейна) - шейниМария Руневска (3х3) и Нино Томов (3х3) - хокей на лед", "date": "2019.12.11", "title": "18 българи в 8 вида спорт ще ни представят на зимните Олимпийски игри за младежи"}
{"url": "https://offnews.bg/zdrave-i-krasota/izial-si-parche-pitca-sega-tichaj-717377.html", "text": "Британски учени смятат, че производителите на храни трябва да посочват на етикета какво физическо натоварване е необходимо за изгарянето на калориите, които съдържа дадения продукт, съобщава Би Би Си.Ако човек види, че са му нужни 4 часа бързо ходене, за да изгори калориите от парче пица, а след изядено блокче шоколад са му необходими 20 минути бягане, ще се отнася по-внимателно към избора си на храна, казват специалистите по хранене и диететика на Острова.Наличието на подобно предупреждение на опаковката ще застави хората да ограничат нездравословната храна, убедени са авторите на идеята. Тяхната цел е хората да си изработят навик за консумация на здравословна храна и по този начин да предотвратят затлъстяването.Учените от университета Лъфбъроу анализирали 14 изследвания, преди да достигнат до заключението, че подобна маркировка може да бъде ефективна за снижаване на ежедневното потребление с 200 калории. За нормалното функциониране на мъжкия организъм се изискват 2500 калории дневно, а за женския 2000 калории.Излишните калории водят до затлъстяване, тъй като се отлагат под формата на мазнини. Натрупването на мазнини е факт дори при леко преяждане пред деня.Според изводите на изследването, публикувано в медицинското издание Journal of Epidemiology and Community Health, въвеждането на тази нова система за обозначаване на ефекта от храните може да доведе до снижаване на затлъстяването сред населението на Великобритания.По думите на ръководителя на изследователския екип Аманда Дейли много хора ще бъдат силно изненадани колко физически упражнения са им нужни, за да изгорят калориите, които се съдържат в някои вредни храни. \"Ако си купите шоколадов мъфин, трябва да знаете, че той съдържа 500 калории. Това са около 50 минути бягане\", казва тя.\"Определено не е въпрос на диета. Хората трябва да разберат, че поглъщайки различни продукти, те се сдобиват с излишна енергия и тогава могат да се замислят искат ли да изгубят два часа, за да изгорят калориите от парчето шоколадова торта? Струва ли си изобщо да го консумират?\", казва Аманда Дейли.Кралското общество по публично здравеопазване във Великобритания иска подобна маркировка да бъде въведена възможно най-скоро. Експертите смятат, че потребителите биха одобрили подобна стъпка.\"Дори малки промени могат да повлияят осезателно на потреблението на калории и намаляването на теглото като краен резултат\", се казва в изявление на организацията.Диетолозите се надяват, че поне една от хранителните компании ще постави подобна маркировка на опаковките на стоките си, за да бъде проследен ефектът върху потребителите.Инициативата обаче има и критици. Том Куин, представител на организацията Beat, която се занимава с хранителните нарушения, смята, че подобна маркировка може да има негативно влияние върху хората, които страдат от хранителни разстройства като анорексията, дори и на тези, които са предразположени към подобни разстройства.\"Знаем, че много хора с хранителни разстройства се подлагат на прекомерни физически натоварвания, затова подобни инструкции колко трябва да спортуваме, за да изгорим поетите калории, може да влошат състоянието им\", казваТом Куин.Обществените дискусии в страната продължават. Над 2/3 от населението на Великобритания страда от затлъстяване или наднормено тегло.", "date": "2019.12.11", "title": "Изял си парче пица? Сега тичай!"}
{"url": "https://offnews.bg/obshtestvo/denitca-sacheva-zakonat-za-sotcialnite-uslugi-ne-predvizhda-i-ne-tret-717368.html", "text": "Законът за социалните услуги не предвижда и не третира отнемане на деца от семейството. Това заявиха категорично социалният министър Деница Сачева и шефката на депутатите от ГЕРБ Даниела Дариткова в Народното събрание, цитирани от Дарик.Министър Сачева проведе среща с парламентарната група на ГЕРБ, на която бяха обсъдени тревогите на хората във връзка с приемането на закона. Сачева обясни, че за да не бъдат грешно интерпретирани текстове, предстоят разговори с всички парламентарно представени партии, с националното сдружение на общините, изпратена е молба за среща и до Светия синод. Ще има и срещи с протестиращите, неправителствени организации, организации на хора с увреждания, уточни тя.„Виждаме, че се преекспонират някои от заложените промени и се интерпретират неточно. Заявяваме ясната позиция и искаме да успокоим обществото, че категорично в този закон не се предвижда отнемане на деца от семействата. Законът има съвсем друг предмет на действие и всяка друга злоупотреба с текстовете с него не е в интерес на обществото“, подчерта Даниела Дариткова.„Подчертаваме, че законът не третира отнемане на деца от семействата и няма за цел да прави това. Напротив, с него се въвеждат стандарти за качество, въвеждат се възможности да има по-голяма инвестиция в социалните работници – в тяхното обучение, квалификация и тяхната отговорност професионална“, успокои и социалният министър Сачева.Тя уточни, че в момента съществуват над 1350 социални услуги, като от тях едва 15% се извършват от неправителствени организации, а останалите 85% - от общините.„Става дума за различна форма на грижа за хора с увреждания, възрастни хора, бездомни хора, за деца, които имат нужда от подкрепа, от информиране, застъпничество, грижа за хора, които са болни“, обясни Сачева.Министърът добави, че управляващите няма да останат безучастни и не могат да проявяват високомерие към страховете на хората. Затова и се предвиждат серия от разговори със заинтересованите страни.„Ще започнем разговори с парламентарно представените партии, с Националното сдружение на общините, изпратили сме молба за среща и до Светия Синод, за да чуем и становището на българската православна църква, ще има срещи и с НПО-та, организации на хора с увреждания, както и с орагнизациите на протестиращите.От началото на следващата година ще бъдат проведени регионални дискусии в 6 области в държавата, така че да се съберат максимално много гледни точки“, успокои новият социален министър.На въпрос кой подклажда страховете на хората, Сачева посочи, че не са инициирали проверки. „Ако има съзнателна злоупотреба със страховете на хората, ще сезираме прокуратурата и органите“, закани се тя.По думите ѝ част от притесненията на хората идват и от наши съграждани в чужбина , които имат трудности с чужди служби.„Имаме много български граждани, които имат деца без да са в законен брак с граждани от други държави членки на ЕС, те не са направили необходимите постъпки децата им да са български граждани, и имат затруднения, нямат нужната правна защита. Това са страхове, които също ще се опитаме да идентифицираме и съответно да намерим отговор. Но този тип казуси не са обект на Закона за социалните услуги и не са част от основната дейност на социалното министерство. Отчитаме, че сред хората, които протестират, има и такива със своите реални страхове и затова с рационалните техни притеснения ще се опитаме да се преборим. Но с онези, които използват антиевропейска риторика или съзнателно се опитват да разрушат социалната система, със сигурност ще предприемем мерки и ще сезираме институциите“, отсече Сачева.Наскоро 56 граждански организации се обявиха срещу отлагането на Закона за социалните услуги с отворено писмо, адресирано до премиера Бойко Борисов, председателя на парламента Цвета Караянчева, новия социален министър Деница Сачева, работодателските и синдикални организации в Националния съвет за тристранно сътрудничество (НСТС).", "date": "2019.12.11", "title": "Деница Сачева: Законът за социалните услуги не предвижда и не третира отнемане на деца от семейството"}
{"url": "https://offnews.bg/istoria/srednovekovna-slava-obsadata-na-konstantinopol-717383.html", "text": "Обсадата на Константинопол, която завършва с разгром за силите на Халифата, е едно от най-значимите сражения от сревновековната история на България. Тя е във фокуса на втория епизод на новата анимационно-документална поредица „Средновековна слава“ на „Българска история“ и ЗАД „Армеец“. Подвигът е голям и печели на Тервел прозвището „Спасителят на Европа“.Историята можеше да бъде много по-различна, ако през през 674 г. войските на Арабския халифат, не бяха достигнали за пръв път до столицата на Византия – Константинопол. След четиригодишна борба, Константин IV Погонат успява да се справи с надвисналата заплаха. Четиридесет години по-късно, арабският владетел – халифът Сюлейман ибн Абд ал Малѝк решава да победи там, където дедите му се провалят и да завладее най-великия град в тогавашния свят. Носело се поверие, че „новият Рим“ ще бъде превзет от халиф с името на древен пророк, в случая на Соломóн.Арабите избират момента за действие правилно – Византия се намира в постоянна династическа криза близо две десетилетия. Василевсите се сменят един след друг в кървава игра на дворцови преврати. В тази надпревара за трона дейно участие взема и българския владетел Тервел, който ловко манипулира имперските велмóжи, подкрепяйки различни фракции и извличайки максимална полза за своята държава.През 716 г., в Сирия се събира огромна армия начело с братът на халифа – Маслáма ибн Абд ал Малѝк, за която Михаил Сирийски пише: “Маслáма събра 200 000 войници и 5 000 кораба, които напълни с войници и провизии. Събра 12 000 работници, 6 000 камили и 6 000 магарета, които да носят храната на камилите и пътните провизии на работниците. На камилите натовари оръжията и обсадната техника. Накара хората си да приготвят храна за много години напред и постави начело им като генерал Омáр, син на Хубейра. Сюлейман се закле така: „Няма да спра да се сражавам срещу Константинопол докато не разоря Арабия или не завладея града.“ Макар арабската армия да не надвишава 120 000 души като реална численост, тя остава най-голямата стъпвала на Балканите от векове.Арабите зимуват в Мала Азия през 716 г., и се договарят със стратега на Амóрион – Лъв Сириец, който привидно им обещава помощта си. През пролетта на 717 г., Лъв успява да надхитри арабите, използвайки техен отряд за да влезе в Константинопол и да се обяви за император, след което веднага се заема да укрепява града. Разгневеният Маслáма веднага повежда силите си към византийската столица, за да накаже Лъв за предателството му. Основната част на арабската армия навлиза в Тракия през месец юли. Един авангарден корпус, начело с Ухайда, е изпратен на север, вероятно по течението на Тунджа, за да подсигури тила на армията. Арабите нахлуват в българските земи, провокирайки Тервел да изпрати своята редовна армия в размер около 12 000 души и да ги пресрещне.Българите разбиват арабският контингент, след което навлизат в Тракия в началото на август. Те успяват да изненадат Маслáма и личният му отряд от 4 000 елитни бойци и ги разгромяват. Маслáма се спасява на косъм и бяга при основните си сили, които блокират Константинопол по суша. Междувременно, Тервел и Лъв III започват преговори и между България и Византия е оформен съюз за справяне с арабската заплаха. Какъв е техният план –гледайте във видеото.Документалната поредица „Средновековна слава\" е третият образователен проект на ЗАД „Армеец“ и сдружение „Българска история“. Неговата мисия е да помогне за популяризирането на родната история и да послужи като полезен инструмент за учителите, които искат да оцветят часовете си по история. „Средновековна слава“ разказва за десет от най-славните битки в средновековната история на България. Всеки епизод може да гледате премиерно по Bulgaria ON AIR – всяка неделя, от 16,30 часа, в предаването „Операция История“ с Росен Петров.", "date": "2019.12.11", "title": "Средновековна слава: Обсадата на Константинопол"}
{"url": "https://offnews.bg/politika/danail-kirilov-niama-da-se-obiasniavam-pred-chitatelite-vi-717379.html", "text": "Няма да се обяснявам пред читателите ви. Това каза правосъдният министър Данаил Кирилов в кулоарите на парламента към журналисти от Mediapool, ClubZ и OFFNews, които се опитвахме да го накараме да обясни несъответствията между становището на Венецианската комиия и правителствения проект за законови промени, с който се създава поста прокурор, който ще разследва главния прокурор.Преди да откаже многократно да отговоря пред трите медии Кирилов направи това пред камерите на \"Нова тв\", Канал 3, \"Пик\" и държавните БНТ и БТА. Кирилов не отговори на въпрос дали си избира медиите, пред които да говори.\"Г-н Кирилов, може ли да ви зададем няколко въпроса за становището на Венецианската комисия?- Аз пред вас няма да се обяснявам.- Не пред нас, пред читателите ни.- Няма да се обяснявам пред вашите читатели.“Причината за въпросите, които имахме е, че според проекта \"независимият прокурор\" ще бъде назначаван от Прокурорската колегия на Висшия съдебен съвет (ВСС), която е председателствана с право на глас от главния прокурор. Така в нея няма как да се случи нещо против волята на главния прокурор, на каквото мнение е и Венецианската комисия. В чл.126, ал 2 от Конституцията гласи, че \"главният прокурор осъществява надзор за законност и методическо ръководство върху дейността на всички прокурори”.Попитан как ще се гарантира независимостта на този нов прокурор, Кирилов отговори: \"Няма да споря по това с вас\". При ново настояване отговори: \"Ми казал съм я. Казал съм я и пред Министерския съвет, написал съм го и съм го подписал. Какво повече?! И с кой от вашия легендарен кръг да вляза в героичен дебат.”След пореден въпрос за член 126 от Конституцията министърът този път отговори с: “Не говорете внушения”, а малко след това добави: \"Каквото съм казал, съм го написал. Аз не подкрепям вашето разбиране за тази норма. Прочетете какво пише Венецианската комисия. Внимателно го прочетете. Извадете становището, ще ви кажа какво да прочете - nemo judex”.Така стигаме до извода, че Кирилов, преди да избяга от въпросите и парламента говореше за принципа Nemo judex in causa sua (от латински) - \"Никой не е съдия в собственото си дело\".Ето какво пише в становището на Венецианската комисия по въпроса, в което Кирилов вижда одобрение на проекта си:“56. Член 127 от Конституцията изброява правомощията на прокуратурата: ръководи разследванията, повдига обвинения срещу извършители на престъпления, поддържа обвинения в съдилища и др. Член 126, параграф 2 от Конституцията гласи, че главният прокурор „упражнява надзор по отношение на законността“ от работата на всички прокурори. Може да се направи изводът, че прокурорите имат монопол върху всички наказателни разследвания и че всички прокурори трябва да бъдат подчинени на главния прокурор, който наблюдава законността на техните действия. Ако Конституцията се тълкува по този начин, фигурата на \"независим\" прокурор става невъзможна без някои изменения в Конституцията.57. Въпреки това е възможен и по-гъвкав подход към тълкуването на „прокурорския монопол“. На първо място, НПК предвижда съдебен контрол за законосъобразност на някои действия на прокуратурата, което на пръв поглед не нарушава „монопола“ и не повдига никакъв конституционен въпрос. Второ и по-важното е, че Конституцията трябва да се тълкува в светлината на общоприети принципи, един от тях е nemo judex in causa sua, никой не може да бъде съдия по неговия собствен случай. Трудно е да си представим, че българският конституционен ред по някакъв начин не отговаря на този принцип, дори и да не е формулиран в Конституцията.”Категоричен съм, че не противоречи на Конституцията, е казал пред БТА Кирилов. Той продължава да твърди пред държавната агенция, че са спазени трите изисквания на Венецианската комисия за този прокурор, който ще бъде завеждащият отдел \"Инспекторат\" към ВКП. Той ще има собствен мандат (седем години), ще се избира от друг орган (прокурорската колегия на ВСС) и неговите актове няма да подлежат на контрол от главния прокурор.На въпрос как актовете на този независим прокурор няма да подлежат на контрол, след като в чл. 126. ал. 2 от Конституцията е записано, че \"Главният прокурор осъществява надзор за законност и методическо ръководство върху дейността на всички прокурори\", министър Кирилов отговори, че \"очевидно, под израза (...всички прокурори) се има предвид всички, без случаите, които се отнасят до самия него\".", "date": "2019.12.11", "title": "Данаил Кирилов: Няма да се обяснявам пред читателите ви"}
{"url": "https://offnews.bg/temida/maria-shishkova-napusna-posta-zam-glaven-prokuror-717369.html", "text": "Един от заместниците на Сотир Цацаров - Мария Шишкова, подаде оставка като заместник главен прокурор, съобщи \"Лекс\". В молбата си тя моли да бъде освободена от 6 януари 2020 г., а прокурорската колегия единодушно е приела оставката ѝ.Шишкова остава редови обвинител във Върховната касационна прокуратура.Мария Шишкова е заместник главен прокурор от 20 октомври 2014 г. Тя беше назначена на този пост по предложение на главния прокурор Сотир Цацаров. Преди това Шишкова беше съдия – най-напред в районния съд в Пловдив, а от 2000 г. до 2014 г. в окръжния съд в града.Останалите заместник главни прокурори са Ася Петрова, която ръководи Върховната административна прокуратура, Борислав Сарафов, който е и директор на Националната следствена служба, както и Иван Гешев, който бе избран за главен прокурор.Без дискусия Прокурорската колегия прие и оставката на прокурора и бивш зам.-министър на правосъдието Андрей Янкулов. Янкулов подаде оставка на 27 ноември като обяви решението си чрез профила си във „Фейсбук“. Тогава той написа, че напуска със смесени чувства на тъга и облекчение.\"В продължение на немалко години в Софийска районна и Софийска градска прокуратура имах шанса да работя заедно с хора, от които научих много и с които би се гордяла всяка една европейска прокуратура. За съжаление на всички ни обаче не те дават облика на институцията\", написа той и допълни, че пътят, по който е водена прокуратурата, не чувства като негов.", "date": "2019.12.11", "title": "Мария Шишкова напусна поста зам. главен прокурор"}
{"url": "https://offnews.bg/nashite-avtori/niama-takava-klasatcia-niama-takiva-medii-niama-takava-statia-717375.html", "text": "Ако сте гледали някога гениалния филм на Милош Форман \"Амадеус\", сигурно си спомняте, че Моцарт отиде на крака при император Йозеф II (Йозеф Две, както би казал чичо Митко Пенев) с цел да получи поръчка за опера.\"Имам гениална идея за опера, ваше величество! Действието се развива в един бардак!\" - каза Моцарт, а всички придворни възмутено започнаха да дюдюкат.Тогава Моцарт ги погледна и изрече гениалната фраза - \"Добре де, защо всички се държим сякаш серем мрамор?\"Тази груба реплика, която според Питър Шафър и Милош Форман Моцарт е произнесъл пред императора, става причина да бъде написана операта \"Отвличане от сарая\" (да не се бърка със сараите, където скоро се очаква господин Доган да произнесе поредната си лингвистична енигма, че има такава традиция по Коледа).Мислех си за това завчера, когато се прибрах от Виена (където завърши турнето на група ЕКС, от която имам честта да съм част), пуснах си телевизора и хванах участието на бившия министър на културата и настоящ шеф на комисията по култура в парламента - господин Вежди Рашидов.И се замислих много, когато чух фразата \"Вие какво искате - дайте едни пари и ние ще правим каквото си искаме. Ми, разбира се, че една медия си има работодател.\"Тук господин Рашидов, колкото и да не ми се иска да го призная, е напълно прав.Всяка медия си има работодател.БТВ си има собственик, а се очаква нов.Нова си има собственик - той е относително нов.Канал 3 си има собственик.7/8 тв си има собственик.Някои от тия собственици ги знаем, други ги подозираме, трети си ги фантазираме, но е факт, че който е собственик, той е и работодател.Оттук нататък се предполага, че който е работодател, може да спуска своята медийна политика и да я свежда за изпълнение от определената медия.Обаче, като се замисля, уравнението не излиза.Защото, който и да е собственик на една медия, какъвто и крупен работодател да е, колкото и високи заплати да плаща, то той не би трябвало да се меси в неща като новини, публицистика, да спуска директиви и да налага определени медийни затъмнения, ако иска да има качествена медия, която да се гледа от хората и те да ѝ вярват.Например - имаме протест. Протестът засяга някои интереси на собственика.Собственикът налага да не се отразява протестът.Да, ама хората, които не са кьорави, виждат това и виждат, че телевизията не отразява действителността.Оттам следва спад в доверието, после в рейтинга, в шера, оттам в рекламните приходи...Абе, както казваше Моцарт, понеже никой вече не ака мрамор, то тия неща са ясни и видими.Друго обаче ме притесни повече.Думите на господин Рашидов биха били почти на място, ако биха били изречени по повод на частните медии у нас.Частници са, да правят каквото си искат.Тук обаче не говорим за частна, а за държавна медия, която се нарича БНТ.И която, поправете ме, ако не бъркам, се заплаща изцяло и напълно от нас, българските данъкоплатци.Е, пита се в задачата - #КОЙ е собственикът на БНТ.Правителството, което ще вдигне парите?Или ние, незначителните данъкоплатци, които в крайна сметка ще финансираме това решение на правителството?Когато говорим за медии и се сещаме, че мнозина знакови журналисти в последно време рязко загубиха присъствието си на екрана, няма как да не се сетим и за въпроса, който водещата на БНТ зададе на бившия министър на културата. За онова 111 място по свобода на словото.\"Няма такава класация. Дава се грешна информация, защото работят срещу нещо, което не им харесва\" - това бе отговорът на ексминистъра.Ами да.Няма такава класация.Няма и толкова сбъркана държава с толкова сбъркана демокрация като KLETA MAJKA BALGARIQ.Вижте какво се получава на практика.Аз съм политик. Явявам се на избори.Избират ме и ставам премиер.След това аз започвам да разпределям къде и какво да се случва.А как трябва да е в действителност?Аз съм политик. Явявам се на избори.Избират ме и ставам премиер.След това аз служа на обществения интерес!Ето това не е наред у нас!Ето това е сбъркано!Този, когото сме избрали за нещо, рязко започва да \"раздава порциона\", но само при \"правилно поведение\".За БНТ - може, но само ако БНТ, как беше...не си въобрази, че може \"да прави каквото си поиска\" (по Рашидов)За общините - може, но само ако всички кметове, дори тези, които не са от \"нашата\" партия, ни пристанат.За културата - може, но само ако е за относително наши хора.За всичко останало - може да може, но може и да не може.Зависи.То това да не ви е баница, та така да я раздаваме...Знаете ли какво си мисля.Знаете ли защо нямаме читав закон за меценатството?Почти съм сигурен, че нямаме такъв, защото законотворците ни следват модела \"който плаща, поръчва музиката\".Да де, ама някои неща не се правят по поръчка.А други - те не бива да се правят по поръчка.Иначе Моцарт нямаше да е написал \"Отвличане от сарая\".И понеже напоследък забелязвам една доста тревожна тенденция - все повече думи в подкрепа на директивата да се финансират разни неща, само ако се върви в определена посока (наскоро Тома Биков беше казал нещо подобно по повод финансирането на българското кино), мога спокойно да цитирам отново Шафър и Форман - дайте да спрем да се държим така сякаш...онова с мрамора и ходенето на тоалетна по голяма нужда.Уви, ние имаме нужда не от нови недъгави законодателни промени, а от нов Моцарт, който да тегли една майна на императора и да напише не онова, което властта иска, а онова, което е нужно на хората.Но Моцарт не се избира от парламента с 3 или 5-годишен мандат.Няма такъв Моцарт.Няма такава класация.Няма такива медии....няма и такава статия...", "date": "2019.12.11", "title": "Няма такава класация, няма такива медии, няма такава статия"}
{"url": "https://offnews.bg/politika/bez-iznenada-sotir-tcatcarov-e-noviat-shef-na-kpkonpi-717343.html", "text": "Главният прокурор Сотир Цацаров бе избран за председател на Комисията за противодействие на корупцията и отнемане на незаконно придобито имущество (КПКОНПИ) от парламента. 165 народни представители гласуваха “за”, само 30 “против”, 3 се въздържаха. възд. Освен управляващите партии - ГЕРБ и “Обединени патриоти” за Цацаров бяха и ДПС и “Воля”. Кандидатурата на Цацаров разцепи БСП- 27 от тях бяха “за” 30 - “против” и трима се въздържаха.Интересно е, че единственият друг кандидат за поста беше Симеон Найденов от “Воля”. Ще депозирам оставката си като главен прокурор днес след обяд - бъда ли освободен, няма пречка Иван Гешев да встъпи в длъжност, каза новоизбраният председател на КПКОНПИ в кулоарите на парламента. \"В момента, в който е налице указ на президента, с който съм освободен, няма каквато и да е пречка г-н Гешев да встъпи\", каза още Цацаров. Той обясни процедурата - \"веднага след като я депозирам, на следващия ден има заседание на ВСС. Днес всъщност следобед би следвало да председателствам за последен път прокурорската колегия. Решението на ВСС има качество на предложение до президента\".Мандатът на Цацаров, като главен прокурор, официално изтича на 10 януари 2020 г. По време на дебатите, които продължиха около час и 50 минути традиционно се разгледаха всякакви теми, като Истанбулската конвенция, ниските пенсии, партийната субсидия, чистотата в тоалетните и други нямащи нищо общо с темата. Единствените критики по време на дебатите срещу кандидатурата на Цацаров и процедурата по избор дойдоха от Крум Зарков от БСП. Корупцията остава в челото на проблемите, които българите посочват като най-значими, каза той. Той заяви, че БСП няма да подкрепят двете кандидатури на Сотир Цацаров и на Симеон Найденов, което не се случи по време гласуването.\"Познавам г-н Цацаров от 2002 г. от службата ми в Пловдивския регион. Г-н Цацаров е един брилянтен юрист, голям интелект и ерудит\", каза Симеон Симеонов от ДПС. Славчо Атанасов (\"Обединени патриоти\") препоръча на Цацаров да обърне внимание на \"едрите риби\" в Пловдив. \"Орелът не лови мухи\", каза Атанасов. По време на дебата беше намесено и името на председателят на Висшия съдебен съвет Лозан Панов, който е отявлен критик на работата на Цацаров, като главен прокурор. Според Георги Марков (ГЕРБ), никакви големи инвеститори няма да дойдат в България, защото членовете на ВСС са се \"разделили по грозен начин и са се самозабравили\". Според него инвеститорите се интересували не от становища на Венецианската комисия, а от това как работи съдебната система. Марков не пропусна да похвали и любимият си политик Виктор Орбан. \"Председателят на ВКС се опитва да политизира и да създаде друго впечатление за съда. Някои хора са хванати в мрежа на НПО-та\", заяви Павел Шопов от \"Атака\". \"Няма съдия номер 1 в България. Не трябва да се противопоставят съд и прокуратура\", смята Шопов.Веселин Марешки смени темата. \"За мръсния въздух, аз един час седях на светофарите. И сега ще накажем тези, които са бедни и горят каквото има. Ние дори и да го глобим, няма какво да му вземем. Но няма да накажем тези, които организират движението, а в задръстванията се замърсява въздухът\", прехвърли темата Веселин Марешки.По време на дебатите Цацаров получи похвали от почти всички парламентарни групи, дори от БСП. Емил Димитров (\"Обединени патриоти\") обяви, че Цацаров е \"всичко това, което другите не са\", Вежди Рашидов от ГЕРБ пък – че като главен прокурор бил надпартиен и вдигнал \"много високо летвата на българската прокуратура\". Корнелия Нинова, която на думи също беше против избора на главния прокурор също го похвали. \"Г-н Цацаров сподели при изслушването, че ще се опита да я събуди. Вярваме, че ще положи всички усилия, професионални, на които е способен. Г-н Цацаров, тази комисия не е заспала, тя е мъртво родена. Тя е такава, защото няма разследващи функции и противодействие на корупцията е само заглавие. Същността на нейната работата е, че няма борба с корупцията. БСП предлага председателят да се избира от президента, но ние предлагаме и други функции, а не само формално подаване на декларации за публичност на имущество.Марешки я репликира, че президента Румен Радев може да е кандидат на БСП, но следващите избори може да се яви от ГЕРБ. За кандидата на \"Воля\" никой нищо не каза.Предишният шеф на КПКОНПИ Пламен Георгиев подаде оставка като шеф на антикорупционната комисия в последния ден на юли и още същия ден оставката му бе одобрена от Народното събрание. Той обясни напускането на поста със скандала с терасата на апартамента му в София, върху която, според Столична община, има построени незаконни постройки. Проверка на НАП показала, че всичко около доходите и придобиването на имота на Георгиев е чисто, обяви тогава той.Господин Цацаров е кандидатура на управляващото мнозинство, припомни Зарков. Според него това означава връзка между властта и органът, който ще проверява управляващите. Процедурата по избор е илюзорна и е с предизвестен край, предрече още Зарков.Предишният шеф на КПКОНПИ Пламен Георгиев подаде оставка като шеф на антикорупционната комисия в последния ден на юли. До остаквата му се стига след \"Апартаментгейт\" и скандала с терасата на апартамента му в София, върху която имаше построени незаконни постройки. Освен това терасата му не беше декларирана от него, но беше ипотекирана. Проверка на НАП показа, че всичко около доходите и придобиването на имота на Георгиев било чисто. Георгиев беше изпратен за консул във Валенсия, като преди това трябваше да събори барбекюто и другите постройки от терасата. ", "date": "2019.12.11", "title": "Без изненада Сотир Цацаров е новият шеф на КПКОНПИ"}
{"url": "https://offnews.bg/zdrave/mislite-che-imate-grip-eto-koi-simptomi-go-potvarzhdavat-717366.html", "text": "Треска и потене. Треската и обилното потене са резултат от повишената температура вследствие грипния вирус. Специалистите съветват да се спазва постелен режим, ако температурата е над 38 градуса.Когато високата температура е съпроводена с бели петна по сливиците, вероятно се развива остър фарингит, който е силно заразен и изисква антибиотично лечение. В този случай намесата на специалист е задължителна.Главоболие. В много случаи грипът протича със силно главоболие – това е резултат от възпалението на лигавиците на носната кухина и синусите. Възпалението увеличава налягането около очите и в други зони на лицето, което води до засилване на главоболието. Съветът на лекарите е, ако главоболието предизвиква остра непоносимост към шум и светлина, да останем вкъщи.Диария и гадене. Диарията не е сред най-типичните прояви на грипа, но може да симптом на грипа. Обезводняването предизвиква обща отпадналост, при която се препоръчват почивка и прием на течности.Мускулни болки. Мускулните и ставните болки се появяват най-често след боледуване от грип и интензитетът им зависи от сложността на протичане на инфекцията. Специалистите напомнят да не се подценява сериозността на този симптом. Съветът им е да се приемат повече течности, тъй като оводняването може да предотврати мускулните спазми и болките.Кашлица. За разлика от обикновените простудни инфекции, грипът, освен влажна, може да предизвика и суха кашлица.Болка в синуситеБолката в горната част на челото, в скулите, в горната част на зъбите, може да е сигнал за развитие на синузит. Тя е следствие от възпалението на синусите, предизвикано от грипните вируси.Повишено налягане в ушите. Често то е страничен ефект на грипа, когато тъканите на синусите отичат и блокират средната част на вътрешното ухо, предотвратявайки отлива на секрета. Натрупването на секрет предизвиква болезнено налягане и може да доведе до снижаване на слуха.", "date": "2019.12.11", "title": "Мислите, че имате грип? Ето кои симптоми го потвърждават"}
{"url": "https://offnews.bg/sviat/spisanie-tajm-obiavi%c2%a0greta-tunberg-za-lichnost-na-godinata-717381.html", "text": "Списание \"Тайм\" обяви младата шведска екоактивистка Грета Тунберг за \"Личност на 2019 година\".Под името на Тунберг на корицата е сложен слоганът \"Силата на младостта\".16-годишната шведка се превърна в източник на вдъхновение в световната борба срещу глобалното затопляне, привличайки милиони души в подкрепа на тази кауза. Тя беше сред номинираните за Нобелова награда за мир, но не я получи, отбелязва АФП.", "date": "2019.12.11", "title": "Списание Тайм обяви Грета Тунберг за личност на годината"}
{"url": "https://offnews.bg/futbol/konte-sled-otpadaneto-niamam-nikakvi-oplakvania-ot-igrachite-717344.html", "text": "Треньорът на Интер Антонио Конте не скри разочарованието след загубата на \"нерадзурите\" с 1:2 от Барселона. След поражението снощи тимът от Милано не се класира за 1/8-финалите на Шампионска лига.При победа над каталунците и при равенство на Борусия Дортмунд срещу Славия Прага (2:1) отборът на Интер можеше да се класира за директните елиминации. Това обаче така и не се случи\"Имахме шансове да спечелим този мач, но за наше съжаление не успяхме да го сторим. Не бяхме достатъчни ефективни в предни позиции, което леко ме разочарова.Нямам никакви оплаквания от моите играчи, тъй като те дадоха всичко от себе си и изиграха един наистина добър мач.Просто ни липсваше гола, това е. Успяхме да изравним резултата и вместо да дръпнем след това, ние допуснахме втори гол.Това просто ни \"уби\", истината е такава. Като цяло мисля, че Интер заслужаваше повече през тази кампания от Шампионската лига.Феновете ни подкрепяха от самото начало до самия край и трябваше да стигнем до победата дори самo заради тях, просто са прекрасни\", каза Конте.", "date": "2019.12.11", "title": "Конте след отпадането: Нямам никакви оплаквания от играчите"}
{"url": "https://offnews.bg/politika/radev-chak-v-zaleza-si-borisov-se-seti-za-razsledvaneto-na-glavnia-pr-717385.html", "text": "„Въпросът за ефективното разследване на главния прокурор се постави още преди повече от десетилетие, но чак в залеза на своето управление премиерът Борисов даде предложение в тази посока – и то в типичния си стил: за 20 минути“. Така президентът Румен Радев коментира пред bTV провежданата от правителството правосъдна реформа. Според него проблемът е много по-дълбок и няма да се реши с предложения законопроект.„Неслучайно Венецианската комисия издаде препоръки за дълбоки институционални промени, нови правила и най-вече еволюция на политическата култура“, отбеляза президентът и добави, че очевидно това е непосилна задача за един презрял етап на управление.\"Ще се възползвам от правото си на чл. 154 от Конституцията, където пише че президентът има инициативата да внася предложения да промени само в един закон и това е Конституцията\", обяви Радев.\"Борисов полага неистови усилия да ни спаси от Борисов\"Най-важният рейтинг на едно правителство не трябва да идва отвън. Най-важният рейтинг за едно правителство е благополучието и благосъстоянието на гражданите, коментира държавният глава Румен Радев.Той е на мнение, че България не може да се осланя за своето икономическо развитие единствено на външни оценки и класации.Когато премиерът с охота и възторг чете листчетата на кредитните агенции, неговите подчинени трябва да му кажат, че на сайтовете на Министерството на финансите и на Националният статистически институт има история. България е имала и по-висок кредитен рейтинг – „ВВВ+“ от 2006 до 2008 г., а през 2019 г. едва успява да възстанови кредитния си рейтинг от 2013 г., отбеляза Радев.„Премиерът Борисов сочи като голямо постижение борбата с дълга. Има резултати, ние снижаваме държавния дълг. През 2009 г. обаче, когато Борисов поема управлението, държавният дълг е по-малък от 10 милиарда лева, 13% от БВП. През 2016 г. дългът нараства три пъти в неговото управление и достига 28 милиарда лева. Днес излиза, че Борисов полага неистови усилия да ни спаси от Борисов, от провала в предишните му мандати, където този дълг е нараснал три пъти“, посочи държавният глава.\"Не искам България да катастрофира от самодоволство\"В отговор на въпрос за обвиненията на управляващите, че е „черноглед“ по отношение на икономическите резултати на правителството, Румен Радев заяви, че е реалист:„Не искам България да отива надолу, не искам България да катастрофира от самодоволство. България трябва да върви напред и нагоре. Говоря амбициозно и така трябва да разсъждава всеки българин\"„Ние сме изостанали толкова много от другите източноевропейски държави, с които имахме равен старт, че трябва да направим много повече. И аз искам да направим повече. Но ако не кажем къде са проблемите, със самодоволство няма да ги решим“, коментира президентът.\"Българите ще заживеят достойно, когато възпитат политиците си да живеят само от заплата\"Държавният глава отново заяви, че българите ще заживеят достойно, когато възпитат политиците си да живеят само от заплата. По думите му има няколко инструмента, с които може да се постигне това - непримиримостта на гражданите, които да изискват институциите да работят в тяхна полза, а не в полза на партии и бизнес кръгове; свободата на медиите, разследващите журналисти, които да разобличават прегрешили политици; и най-важният инструмент - силни и независими съд, прокуратура и КПКОНПИ.Тези промени са комплексни, без тях няма как да ползваме този силен инструмент да се въведе ред в държавата, да има законност, справедливост, свободна среда за бизнеса, каза президентът.„Очаквам гражданското общество да осъзнае своята сила и не да моли, а да настоява, да търси отговорност за спазването на закона, за зачитането на морала“, подчерта държавният глава и допълни, че разбира гражданите, които коленичиха пред президентската институция по време на протестите срещу избора на нов главен прокурор.Разбирам какво искаха да ми кажат, но не приемам такъв акт, няма нужда и никога не съм го търсил, допълни той.\"Правителството погази открития и честен конкурс за изтребителите\"По отношение на начина, по който се осъществява модернизацията на Въоръжените сили, държавният глава посочи, че ако кабинетът беше закупил „Грипен'“ по начина, по който закупи Ф-16, пак щеше да е противник на такава сделка:„Това, което залагах като ръководител на тази група за Военновъздушните сили, е прозрачен, конкурентен и открит процес, процедура, която да избере най-доброто съотношение между качество и цена. За мен типът самолет няма значение, но българското правителството погази открития и честен конкурс, който да ни даде най-добрите условия“, заяви държавният глава по отношение на процедурата по закупуване на нов военен изтребител за нуждите на Българската армия.Президентът припомни и позицията си от срещата на върха на НАТО в Лондон - договори за покупка на отбранителни системи да бъдат съпроводени със споразумения за индустриално сътрудничество и трансфер на технологии. Предложих и на президента Тръмп, когато купуваме от САЩ, да има много стабилна подкрепа от страна на американското правителство за индустриално сътрудничество и трансфер на технологии, за да няма тази икономическа бездна между отделните държави, каза още Радев.", "date": "2019.12.11", "title": "Радев: Чак в залеза си Борисов се сети за разследването на главния прокурор "}
{"url": "https://offnews.bg/dom/zashto-bebefonat-e-naj-dobar-priatel-na-majkite-717357.html", "text": "В грижата за най-малките майките често имат нужда от допълнителна помощ. Бебефонът е именно онази доза спокойствие, която всеки родител би оценил по достойнство. Няма две мнения по въпроса, че той е незаменима вещ от ежедневието на младите семейства. Цените на бебефоните варират в зависимост от екстрите, с които разполага конкретния модел. Това е една оправдана инвестиция, която ще се отплаща в продължение на месеци, ако не и на цели години.Без съмнение, най-популярен на пазара в момента е . Екранът му е колкото този на обикновен смартфон и с негова помощ родителят може да вижда съвсем ясно какво прави детето във всеки един момент. Независимо дали е в кошарката и спи или играе, мама може да се отдалечи от него без притеснения в определен радиус.По-новите модели предоставят възможност камерата на бебефона да се монтира на стена. Това е възможност, от която не всяка майка би се възползвала, защото е по-удобно устройството да не е фиксирано. Така може да се мести заедно с родителя в зависимост от неговите занимания в дома. докато бебенцата спят, майките обикновено използват това време, за да въдворят ред в дома.Производителите на бебефони отдавна са наясно, че колкото повече функции изпълнява той, толкова по-харесван е от потребителите. Повечето модели предлагат опции за измерване на температурата в стаята, приспивни мелодии, контрол върху звука и тн.Последната новост е бебефон, който посредством блутут може да се свързва със смартфона и да предава картина директно върху екрана на телефона. Разбираемо е, че цените на тези устройства са по-високи, но и удобството, което предлагат е по-голямо.За родителите този разход е повече от основателен, защото биват многократно улеснени. Спокойствието, което носи постоянната възможност за наблюдение на бебето, е безценно. Това важи с пълна сила за хората, които стават родители за първи път и все още са притеснени и несигурни в себе си.Несъмнено бебефоните от  са най-добрият приятел на всяка мама.", "date": "2019.12.11", "title": "Защо бебефонът е най-добър приятел на майките"}
{"url": "https://offnews.bg/avto/saveti-ot-eksperti-turbo-dvigatelia-iziskva-po-spetcifichni-grizhi-717356.html", "text": "Може би повечето шофьори не са наясно с това, но колите с  изискат по-специални грижи, без значение дали говорим за бензинови или дизелови.Събрахме някои много полезни съвети от експерти, които ще ви помогнат да предпазите вашето турбо от бързо амортизиране.Първият, много важен съвет, е свързан с потеглянето на автомобила. Тъй като вашето турбо има нужда от добро смазване, следва да оставите возилото да поработи около минутка на празен ход. Това ще спомогне за затопляне на двигателя и по този начин маслото ще облее компонентите по-добре. По този начин рискът от протриване на турбиновия вал и другите места се минимализира. Всичко това важи с още по-голяма сила за зимните месеци, когато температурите са ниски.Маслата и филтрите са следващата точка, която трябва да засегнем. В никакъв случай не залагайте на ниското качество, защото това ще се отрази пагубно на автомобила. Според специалистите, синтетичните масла са по-добри, защото имат по-висока устойчивост и свойствата им остават непокътнати за по-дълго време.Филтрите също трябва да бъдат качествени, защото именно те предпазват от различни замърсявания, които могат да нанесат големи щети.Прецизната поддръжка на автомобила също е от голямо значение.Обслужването следва да бъде навременно и дори малко преди крайния срок, тъй като понякога индивидуалните условия в определени райони могат да се окажат неблагоприятни. Този съвет е изключително важен що се отнася до смяната на маслото и масления филтър, например.Също така, особено при дълъг път, е много важно да оставяте вашето турбо да си поеме дъх, преди да изключите двигателя на колата.Когато скоростта е била висока, следва да изчакате около 2-3 минути, преди за завъртите ключа, защото в противен случай остатъчното масло в турбото ще се овъгли заради все още високата температура.Тази особеност се среща най-вече при бензиновите турбо двигатели, които работят при значително повишени температури, в сравнение с дизеловите.Вижте всичко необходимо за вашия автомобил на ", "date": "2019.12.11", "title": "Съвети от експерти: Турбо двигателя изисква по-специфични грижи"}
{"url": "https://offnews.bg/futbol/v-barsa-se-chuvstvat-dlazhni-da-specheliat-shampionskata-liga-717347.html", "text": "Треньорът на Барселона Ернесто Валверде e пределно мотивиран да спечели трофея от Шампионската лига през този сезон.Снощи каталунците победиха Интер с 2:1 насред \"Джузепе Меаца\". Карлес Перес даде аванс на Барса в 23-та минута, а в 44-та Ромелу Лукаку изравни. Така се стигна до 87-та минута, когато резервата Ансу Фати стана най-младият голмайстор в Шампионската лига и изхвърли Интер от Шампионската лига.Валверде сподели след успеха, че каталунците се чувстват длъжни да триумфират в турнира на богатите.\"Играхме за победа. Някои от играчите участваха за първи път на такова ниво и показаха, че са конкурентни за този турнир.Ансу Фати е роден голмайстор. Той имаше болки преди мача, но желанието ми бе да му дам малко игрово време. Много се радваме, че наш играч стана най-младият голмайстор в Шампионската лига.\"\"Чувстваме, че сме длъжни да спечелим този турнир. Излизаме във всеки мач за победата и демонстрирахме това и в Милано”, коментира Валверде.", "date": "2019.12.11", "title": "В Барса се чувстват длъжни да спечелят Шампионската лига"}
{"url": "https://offnews.bg/stil/stilni-i-moderni-damski-botushi-s-kakvi-novi-modeli-shte-ni-iznena-717355.html", "text": " са неизменна част от всеки дамски гардероб и няма жена, която да остане безразлична към тези толкова секси и стилни модели зимни обувки, които са винаги на разположение, когато трябва да излезем навън през студените месеци.Ботушите играят важна роля в изграждането на модерната визия, те допълват и разкрасяват вашия външен вид, освен това ви защитават успешно от влагата и студа. Тази година вероятно ще останете очаровани от новите дизайнерски решения, които съчетават в едно практичност, комфорт и красота.Новите колекции представят разнообразни стилове, така че можете да избирате според вашите лични предпочитания и поводи.Една от най-интересните тенденции си остават ботушите с прозрачен ток, които вече плениха сърцата на милиони дами по цял свят. Те са артистични, женствени и атрактивни – точно това, от което се нуждае една съвременна жена. В същото време са здрави и стабилни, за да се чувствате удобно дори и ако ви се налага да вървите по-дълго време.Красивите дантелени текстури и тази година не останаха по-назад, така че отново ще можете да се насладите на невероятната им женственост. Те са изящни и очарователни, страхотен начин да подчертаете романтичната си натура и да добавите нежен сексапил към всеки тоалет.Дамските ботуши с бродерия са също сред топ предложенията на дизайнерите. Може да изберете едноцветен модел или да поглезите сетивата си с разкошни цветни съчетания. Ефектът им е неотразим. Цветните модели ще изглеждат страхотно в съчетание с едноцветни тоалети и допълнени от аксесоари в тон.Металните текстури и през тази година ще властват в света на дамските ботуши. Те им придават особено актуален вид и могат идеално да се съчетават с тоалети в различни цветове.Металните отблясъци отдавна вече са признати като едно от най-стилните решения не само за зимните, но и за всички останали . Затова, ако искате да изглеждате актуално и през тази есен и зима, не пропускайте да се снабдите поне с един чифт.", "date": "2019.12.11", "title": "Стилни и модерни дамски ботуши – с какви нови модели ще ни изненадат дизайнерите през новия сезон"}
{"url": "https://offnews.bg/bojni/andi-ruis-zapochnal-kasno-podgotovkata-za-revansha-s-dzhoshua-zaradi-n-717346.html", "text": "Вече бившият световен шампион в тежката категория на професионалния бокс Анди Руис младши призна, че след победата си над Антъни Джошуа през лятото е празнувал няколко месеца.Тогава мексиканецът шокира всички в препълнената зала \"Медисън Скуеър Гардън\" в Ню Йорк и взе поясите на WBA (супер), WBO, IBF и IBO.Сега Руис разкри, че е започнал тренировъчния си лагер много късно и не успя да влезе в подходящата форма за реванша в Саудитска Арабия, който бе този уикенд. Припомняме, че Джошуа си върна титлите, след като спечели с единодушно съдийско решение\"Мисля, че трябваше да тренирам много по-добре. Знам, че качих излишни килограми. Не можех да направя комбинациите, които исках. В живота няма оправдания.Трябва да се тренира по-усилено. Научих урока си от този момент. Имал съм много възходи и падения, а това е падание. Ще започна отначало и ще направя всичко възможно да стана шампион отново.Трябва да работя по-усилено. Благодаря на всички, че ме подкрепиха. Знам, че ги провалих, но им обещавам, че ще се справим по-добре и ще побеждаваме. Можем да постигнем още история. Това е началото. Ще стана по-добър\", каза Руис.", "date": "2019.12.11", "title": "Анди Руис започнал късно подготовката за реванша с Джошуа заради няколко месеца купони"}
{"url": "https://offnews.bg/politika/kabinetat-razpredeli-10-tcifrena-suma-naj-mnogo-sa-za-patishta-717352.html", "text": "Правителството одобри разходи за близо 3 млрд. в края на годината, показват сметките след днешното заседание на Министерския съвет. Най-много пари се отпускат за пътища.  Ето и разчетите:Преразпределят се близо 110 млн. лв. от резерва за изпълнение на проекти от приоритетните оси \"Устойчиво и интегрирано градско развитие\" и \"Регионална социална инфраструктура\" на Оперативна програма \"Региони в растеж\" 2014-2020 г. От тях 25 млн. лв. ще бъдат насочени за проекти за подобряване на енергийната ефективност на административни и жилищни сгради в 28-те по-малки града. 20 млн. лв. ще отидат за закупуването на медицински хеликоптер, както и за изграждане на инфраструктура за неговото използване. Малко над 57 млн. лв. ще се дадат за рехабилитация на участъци от републиканската пътна мрежа, като част от парите в размер на 2 млн. лв. ще отидат за внедряване на интелигентни системи. Над 6 млн. лв. ще се дадат за съвременно спортно оборудване в средните училища.Към бюджета на Министерство на финансите 500 хил. лева ще отидат за нововъзникнали задължения за левови компенсации на граждани, отговарящи на нормативно установените изисквания като притежатели на многогодишни жилищно-спестовни влогове.Около 33 млн. лева се предоставят за повишаване на сигурността на услугите на НАП. Перото е разписано в съобщението като Близо 3 млн. ще отидат по бюджета на Министерство на правосъдието, като ще се намалят утвърдените разходи по \"Политика в областта на правосъдието\" и по бюджетна програма \"Правна рамка за функционирането на съдебната система\" с около 3 млн. лева, както и утвърдените разходи по бюджетна програма \"Администрация\" със 190 хил. лева. Със същия размер средства се увеличават утвърдените разходи по \"Политика в областта на изпълнение на наказанията\" по бюджетна програма \"Затвори - изолация за правонарушителите\".Министерство на регионалното развитие и благоустройството ще се покрие недостигът на средства в размер около 3 млн. лева, като средствата ще отидат за поддръжка, модернизация и изграждане на техническата инфраструктура, свързана с подобряване на транспортната достъпност и интегрираното управление на водните ресурси и геозащита.Вътрешнокомпенсирани промени има и в бюджета на Министерството на труда и социалната политика, Министерството на околната среда и водите, Министерството на транспорта, информационните технологии и съобщенията.За сферата на образованието правителството одобри около 9 млн. лева. Средствата са за обезщетения за пенсиониращите се учители и се осигуряват от бюджета на Министерството на образованието и науката. Правителството отпуска финансиране за ремонт на пътя до Костинброд - по проект ЗНИ - \"Кока-Кола Хеленик Ботълинг Къмпани България\" АД - \"Разширение на производствен център на Кока-Кола в Костинброд, 2020\". Парите, чийто размер не е посочен, се отпускат се от бюджета на Министерството на икономиката. Министерският съвет одобри директни плащания за необлагодетелствани райони в размер до 83,8 млн. лв. публични средства, като са предвидени и директни плащания по линия на Европейския фонд за гарантиране на земеделието в размер до 750 млн. лева. Около 2 млн. лева кабинета ще възстанови на бенефициенти (публична или частна институция, отговорна за иницииране или иницииране и изпълнение на проекти) по оперативните програми за програмен период 2007-2013 г. по влезли в сила съдебни решения за отменени финансови корекции. Средствата са разпределени по бюджета на Министерството на икономиката, Министерството на околната среда и водите и Министерството на регионалното развитие и благоустройството. Близо 3 млн. лева се отпускат за медицинска апаратура за ВМА, като разходите са по бюджета на Министерство на отбраната. Средствата ще се използват за закупуване на медицинска апаратура свързана с дооборудване на операционни зали за извършване на чернодробни трансплантации и проследяване на пациенти в клиниката по реанимация на Военномедицинска академия.Над милиард за пътищаПо решение на правителството с близо 824 млн. лева се увеличава размерът на ангажиментите за разходи, които могат да бъдат поети от Министерството на регионалното развитие и благоустройството през 2019 г., като тези пари са предвидени за сключване на договори за текущ ремонт и поддържане на републиканската пътна мрежа.Около 350 млн. лева се увеличава максималният размер на новите задължения за разходи, които могат да бъдат натрупани от министерството през тази година. Промяната е нужна поради извършено авансово плащане за изграждането на магистрала \"Хемус\" през септември 2019 г. на \"Автомагистрали\" ЕАД. Средствата ще бъдат поети от Министерството на регионалното развитие и благоустройството. До 49 млн. лева се отпускат по бюджета за Националното тол управление. За издръжката на Националното тол управление са предвидени около 46 млн. лева, като от тях близо 11 млн. лева са за възстановяване на разходи по договора за проектиране, изграждане и въвеждане на електронната система за събиране на пътни такси на база време и на база изминато разстояние. Останалите средства са предвидени за оборудване на работни помещения на НТУ, разходи за поддържане на автомобилите на тол контрола, на терминалите за самотаксуване, режийни разходи и т. н. Отпускат се по бюджета на Министерството на регионалното развитие и благоустройството. Капиталовите разходи са близо 3 млн. лева, като част от тях ще отидат за софтуерна разработка за вторична интеграция между Агенция \"Митници\", МВР и НТУ. Отпускат се близо 280 млн. лв. за разплащане на строителни работи на републиканските пътища. От тях около 27 млн. са за пътния участък от АМ \"Хемус\" от Ябланица и Боаза, както и за модернизация на АМ \"Европа\" в отсечката от Драгоман до Сливница. Останалите пари около 250 млн. ще се дадат за ремонти на участъци от републиканската пътна мрежа.  През миналата година правителството предостави 1,3 млрд. лв. за строителството на 134 км в отсечката от Боаза до връзката с пътя Русе - Велико Търново.Правителството се ангажира да задели 1,38 млрд. лв. за довършването на АМ \"Хемус\" по бюджета на Министерството на регионалното развитие и благоустройството. Одобрени са допълнителни разходи по бюджета на МВР за 2019 г. Близо 34 млн. се отпускат за плащания за персонала.Правителството възложи на Авиоотряд 28 да сключи договор за доставка на нов летателен апарат, който да замени един от двата държавни самолета. Размерът на сумата, която бюджетът може да отпусне, не се посочва.", "date": "2019.12.11", "title": "Кабинетът разпредели 10-цифрена сума, най-много са за пътища"}
{"url": "https://offnews.bg/obshtestvo/vlastta-smenia-falkona-717354.html", "text": "Правителството ще пенсионира държавния Фалкон, реши днес Министерският съвет.Кабинетът възложи на Авиоотряд 28 да сключи договор за нов летателен апарат, който да замени един от двата държавни самолета. Със същото решение се възлага и изграждане на хангар за съхранение и техническо обслужване.Решението идва след серия аварийни ситуации с Фалкона, последната от които бе през ноември. Изборът да се замени с нов идва, от една страна, от съображения за сигурност, а от друга - заради нарастващите разходи. Ремонтите на често авариращия самолет го правят по-скъп за поддръжка отколкото замяната с нов.Фалконът изпълнява полети със специално предназначение - освен за официални и държавни посещения се ползва и за спешни медицински ситуации.Самолетът е на служба в Авиоотряд 28 от 2004 г. Произведен е през 2001 г. Извършил е 3733 полета и има 6404 пролетени часове. Представлява френски двумоторен самолет от бизнес клас, създаден за изпълнение на регионални полети. Моделът, с който разполага Авиоотряд 28, може да превозва до 9 пътници и е с дължина на полета до 5790 км.Авариите на Фалкона зачестяват от 2014 г. насам. Оттогава досега над 20 пъти самолетът е бил ремонтиран заради различни дефекти - отказ на някои от компютърните системи, на системата за противообледеняване, проблем при прибиране на единия от колесниците, изключване на единия от автопилотите и др.Последният технически инцидент е от 15 ноември 2019 г., когато по време на заход за кацане дисплеят не дал коректна индикация. Тогава се наложи По-рано тази година, през април, пък се наложи да се замени колело на единия от колесниците.Предстои ръководството на Авиоотряда да започне преговори с производители, а след това една от получените оферти ще бъде одобрена.", "date": "2019.12.11", "title": "Властта сменя Фалкона"}
{"url": "https://offnews.bg/futbol/stanaha-iasni-14-ot-1-8-finalistite-v-shampionskata-liga-717322.html", "text": "С изиграването на последните мачове в груповата фаза на Шампионската лига в групи \"Е\", \"F\", \"G\" и \"H\" станаха ясни имената на още шест отбора, които се класират на 1/8-финалите в турнира. Така картината на елиминациите се допълни до 14 тима, като днес предстои да бъдат излъчени и последните два участника в тях.Напред продължават носителят на трофея Ливърпул, който победи с 2:0 като гост РБ Залцбург. Другият представител на група “Е” в 1/8-финалите е Наполи, който разгроми белгийския Генк с 4:0.В група \"F\" Барселона постигна победа с 2:1 над Интер в Милано и сложи край на надеждите на \"нерадзурите\" да продължат напред. В другия мач от групата Борусия надви Славия Прага с 2:1 в Дортмунд и също ще играе напролет в турнира.В група \"G\" напред продължават РБ Лайпциг и Лион, които завършиха 2:2. В другия мач от групата Бенфика разгроми с 3:0 Зенит и си осигури участие в Лига Европа.Ситуацията в група \"Н\" беше доста объркана. Три отбора имаха шансове за 1/8-финалите и в крайна сметка полуфиналистът от миналия сезон Аякс отпадна, а напред продължават Челси и Валенсия.Пет отбора пък са в битката за последните две места. Най-заплетена е ситуацията в група С, където победител е Манчестър Сити. В битката за второто място за Шахтьор Донецк, Динамо Загреб и Аталанта. В група D победител е Ювентус, а за второто място шансове имат Атлетико Мадрид и Байер Леверкузен.Победители в групите:БарселонаБайерн МюнхенЮвентусРБ ЛайпцигЛивърпулМанчестър СитиПари Сен ЖерменВаленсияПодгласници:ЧелсиБорусия ДортмундЛионНаполиРеал МадридТотнъмШахтьор Донецк, Динамо Загреб или АталантаАтлетико Мадрид или Байер Леверкузен", "date": "2019.12.11", "title": "Станаха ясни 14 от 1/8-финалистите в Шампионската лига"}
{"url": "https://offnews.bg/obshtestvo/oblachno-i-maglivo-dazhd-i-sniag-v-planinite-717273.html", "text": "Облаци и мъгли ще има днес, очакват се и слаби превалявания от дъжд. В планинските райони ще завали сняг. Максималните температури ще са между 2 и 7 градуса, в районите с трайна мъгла температурите ще са без съществен дневен ход, според прогнозата на НИМХ. Над планините ще бъде облачно и с валежи предимно от слаб сняг. Под 1200 метра ще вали дъжд. Ще духа умерен до силен югоизточен вятър. Максималната температура на 1200 метра ще е около 2, а на 2000 метра – минус 3 градуса.По Черноморието ще бъде облачно и на места по северното крайбрежие ще превали слаб дъжд. Сутринта на места видимостта ще е намалена. Ще духа умерен североизточен вятър. Максималните температури ще са между 8-10 градуса, до 13 ще се качат термометрите сред вълните от 1-2 бала. През следващите два дни до края на работната седмица ще преобладава облачно време, в много райони в равнинната част от страната - отново с намалена видимост. На места ще има и слаби превалявания от дъжд. ", "date": "2019.12.11", "title": "Облачно и мъгливо, дъжд и сняг в планините"}
{"url": "https://offnews.bg/politika/balgaria-zatvaria-posolstvoto-si-v-jemen-717351.html", "text": "Правителството прие решение за временно прекратяване на дейността на посолството на България в Сана, Република Йемен, от 1 януари 2020 г.Решението е взето заради несигурната обстановка в страната, която затруднява дейността на посолството.Решението за временно затваряне на посолството в Сана ще позволи да бъдат спестени бюджетни средства за административни разходи, посочва правителствената пресслужба.Дейността на посолството ни в Република Йемен ще може да бъде възобновена, след като обстановката по сигурността в йеменската столица се нормализира.", "date": "2019.12.11", "title": "България затваря посолството си в Йемен"}
{"url": "https://offnews.bg/obshtestvo/daniil-stalpnik-se-proslavil-s-madrost-i-blagochestie-717182.html", "text": "Църквата почита днес преп. Даниил Стълпник. Той се родил в Месопотамия, родителите му дълго време нямали деца. В усърдните си молитви те дали обещание, че ако имат рожба, ще я посветят в служба на Бога. Родил им се син и те, верни на своето обещание, го завели в манастир, още когато бил петгодишен. Но игуменът на манастира не се съгласил да го приеме - момчето трябвало напълно съзнателно да определи своя път в живота. И действително, когато момчето навършило 12 години, то само напуснало бащиния дом и постъпило в манастир. Родителите се зарадвали и му пожелали успех в спасителния подвиг. В манастира момъкът удивлявал и най-строгите подвижници със своята ревност към молитва и труд.След няколко години той пожелал да се поклони на светите места, където Спасителят живял и страдал. Игуменът го задържал. По-късно го изпратил в Антиохия по някаква работа. Даниил се радвал, защото му се представяла възможност да посети преподобни Симеон Стълпник, което отдавна желаел. Той получил благословение от св. подвижник.След това Даниил се върнал в своята обител. Скоро игуменът починал и братята искали да изберат за игумен Даниил, но той ги отклонил, като вместо себе си им посочил друг достоен човек, а сам напуснал манастира, за да изпълни отдавнашното си желание - да посети Йерусалим. Но не било съдено да се изпълни това му желание: междуособните войни и смутове затруднявали пътуването до светите места.Даниил се отказал от намерението си и потърсил да угоди на Бога чрез други трудове. Целият му живот бил посветен на Господа. Недалече от Византион той си построил стълб и там денем и нощем прекарвал в постоянна молитва. Случило му се да претърпи много гонения и клевети, но всичко понасял спокойно, търпеливо, твърдо, уповавайки се на Бога, Който не го оставил и го удостоил с висок дар на чудотворство. Даниил се прославил с мъдрост и благочестие. Тълпи посетители се стичали при неговия стълб, за да получат наставления; ученици се заселвали около него; царе и сановници искали неговия съвет и благословение.Подвизавал се по такъв начин 33 години, починал в дълбока старост. ", "date": "2019.12.11", "title": "Даниил Стълпник се прославил с мъдрост и благочестие"}
{"url": "https://offnews.bg/zdrave/blizkite-na-57-godishna-zhena-dariha-organite-%d1%9d-za-transplantatcia-717350.html", "text": "Близките на 57-годишна жена в мозъчна смърт са взели решение да дарят органите ѝ на нуждаещи се пациенти. Така болни от българската листа на чакащите трансплантация ще получат шанс за нов живот.Това е 15-та донорска ситуация в страната за тази година, реализирана от екипа на проф. Вилиян Платиканов от УМБАЛ „Св. Марина“ - Варна, съобщиха от Изпълнителна агенция \"Медицински надзор\".От началото на годината до момента са трансплантирани и спасени 41 души, от тях 32-ма са български граждани, а европейските са 9. За Варненската университетска болница това е третата донорска ситуация в рамките на последните 2 месеца.Координаторите по донорство във Варна проф. д-р Вилиян Платиканов, д-р Валентин Маринчев и ръководството на УМБАЛ „Св. Марина“ - Варна изказват своите съболезнования и благодарност на близките за съгласието им да дарят органите в този труден за тях момент.", "date": "2019.12.11", "title": "Близките на 57-годишна жена дариха органите ѝ за трансплантация"}
{"url": "https://offnews.bg/sviat/zemetresenia-v-turtcia-i-krit-tazi-nosht-717323.html", "text": "Земетресения разлюляха Турция и остров Крит тази нощ. Няма данни за жертви и сериозни материални щети. Трусът в западна Турция е бил с магнитуд 4,6 по скалата на Рихтер, епицентърът му е бил близо до град Балъкесир, съобщи правителственото управление по извънредните ситуации. Земетресението е усетено и в Истанбул, Измир, Бурса и Маниса. След първия трус е последвал и силен вторичен трус с магнитуд 4,3 по скалата на Рихтер.Епицентровете на земетресенията са били на дълбочина между 4,9 и 11 км, съобщи БНР, като се позовава на изследователския център “Кандили“ към университета „Мармара“, специализиран в сеизмологични проучвания.Земетресение с магнитуд 5.6 по Рихтер разтърси и остров Крит тази нощ. Според данни на Европейско-средиземноморскиq сеизмологичен център дълбочината на труса е била 31 километра. А епицентърът му е бил на 12 километра източно от Ираклион и на 356 километра южно от Измир.Земетресението е било усетено малко след трусовете в Турция. ", "date": "2019.12.11", "title": "Земетресения в Турция и Крит тази нощ"}
{"url": "https://offnews.bg/nashite-avtori/novgovor-717320.html", "text": "Езикът е огледало на обществото. В комунистическия новговор свещена дума беше „план“, а почти обидно звучеше „еснаф“. Тази втората дума включваше битовизмите – да си затвориш компоти, туршии, лютеници, да си оплетеш терлици за зимата, да си свариш ракия и други подобни приятни човешки занимания. И поради това битовото трябваше да бъде низвергнато, отречено, понеже човекът трябваше да е „възвисен“ 24/7, да гледа само в „светлото бъдеще“ и да не се занимава с позорното настояще. Системата се грижеше езикът да бъде осакатяван, за да служи на нейните идеологически цели. Защото Системата знаеше, че покварата на душевно ниво тръгва от най-изконното човешко свойство – словото.„В началото бе Словото“ може да се прочете по много начини и всички до един да са верни. А един от десетките преводи на „логос“, както каза доцент Николай Гочев, е „слово“.В епохата на фашизоидния псевдолиберализъм новите „комсомолци“ следят под лупа всяко обществено събитие и „съвестно“ алармират, когато забележат проява на мисли и чувства, които не съответстват на тяхната идеология. А когато няма такива, организацията е лесна. На десетима лумпени се предлага една парична сума, за да отидат на международен футболен мач и да бъдат особено шумни и настоятелни в показването на неприлични жестове и крещенето на „мръсни“ думи. Целта е камерите да ги хванат, за да ги разпространят по цял свят и един народ отново да бъде злепоставен заради тях – платени или неплатени, да бъдат решени някакви други проблеми в други държави, изобщо, да послужат на когото трябва. Не виждам конспирация тук, а само „активно мероприятие“, без значение дали е спонтанно или планирано.Новата идеология е не много по-различна от старата. И ние това много добре го знаем, защото имаме памет за онази предишната. При нас в постсоц държавите лицемерието е толкова ярко очевидно, че дори децата ни го различават. Да, те се възхищават на новия „Жокер“ повече от нас възрастните, защото виждат в него онзи свещен гняв, от който обществото има нужда, за да изпусне парата. За да не се вдигне на революция по улиците. Същият гняв, на който обръгнахме и сме неспособни вече да го изпитаме, претръпнахме. Революциите бидоха преместени в соцмрежите. Онези в Барселона, дето ги наричат \"сепаратисти\", ще поскачат, ще ги пострелят с вода и гумени куршуми, па ще си налегнат парцалите. Онези на Запад не са живели в нашето лицемерие, затова все още си въобразяват, че могат да променят нещата и все още излизат по улиците. Ние, както казах, си ги познаваме отпреди и не си правим този излишен труд.Новият език обслужва новия строй, според който се налага да бъдем деструктурирани, да бъдем разглобени, да нямаме етническа, религиозна и полова принадлежност. Пъстротата е хубаво нещо, но идеологията е зло. Идеолозите ни казаха, че „негър“ е обидна дума и трябва да я заменим с „афроамериканец“. По същата логика вече не бива да казваме „циганин“, а „индоевропеец“, „жена“ е обидно, ксенофобско, унизително, затова ще го заменим с „вагиночовек“.Новата задача не е просто да се отрекат и потиснат някакви човешки несъвършенства, а напротив, да се подмени цялостната човешка матрица. И това се наблюдава с просто око в коя да е книжарница. Все повече бестселъри и все по-малко шедьоври. Подходът е не просветителски, а икономически. Те болниците ни превърнаха в еоодета, аз за книжарниците съм се притеснил. В магазина всичко има. Е, вчера не открих нищо от Салман Рушди и Сергей Аверинцев, но аз съм малцинство, а живеем в демокрация и управлява мнозинството.Опитах се да кажа нещо на учениците си за демокрацията. Понеже миналата година учихме за Древна Гърция, а тази стигнахме до Просвещението. И те ме спряха – онази демокрация няма нищо общо с днешното подобие. Само думата е останала. По-добре да я заменим с „демонокрация“ − но това не им го казах. Това ще си го разберат сами един ден. Нашата задача е само да им обясняваме думичките от новговора. Да им обясним какво е расизмът, например.Ето, аз съм расист, понеже си отглеждам котка от расата „британска късокосместа“, а не „улична превъзходна“. В момента даже ми лежи в краката и се чудя как да я преместя оттам. И си мисля, че сигурно е дошла в дома ми, понеже в Британия расизмът е забранен.", "date": "2019.12.11", "title": "Новговор"}
{"url": "https://offnews.bg/zdrave/bls-za-sluchaia-s-pochinaloto-3-godishno-dete-stigna-se-dotam-uvazhav-717348.html", "text": "\"Сега, когато вече имаме резултатите от проверката, стана ясно, че в този случай се касае за изключително тежка инфекция, протекла по възможно най-бързия начин - двустранна пневмония с кръвоизливи в надбъбречните жлези, състояние несъвместимо с живота. Настъпващо изключително бързо. За съжаление, науката не е всесилна, в световен мащаб загиват повече от 800 хил. души от пневмония годишно\", каза д-р Маджаров, председател на БЛС. На брифинг пред журналисти той поднесе съболезнованията към близките на починалото дете от името на съсловната организация и обясни, че досега съюзът е запазил мълчание, за да изчака резултатите от проверката.Д-р Маджаров подчерта, че този нещастен случай е довел до това неоснователно да бъдат обвинени лекарите, които са се борили за живота на детето. \"Неоснователно беше наранена д-р Елена Георгиева. Стигна се дотам, че в обезкръвената специалност „Педиатрия“ се получи допълнителен отлив. Стигна се дотам уважавани лекари да бъдат опетнени без доказателства. Искам да заявя, че ние имаме право да се защитим. Заставаме твърдо зад колегите, когато бъдат нападани без доказателства\", заяви председателят на БЛС.Д-р Маджаров коментира, че в случая с починалото дете бащата, потърсил помощ в Педиатрията, е трябвало да изчака повече, но притеснен за детето е потърсил е помощ в следващо лечебно заведение, което е изгубило ценно време. Това показва, че в такива ситуации хората не знаят къде да потърсят помощ.\"Настояваме, ако не тази година, през следващата за всички български граждани да е ясна пътната карта, къде трябва да се потърси помощ. Това са големите лечебни заведения със спешни приемни портали, в които трябва да има неотложни кабинети и всички ние, независимо дали сме от столицата или не, когато видим голям червен кръст, да знаем, че там може да потърсим помощ\", заяви председателят на БЛС.\"Истината е, че сега нормативно е разписано, че всеки трябва да търси неотложната помощ, с която личният лекар има договор. Това е мъртва нормативна уредба, която трябва да бъде премахната, защото създава неяснота пред пациентите. Наредбата, която казва, че трябва да търсим неотложна помощ по „гаражи“, защото на всички вече ни е ясно, че е невъзможно личните лекари да бъдат на разположение 24 часа, 365 дни в годината, е недомислие и води само до объркване.\"Д-р Маджаров коментира и състоянието на Специализираната детска болница \"Проф. Иван Митев\", която среща трудности в окомплектоването на екипите си, заради отлив на специалисти:\"Това не е болница, която посреща масово пациенти. Тя е окомплектована да лекува случаи, с които не могат да се справят останалите педиатрични отделения. Надявам се максимално бързо да се преодолее негативният ефект от случилото се, защото, макар и с намален персонал, те продължават да приемат и стаите са пълни с деца с тежки заболявания. Педиатрията се занимава със случаи, които са изключително редки и изискват специална компетентност. Това води до задлъжняването ѝ, защото понякога деца се лекуват с месеци, до изясняване на състоянието, защото има изключително много синдроми и заболявания, които са редки и трудно се диагностицират.Ролята на педиатричната болница е тази и ние трябва да я подпомогнем\", заяви д-р Маджаров.Той призова медиите да се борят за истината и да градят доверие, защото всички имат необходимост от това.\"И в съвремието стават чудеса, но те са възможни, когато вярваме в своя лечител и му имаме доверие\", каза председателят на БЛС.", "date": "2019.12.11", "title": "БЛС за случая с починалото 3-годишно дете: Стигна се дотам уважавани лекари да бъдат опетнени без доказателства"}
{"url": "https://offnews.bg/politika/deputatite-izbirat-dnes-tcatcarov-za-shef-na-kpkonpi-717324.html", "text": "Народното събрание ще гласува днес кандидатурите на Сотир Цацаров и Симеон Найденов за председател на Комисията за противодействие на корупцията и отнемане на незаконно придобито имущество. Главният прокурор Сотир Цацаров е номинацията на управляващите за шеф на КПКОНПИ. Той беше издигнат от ГЕРБ и Обединени патриоти на 19 ноември. Партията на Веселин Марешки „Воля“ номинира юриста Симеон Найденов.Двамата бяха изслушани от ресорната комисия към парламента миналата седмица. Неправителствени организации тогава възможността да задават въпроси на кандидатите и те отговаряха само на питания. На 20 декември завършва последната пълна работна седмица за тази година. ", "date": "2019.12.11", "title": "Депутатите избират днес Цацаров за шеф на КПКОНПИ"}
{"url": "https://offnews.bg/futbol/petar-zhekov-nishto-ne-stava-ot-mladite-ni-treniori-717326.html", "text": "Легендарният голмайстор Петър Жеков се обяви за български треньор начело на ЦСКА, за да върви отборът напред.“Тук чужденец трудно ще прихване. Не го познавам това момче Милош Крушчич, но усещам, че той не знае как да води клуба. Мисля, че раздялата със Стамен Белчев преди време беше грешка на ръководството и съм им го казвал. Той е от Хасково и го познавам. Знам, че разбира футбола, а и може да развие отбора, да научи футболистите.За съжаление от младите треньори в България засега нищо не става. Пробваха млади момчета и на “Армията” и се видя резултатът. Аз също бях млад преди години и си мислех, че всичко знам, но после осъзнах, че не е точно така. Трябват опит и умения. Това идва с времето. Начело на Лудогорец също е младо момче (б.р. Станислав Генчев), но не виждам някой да му помага. Той няма как да успее там”, е мнението на ветерана.“Бях на рождения ден на Гриша Ганчев, много хора го уважиха за празника. Виждам, че Мартин Камбуров от Берое се напъва да ме изпревари по голове в “А” група. Шегувахме се с Гришата, че ако ме картотекира след Нова година, ще ми трябват 20 минути срещу някой отбор, да вкарам гол и да откажа преследвачите”, завърши в шеговит стил Петър Жеков пред “Меридиан Мач”.", "date": "2019.12.11", "title": "Петър Жеков: Нищо не става от младите ни треньори"}
{"url": "https://offnews.bg/112/tri-koli-izgoriaha-tazi-nosht-v-stolichnia-kv-sv-troitca-717333.html", "text": "Три автомобила са изгорели във вторник вечерта на паркинг в столичния квартал „Света Троица” пред блок 298А, съобщи .Инцидентът е станал малко след 22 ч. Няма пострадали.Според живеещите в района секунди преди пожара се е чул силен шум като от взрив.Огънят е тръгнал от средната кола, като най-вероятно акумулаторът е дал на късо. Автомобилите са напълно унищожени.От МВР съобщиха, че са изпратени два пожарни автомобила на място. Огнеборците са успели да спасят четвърти автомобил от огъня. ", "date": "2019.12.11", "title": "Три коли изгоряха тази нощ в столичния кв. 'Св. Троица'"}
{"url": "https://offnews.bg/sviat/strelba-v-niu-dzharsi-ima-shestima-ubiti-i-trima-raneni-717330.html", "text": "Шестима души, сред които полицай, са убити при престрелка в Ню Джърси, продължила около час в супермаркет. Трима цивилни и двамата заподозрени стрелци са били убити, според предварителното разследване, съобщи БТА. Загиналият полицай е баща на пет деца.Втори полицай е бил ранен, но ще се възстанови, а други двама са с наранявания от шрапнели.Според властите няма данни инцидентът, заради който в областта бяха затворени десетина училища, да е свързан с тероризъм. Според властите стрелците са част от наркогрупа. ", "date": "2019.12.11", "title": "Стрелба в Ню Джърси, има шестима убити и трима ранени"}
{"url": "https://offnews.bg/tenis/federer-i-nadal-nikoga-ne-sa-komentirali-nadprevarata-za-titlite-ot-go-717341.html", "text": "Швейцарската легенда в мъжкия тенис Роджър Федерер разкри, че до момента той не е коментирал с Рафаел Надал надпреварата между двамата за това кой ще спечели повече титли от Големия шлем.В момента Маестрото има 20 трофея, но вече е на сериозните 38 години. 33-годишният Надал пък е с 19 титли.\"Да, това е всичко за което си говорим. Не, шегувам се. Честно казано дори не сме го коментирали. Може би зад гърбовете ни повече говорим за това нещо.Не съм сигурен обаче. Мисля, че като цяло съм доста щастлив от успехите на Рафа и от всеки следващ турнир от \"Шлема\", който той печели.Това е просто уважение от моя страна към него. Респектиран съм от успехите му на корта, особено в турнир като \"Ролан Гарос\" на който той е абсолютен хегемон.Мисля, че в края на крайщата не е толкова важно кой какво е спечелил, а след като спре с даден спорт да бъде уважаван от хората. Стремим се да даваме добър пример и се надявам, че даваме такъв\", каза Федерер.", "date": "2019.12.11", "title": "Федерер и Надал никога не са коментирали надпреварата за титлите от Големия шлем"}
{"url": "https://offnews.bg/futbol/slovenetc-shte-sviri-na-ludogoretc-sreshtu-ferentcvarosh-717327.html", "text": "Познат словенски съдия ще ръководи съдбоносния за Лудогорец мач с Ференцварош в четвъртък в Разград. От изхода на двубоя зависи дали българският шампион ще продължи в 1/16-финалите на турнира Лига Европа напролет.Срещата е поверена на словенеца Матей Юг, който вече е свирил на Лудогорец, но срещу Ливърпул на “Анфийлд” през есента на 2014 година.Тогава българския клуб загуби с 1:2, като словенецът даде дузпа за Ливърпул при 1:1 в 93-ата минута за нарушение на вратаря Милан Борян срещу Хави Манкийо. От бялата точка тогава реализира Стивън Джерард.Матей Юг е свирил и световната квалификация между България и Беларус през 2017 година, която националите губят с 1:2 в Борисов.  Помощници на Юг в Разград ще бъдат сънародниците му Матей Жунич и Грега Кордеж. Четвърти арбитър ще е Нейч Кайтазович.", "date": "2019.12.11", "title": "Словенец ще свири на Лудогорец срещу Ференцварош"}
{"url": "https://offnews.bg/politika/kmetat-na-pernik-obvini-mrrb-che-se-razsejva-za-vodnata-kriza-v-grada-717336.html", "text": "Кметът на Перник Станислав Владимиров обвини МРРБ, че не прави нищо по въпроса за водния режим в града. Според него министерството на Петя Аврамова няма идея как да се справи с проблема.\"Вчера имахме среща при Петя Аврамова, тя предложи вариант за режима от 16.00 до 22.00 часа. Казах им да си го съгласуват с институциите и учрежденията и след това да го предложат, за да изразя становище. Вчерашната среща беше част от срещите, които трябваше да се провеждат често по заповед на премиера. За съжаление това не се случи за този месец\", обяви Владимиров пред \"Фокус\".Той допълни, че МРРБ не е направило нито крачка в правилната посока \"за всички онези ангажименти, които бяха поели преди месец за нови аварийни екипи, за допълнителни водообхващания, за търсена на варианти да се доведе повече вода до яз. „Студена“.Кметът е категоричен, че вчерашната среща за пореден път е показала, че МРРБ не вижда как може да се справи с водната криза в Перник. \"Новият воден режим в Перник още не е влязъл в сила. Трябва да има официално предложение. Вчера се обсъждаше работен вариант, предложен от Петя Аврамова\", обясни Владимиров.Перник да бъде присъединен към мрежата на \"Софийска вода\" и да се снабдява от язовир \"Искър\", предлага кметът на Перник, цитиран от бТВ. Свързването на града със софийския водоизточник е един от вариантите, обсъдени вчера на среща на работната група, която трябва да намери решение на проблема, се разбра от думите му.\"Казано е, че \"Софийска вода\" не може да се включи. Но това може да реши проблема на перничани в дългосрочен план\", каза кметът. На въпрос има ли начин водата да пристигне от София, добави: \"Всичко е възможно, когато има воля от държавата и институциите. \"Обемът на язовир \"Искър\" е 25 пъти по-голям от \"Студена\" – капка в морето ще бъде присъединяване на град с мащабите на Перник\", коментира Владимиров.Градоначалникът е недоволен и от факта, че все още няма шеф на ВиК, след като бе уволнен Иван Витанов. \"Публично беше уволнен предишният управител на ВиК Перник. Все още не е избран нов. Това създава допълнителен хаос в дружеството. Те не могат да осигурят питейна вода на голяма част от абонатите на Община Перник, точно поради липсата на добра организация. Надявам се новият управител да има достатъчно експертизи и познава ВиК мрежата, за да не му се налага да се учи, а да може да започне да решава проблемите в най-кратък срок\", добави Станислав Владимиров.", "date": "2019.12.11", "title": "Кметът на Перник обвини МРРБ, че се разсейва за водната криза в града"}
{"url": "https://offnews.bg/futbol/v-arda-propishtiaha-ot-rekordna-globa-zaradi-rasizam-717337.html", "text": "Ръководството на новака във футболния елит Арда пропищя от наложена рекордна глоба. Дисциплинарната комисия наложи сурова санкция от 37 500 лева заради расизъм на кърджалийския клуб.Инцидентът е от края на първото полувреме на 1/8-финала от турнира за купата на страната срещу ЦСКА. Тогава дикторът на стадиона в Кърджали предупреди зрителите да престанат да обиждат на расова основа гамбийския нападател на червените Али Соу.Ситуацията е описана в доклада на дежурния делегат и дисциплинарната комисия на БФС наложи следната санкция на Арда:\"За действия, с които се обижда достойнството на лица, свързани с раса, пол и цвят на кожата, на основание чл. 37, ал. 4 във връзка с ал. 2 от ДП/2019/2020 дисциплинарната комисия наказва ФК “Арда” (Кърджали) с имуществена санкция в размер на 37 500 лева\". С другите провинения глобата нараства на 42 300 лева, което е доста висока глоба за родните стандарти.От наказания клуб веднага обявиха, че ще обжалват санкцията. Официалният сайт на клуба публикува декларация на ръководството, подписана от президента Петър Пешев.\" ", "date": "2019.12.11", "title": "В Арда пропищяха от рекордна глоба заради расизъм"}
{"url": "https://offnews.bg/sviat/desetki-hiliadi-chehi-poiskaha-ostavkata-na-premiera-andrej-babish-717342.html", "text": "Десетки хиляди чехи излязоха на протест в центъра на Прага с искане за оставката на премиера популист Андрей Бабиш заради обвинения в измами.Демонстрацията на 10 декември се случва след като прокуратурата възобнови разследване за злоупотреба с евросредства през 2007 г. - 4 години преди милиардерът да влезе в политиката.Бабиш отрича обвиненията и отказва да се оттегли от премиерския пост.Това не е първият мащабен протест срещу министър-председателя. Хиляди чехи протестираха срещу оставането му във властта през юни и през ноември тази година.Протестът на столичния Вацлавски площад бе организиран от протестната група \"Милиони моменти за демокрация\". Тя обединява студенти, искащи оставката на Бабиш заради неуспеха му в борбата с корупцията.", "date": "2019.12.11", "title": "Десетки хиляди чехи поискаха оставката на премиера Андрей Бабиш"}
{"url": "https://offnews.bg/temida/sadat-potvardi-prisadata-na-kmeta-na-septemvri-717338.html", "text": "Кметът на Община Септември Марин Рачев получи 2.6 г. условно с изпитателен срок от 4 г., реши Апелативният съд - Пловдив, като потвърди решението на Окръжния съд в Пазарджик, съобщи БНР. Решението е публикувано на страницата на съда.Присъдата е за укриване на данъци в периода от 2005 г. до април 2007 г. Тогава в качеството си на едноличен търговец и при условията на продължаващо престъпление  в особено големи размери – 118 923 лв. Утежняващо обстоятелство е, че е потвърдил невярна информация в данъчните си декларации.На първа инстанция той бе осъден да заплати 115 106 лв., заедно с лихвите от 2006 г. досега, както и разноските по делото от 6034 лв.Апелативен съд - Пловдив осъжда Рачев да заплати в полза на бюджета на съдебната власт 4604.24 лв. държавна такса върху уважения размер на гражданския иск.Решението не е окончателно и може да се обжалва пред Върховния касационен съд.До произнасянето на ВКС Рачев остава кмет на община Септември.Това не е всичко - срещу Рачев започва и друг съдебен процес по обвинение на Специализираната прокуратура за умишлена безстопанственост, с която е ощетил общината и е облагодетелствал близки до фамилията му фирми. Първото заседание в Специализирания съд е на 17 декември. Подведени под отговорност са още трума служители на общината за документни измами.", "date": "2019.12.11", "title": "Съдът потвърди присъдата на кмета на Септември"}
{"url": "https://offnews.bg/futbol/nikolaj-mihajlov-bil-prikliuchil-s-levski-717329.html", "text": "Националният вратар Николай Михайлов най-вероятно е изиграл последния си мач с екипа на Левски. Много малка е възможността 31-годишният страж да попадне в групата за последния за годината двубой на сините - срещу Локомотив Пловдив на 15 декември, неделя.След срещата отборът ще бъде разпуснат в зимна ваканция.В последните двубои Михайлов не попада в групата на Левски. За последно той беше сред 18-те на 24 ноември за мача с Царско село, който беше спечелен с 2:0. След това не попадна в състава за гостуването на Берое (1:0), срещата с Черно море (1:0) за Купата и домакинския успех с 2:0 над Витоша Бистрица. Причината бе, че той има оплаквания от контузия в глезена.Очаква се Михайлов и Левски да се разделят през зимата. Причината е, че опитният футболист не получи шанс от треньорите да се докаже. В интервю Михайлов ясно показа, че не е доволен от статута си на твърда резерва. През този сезон той е пазил само веднъж в официален двубой - при 5:1 над втородивизионния Спартак Варна в 1/16-финалите на турнира за Купата на България.", "date": "2019.12.11", "title": "Николай Михайлов бил приключил с Левски"}
{"url": "https://offnews.bg/112/niama-opasnost-ot-vzriv-na-benzinostantciata-na-tcarigradsko-izbegn-717335.html", "text": "Няма опасност от взрив на бензиностанцията на столичния булевард \"Царигардско шосе\", в която вчера , уверяват от пожарната. Според специалистите няма създадена концентрация за взрив. В резервоара е имало около 5 тона газ.Цяла нощ на място е имало 4 пожарни екипа и 1 химически автомобил за замерване на концентрацията на газ, 2 екипа на Столична община и 4 екипа на полицията. Създадена е организация за пропускане на движението. Заради инцидента вчера движението в този участък бе спряно в посока изхода на София и се образуваха колони от чакащи автомобили.За да се елиминира рискът от взрив, газът е бил източен в атмосферата в регулирани количества. Не е имало техническа възможност резервоарът да се източни, затова е избран този вариант, като специалистите са внимавали количествата на изпуснатия газ да не надвишават нивата, в които може да се получи взрив.Комисар Тошко Бързилов от пожарната дирекция коментира пред , че благодарение на всички структури, работили по случая, е избегнат инцидент от мащабите на Хитрино.", "date": "2019.12.11", "title": "Няма опасност от взрив на бензиностанцията на 'Цариградско', избегната е ситуация с мащабите на Хитрино"}
{"url": "https://offnews.bg/futbol/karlo-ancheloti-veche-ne-e-trenior-na-napoli-717339.html", "text": "Наполи официално се раздели с треньора Карло Анечлоти, съобщиха от клуба в официалната им страница в социалната мрежа Туитър.В съобщението се казва, че клубът е решил да прекрати сътрудничеството със специалиста. Това става броени часове след победата на неаполитанците над Генк с 4:0, която класира италианския тим за 1/8-финалите на Шампионската лига. \"Приятелството и взаимното уважение между клуба, неговия президент Аурелио де Лаурентис и Карло Анчелоти остават непроменени\", се казва в изявлението.В първенството тимът заема незавидното седмо място с актив от 21 точки след изиграни 15 мача.Анчелоти оглави Наполи през месец май миналата година с тригодишен и изведе отбора до второто място през миналия сезон. Според медиите на Апенините, мястото на Анчелоти ще заеме Дженаро Гатузо.", "date": "2019.12.11", "title": "Карло Анчелоти вече не е треньор на Наполи"}
{"url": "https://offnews.bg/politika/diana-savateva-veche-ne-e-deputat-na-nejno-miasto-vliza-veterinariat-717340.html", "text": "Народното събрание прекрати мандата на депутата от ГЕРБ Диана Саватева, която става заместник-кмет на Бургас. Саватева, която е бивш кореспондент на в. \"24 часа\", ще отговаря за културата, туризма и спорта в морския град.Мястото ѝ трябва да заеме следващият от листата на ГЕРБ - ветеринарният лекар Стойно Стойнов.", "date": "2019.12.11", "title": "Диана Саватева вече не е депутат, на нейно място влиза ветеринарят Стойно Стойнов"}
{"url": "https://offnews.bg/ikonomika/amerikanska-delegatcia-ot-energijni-eksperti-na-poseshtenie-u-nas-717363.html", "text": "Делегация от американски експерти по ядрени и изкопаеми горива ще посети страната ни на 8-13 декември, съобщи посолството на САЩ. Делегацията ще бъде водена от заместник-помощник на държавния секретар на САЩ в Бюрото за международна сигурност и неразпространение Ан Ганзер.Преди две седмици президентът Тръмп и премиерът Борисов се договориха, че САЩ ще изпратят технически екип, който да работи с български колеги, за да проучи възможностите за по-нататъшно сътрудничество в различни области на енергетиката, включително ядрената. Пристигането на този американски експертен екип е пряк резултат от споразумението между двамата лидери, съобщават от дипломатическата мисия.Експертната делегация ще посети свързани с енергетиката обекти и съоръжения, включително в Козлодуй, Белене и басейн Марица Изток. Екипът се среща и с премиера Борисов, вицепремиера Дончев, министъра на енергетиката Петкова, представители на българската държавна агенция и представители на частния сектор.Целта на посещението е да се проучат всички възможности за гарантиране на безопасно, сигурно, разнообразно и чисто енергийно бъдеще за България, основано на стабилни икономически и търговски принципи, се допълва в съобщението.", "date": "2019.12.11", "title": "Американска делегация от енергийни експерти на посещение у нас"}
{"url": "https://offnews.bg/futbol/bosat-na-loko-pd-shte-mi-e-naj-priatno-vratariat-ni-da-vkara-gol-na-l-717358.html", "text": "Собственикът на Локомотив Пловдив Христо Крушарски сподели, че иска вратарят на \"черно-белите\" да се разпише срещу Левски.Босът на \"смърфовете\" говори пред медиите преди дербито от 20-ия кръг на Първа лига срещу \"сините\". Крушарски направи анализ на всичко най-интересно около пловдивчани.\"\", каза Крушарски.", "date": "2019.12.11", "title": "Босът на Локо Пд: Ще ми е най-приятно вратарят ни да вкара гол на Левски"}
{"url": "https://offnews.bg/obshtestvo/v-kardzhali-zabraniha-polzvaneto-na-stalbishta-pri-uchilishtni-tarzhes-717334.html", "text": "Кметът на Кърджали Хасан Азис издаде заповед с която забранява използването на стълбищата в училища и детски градини за масови мероприятия, предаде БГНЕС. Повод за това е инцидентът в Средно училище “Отец Паисий”. Част от стълбището там се срути вчера по време на коледно тържество. децата бяха изведени от сградата и пострадали нямаше.След инцидента Община Кърджали започва обследване на всички стълбища в учебните заведения.Вчера, по време на тържеството в училище “Отец Паисий”, се чул пукот, а след това се срутила част от мазилката на тавана. Директорът обяснява случилото се със старата сграда на учебното заведение, в което учат 1200 деца: “Във всеки един момент в сградата на училището има между 600 и 700 ученици. На сградата е извършен ремонт по голям проект, но конструкцията на сградата – железобетонните плочи, те не са ново строителство, защото сградата е с възраст 50 години и е строена 70-те години”, каза директорът на училището Злати Атанасов, цитиран от БГНЕС.Община Кърджали започва спешен ремонт в училището. За това ще потърси средства от Междуведомственната комисия по бедствия и аварии. Ще бъде изградено и външно стълбище за спешни случаи. ремонтът трябва да е готов до 10 януари.До понеделник учениците на Средно училище \"Отец Паисий\" са разпуснати, а след това част от тях ще бъдат пренасочени в други сгради по време на ремонта.", "date": "2019.12.11", "title": "В Кърджали забраниха ползването на стълбища при училищни тържества"}
{"url": "https://offnews.bg/obshtestvo/natcionalnata-kampania-balgaria-dariava-tarsi-novi-kauzi-717365.html", "text": "Стартира подготовката на второто издание на националната кампания \"България дарява\". Тя ще се проведе от 22 до 31 март 2020 г. Всички организации, които искат да включат своя кауза на единната платформа на кампанията, могат да се регистрират до 10.01.2020 г. на .Националната кампания \"България дарява\" се осъществява от граждански организации, обединени от идеята да популяризират и насърчат индивидуалното дарителство у нас чрез ежегодна дарителска кампания в началото на пролетта. Пълния списък на организаторите можете да видите на сайта на инициативата.Основните цели на \"България дарява\" са:да популяризира дарителството като значима форма на подкрепа за каузите, към които сме съпричастни; да мотивира повече хора да се включат с дарение за избраните от тях каузи; да повиши доверието към гражданските организации, които работят в полза на обществото и околната среда; да повиши уменията на гражданските организации в представянето на каузите им и набирането на средства.В дарителската инициатива могат да се включат каузи в следните направления: образование и таланти, деца и младежи в риск, възрастни хора, култура и изкуство, градска среда и местно развитие, социална подкрепа, спорт, технологии, човешки права, природа и околна среда. Организациите, които ги осъществяват, трябва да имат предишен опит, да са регистрирани като граждански сдружения в обществена полза и да са предоставили финансови отчети за предходната година, което гарантира прозрачността и професионализма им.За участие в кампанията \"България дарява\" се допускат юридически лица с нестопанска цел, читалища, училищни настоятелства, които търсят дарителска подкрепа. Организациите трябва да се регистрират на  до 10.01.2020 г. Организаторите предоставят експертна методическа подкрепа за описание на каузите чрез имейл . Всички организации ще бъдат одобрявани от комисия съгласно регламента на инициативата и заложените в него условия за участие. Повече информация за регламента и възможността за включване във второто издание на \"България дарява\" вижте тук: /.През март 2019 г. се проведе първото издание на кампанията. Само за десет дни \"България дарява\" събра над 50 000 лв. от близо 2700 индивидуални дарители. Със свои каузи се включиха 122 граждански организации от цялата страна. Посланици на кампанията станаха множество популярни лица, които дариха за любима кауза: Максим Ешкенази, Захари Карабашлиев, Алек Алексиев, Робин Кафалиев, VenZy, Ива Дойчинова, Яна Маринова, Елена Розберг и др.", "date": "2019.12.11", "title": "Националната кампания 'България дарява' търси нови каузи"}
{"url": "https://offnews.bg/ikonomika/liubimata-magistrala-na-premiera-shte-pogalne-oshte-1-38-mlrd-lv-717361.html", "text": "Любимата автомагистрала на премиера Бойко Борисов \"Хемус\" ще погълне нови 1.38 млрд. лв., които правителството отпусна на днешното си заседание, за участък от 90 км. Става дума за отсечката от разклона за Велико Търново до пътен взел \"Белокопитово\" Солидната сума ще е предназначена за изготвянето на технически проекти и изпълнение на строително-монтажните работи в отсечката в периода до 2022 г. От тях 483 млн. лв. се отпускат по бюджета на Министерството на регионалното развитие и благоустройството за 2019 г. за предстоящи плащания.Миналата година правителството отпусна други 1.35 млрд. лв. за строителството на 134 км от пътенвъзел \"Боаза\" до разклона за Велико Търново.Неизградената част, започваща от \"Боаза\" и завършваща при с. Белокопитово, ще свърже вече изградените участъци от двете страни на магистралата.Схемата е следната: МС предоставя парите на МРРБ, а то - на държавната компания \"Автомагистрали\". Тя ги разпределя на подизпълнители. В средата на ноември , че строителите причиняват истинска екокатастрофа на р. Вит при строежа на \"Хемус\", а  и заръча да се пази екологията и археологията около автомагистралата.Изграждането на магистралата до \"Белокопитово\" е разделено на 9 участъка:Участък 1 е с дължина 15.26 км. Започва от \"Боаза\", където ще приключва изграждащата се в момента отсечка, и ще е до пресичането с път III-307 Луковит - Угърчин (км 87+800 до км 103+060), включително пътен възел „Дерманци“.Участък 2 е 19.2 км. Той е от края на пътен възел „Дерманци“ - при пресичане с път III-307 Луковит - Угърчин, до връзката с път III-3005 Радювене - Катунец, включително пътен възел „Каленик“ (от км 103+060 до км 122+260)Участък 3 е 17.08 км. Той ще започва от края на пътен възел „Каленик“ при пресичането с път III3005 Радовене - Катунец до връзката с път II-35 Плевен - Ловеч, включително и п. в. „Плевен“ (от км 122+260 до км 139+340).Участък 4 е 26.8 км. Той е от края на п. в. „Плевен“ при пресичане с път II-35 Плевен - Ловеч до път III-301 Летница - Ловеч, включително пътен възел „Летница“ (от км 139+340 до км 166+144.09).Участък 5 е 23.2 км. Той е от края на пътен възел „Летница“ при пресичането с път III-301 до път III-303 Бутово - Павликени, включително и пътния възел (от км 166+144,09 до км 189+344).Участък 6 е 32.6 км. Започва от края на пътния възел на път III-303 Павликени - Левски до път 1-5 Русе - Велико Търново, включително и пътния възел (от км 189+344 до км 222+000).Със сумата от 1.38 млрд. лв. ще се изгражда отсечката от 222-ри до 310-ти км.Обособени са следните три участъка по нея:Участък 7 е 43.6 км. Той е след пресичането на път I-5 Русе - Велико Търново до км 265-ти км при пресичането с път II-51 Бяла - Търговище.Участък 8 - 33.5 км. Отсечката е след пресичането с път II-51 Бяла - Търговище и е до връзката с път II-49 Търговище - Разград.Участък 9 - 11.9 км. Този участък е от пресичането с път II-49 и до изграждащия се в момента участък Белокопитово - Буховци, при пресичането на път I-4 с път III-5102).За изграждането на трите участъка се подготвя процедура за сключване на договор по чл. 14, ал. 1, т. 6 от Закона за обществените поръчки, приложими за публичните възложители, какъвто е Агенция „Пътна инфраструктура“ с държавното дружество „Автомагистрали“ ЕАД.МРРБ е едноличен собственик на 100% от капитала на „Автомагистрали“ ЕАД и правата на държавата в дружеството се упражняват от министъра на регионалното развитие и благоустройството. АПИ също е второстепенен разпоредител на бюджетни средства към министъра на регионалното развитие и благоустройството.По решение на правителството с 824 119 000 лв. се увеличава размерът на ангажиментите за разходи, които могат да бъдат поети от МРРБ през 2019 г. Те са предвидени за сключване договори за текущ ремонт и поддържане на републиканската пътна мрежа, (т.е. за снегопочистване).Дейностите по превантивно, текущо и зимно поддържане и за ремонтно-възстановителни работи при аварийни ситуации ще бъдат със срок на изпълнение от 60 месеца и ще се извършват в рамките на утвърдените разходи по бюджета на Агенция „Пътна инфраструктура“ за съответната година.С 350 962 401 лв. се увеличава максималният размер на новите задължения за разходи, които могат да бъдат натрупани от министерството през тази година. Промяната се налага поради извършено авансово плащане за изграждането на магистрала „Хемус“ през септември 2019 г. на „Автомагистрали“ ЕАД.", "date": "2019.12.11", "title": "Любимата магистрала на премиера ще погълне още 1.38 млрд. лв."}
{"url": "https://offnews.bg/obshtestvo/koli-avtobusi-i-peshehodtci-deliat-patnoto-platno-na-orlov-most-zarad-717349.html", "text": "Пешеходци, автомобили и автобуси на градския транспорт в София са принудени да делят пътното платно на бул. \"Евлоги и Христо Георгиеви\" заради разширението на метростанция \"Софийски университет \"Св. Климент Охридски\". В участъка от булеварда на едно от най-натоварените столични кръстовища - това на пл. \"Орлов мост\" - тротоар няма, над метростанцията се редят плочки и мястото е недостъпно.Ремонтът тече от месеци, наскоро обаче е поставено ново препятствие - пътното платно е стеснено и на шофьорите и лавиращите покрай коли и рейсове пешеходци е оставена около 3/4 от площта му. Дали отцепеният участък трябва да замести липсващия тротоар не е ясно. Там видимо не тече ремонт, но, от друга страна, няма и табела, че мястото е предназначено за пешеходци. Липсва и \"вход\" - ограничителните ленти и знаците са поставени така, че за да попадне в относително сигурната зона, човек трябва да се мушне под лентата. Това се случва рядко, само ако насреща се задават толкова много превозни средства, че съвсем не е сигурно дали някое от тях няма да закачи пешеходец, колкото и да е внимателен шофьорът.Опасност създава и липсата на достатъчно добра видимост, не само привечер и нощем. Вливащите се в бул. \"Евлоги и Христо Георгиеви\" коли и автобуси идват от три посоки и шофьорите, които завиват откъм \"Цар Освободител\" и откъм \"Цариградско шосе\", може и да не видят хората по платното или да не успеят да реагират достатъчно бързо.Оглеждайки ремонтната площадка, съзираме табела. Поставена е до подлеза и указва, че пешеходците трябва да пресекат. Е, повечето минаващи оттам го правят и без ремонт - пресичат на близкия светофар и продължават към спирката на \"Цариградско шосе\" - и едва ли имат нужда от табелата. Такава е необходима на слизащите на \"Евлоги и Христо Георгиеви\", но те нямат никакъв шанс да я видят - тя е далече от спирката и с гръб към слизащите на нея. Все пак има надежда. Бърз поглед през процепите на огражденията около бъдещата нова част от метростанцията показва, че тя вероятно ще бъде готова скоро и препятствията, застрашаващи пешеходци и шофьори, ще бъдат премахнати.На този фон другите проблеми, появили се тук-там из метростанциите и изискващи вещата намеса на майстори, изглеждат незначителни - пряка опасност за живота, надяваме се, няма. И все пак може да се отбележи, че изпадането на тези плочи от тавана на входа на метростанция \"Софийски университет \"Св. Климент Охридски\" затруднява достъпа до перона - работи само едно от устройствата за валидиране на картите, останалите са точно под дупката:И докато времето някак успя да притъпи възмущението ни от лепването на плочки за баня по стените на някои метростанции, те изпопадаха. Относително новата (открита през 2012 г.) \"Княгиня Мария Луиза\" вече е лишена от част от фаянса. Така е от месеци и ще остане така неясно още колко време (табела с указание по този въпрос не открихме):Виждаме само, че в сухо време, без някой скоро да е мил пода, табела твърди, че той е мокър и трябва да внимаваме да не се подхлъзнем.Освен от нови плочки, някои метростанции се нуждаят и от ремонт на неработещи отдавна асансьори, което сериозно затруднява трудноподвижните хора. Допреди няколко месеца например върху вратите на асансьора, който отвежда пътниците от метростанция \"Жолио Кюри\" към повърхността, беше залепен лист с надпис: \"Асансьорът временно не работи\". Листът вече липсва, вероятно защото \"временното\" все повече заприличва на вечно.", "date": "2019.12.11", "title": "Коли, автобуси и пешеходци делят пътното платно на Орлов мост заради разширението на метрото"}
{"url": "https://offnews.bg/politika/fandakova-i-az-karam-kola-s-evro-4-no-kojto-zamarsiava-poveche-tria-717331.html", "text": "Имаме мобилна станция на Орлов мост, общо 5, следя винаги и данните на гражданските станции. Но социалните решения взимаме на базата на официалните данни. Това заяви столичният кмет Йорданка Фандъкова по Нова тв. По предложение на ИК в \"Красна поляна\" поисках промяната в законодателството, за да си криминализира горенето на отпадъци, обясни тя. Набираме заявления за подмяна старите печки с инсталациите за екологично гориво - на ток, на газ, но хората се притесняват, че след това ще им бъде по-скъпо отоплението, каза още Фандъкова. Затова работим и след това те да бъдат подпомагани да си плащат сметките, обясни тя. Борбата с мръсния въздух е въпрос на комплексни мерки, подчерта Фандъкова. По повод вдигане данъка на старите коли кметът призна, че също кара автомобил с екостандарт Е-4 и попада в категорията на хората, които ще плащат по-висок данък. Но нека да постигнем съгласие, че който замърсява повече, ще плаща повече, това е важното, категорична бе тя. София се задъхва от автомобили.Лично внесохме с главния архитект в МРРБ законодателни проблеми, за да не могат строители да се крият зад апартхотели, ателиета и т.н. и за тях да важат изискванията за паркоместа, припомни Фандъкова. Снощи имаше проверка във Виетнамските общежития - 900 апартамента са проверени, съставени са 8 акта, защото са открити даже цели дивани, приготвени за изгаряне, разказа Фандъкова. Довеждащият транспорт до метрото, който ще въведем следващата година, ще свали много хора от колите, убедена съм в това, каза още столичният кмет. По време на предизборния дебат с Мая Манолова не съм излъгала, че данъците няма да се вдигат. Не можех да отговоря конкретно на въпроса дали и с колко ще се повишат данъците, защото това е въпрос на анализ. Но знаех, че всичко, което се обещава на избирателите, трябва да се плати, за да се изпълни. Тези 20 млн. лв., които ще се съберат от повишението, ще отидат за кварталните улици, обясни Йорданка Фандъкова. ", "date": "2019.12.11", "title": "Фандъкова: И аз карам кола с евро 4, но който замърсява повече, трябва да плаща за това"}
{"url": "https://offnews.bg/obshtestvo/ban-ofitcialniat-ezik-v-makedonia-e-pismeno-regionalna-norma-na-balga-717389.html", "text": "Oфициалният език в Република Северна Македония е писмено-регионална норма на българския език. Това посочва ръководството на Българската академия на науките в позиция, провокирана от приетата от Македонската академия на науките и изкуствата „Харта за македонския език“.В „Хартата за македонския език“ академиците в Скопие са изброили \"исторически и езикови аргументи\" в защита на официалния книжовен език на Република Северна Македония като \"отделен самостоятелен език с континуитет и генеалогия\". Събранието на Македонската академия на науките и изкуствата е приело документа на 3 декември.Заради хартата ръководството на Българската академия на науките е поискало становища от три института - Института за български език, Кирило-методиевския научен център и Института за исторически изследвания.\"Континуитетът на т.нар. македонски език всъщност е континуитет на българския език, който и без наличието на политически рамки през епохата на Българското възраждане се развива и кодифицира на широка народна основа, запазвайки връзката с традицията. В обективната наука нашият целокупен език, независимо от това дали е на старо или на ново място, или съществува под различни форми (книжовни, писмено-регионални, диалектни и др.), вече столетия наред е известен с народностното си име единствено като български език\" - пише в становището на Института за български език на БАН.\"Главното характерно качество на общия ни език е неговата аналитичност – сред всички останали славянски езици единствено българският е аналитичен. Като славянски език единствено българският, вкл. диалектите в Македония, притежава членна (задпоставна) форма, единствено той е загубил някога развитата си падежна система, единствено той образува сравнителна и превъзходна степен при прилагателните, някои съществителни и глаголи с частиците по- (+думата) и най- (+думата), единствено той има двойно лично местоимение\" - посочват от Института за исторически изследвания.На свое заседание днес Събранието на академиците и член-кореспондентите на БАН е определило хартата на Македонската академия на науките и изкуствата за  \"невярна и неприемлива\" позиция, \"вредяща на отношенията между двете съседни страни.\"БАН ще акцентира, че \"официалният език в Република Северна Македония е писмено-регионална норма на българския език\" с поредица от събития, \"които да получат широка обществена и медийна разгласа не само у нас, но и в чужбина.\"\"Фактите изискват специално внимание, поради което за становището на БАН ще бъдат официално уведомени както Народното събрание на България, така и висшите държавни институции\", пише още в днешното решение на ръководстовото на Българската академия на науките.", "date": "2019.12.11", "title": "БАН: Oфициалният език в Македония е писмено-регионална норма на българския език"}
{"url": "https://offnews.bg/bojni/antani-dzhoshua-kubrat-ima-strahotna-vizitka-osobeno-ot-amatiorskia-717364.html", "text": "Световният шампион в тежката категория на професионалния бокс Антъни Джошуа не спести добрите си думи по адрес на родната ни звезда Кубрат Пулев.В интервю за медийния гигант \"Sky Sports\" британецът говори за трудностите, които е срещнал по пътя към успехите, както и за бъдещите си планове на ринга, които включват и мач срещу Кобрата.Той беше помолен да опише големите си съперници в тежка категория с по няколко думи, като коментарът му започна именно с българина.\"Кубрат Пулев идва със страхотна визитка, особено от аматьорския бокс, а освен това е част от спортно семейство - неговия брат Тервел също е боксьор. А скоро ще бъде един от задължителните ми съперници за запазване на титлата\", каза Джошуа.Другият задължителен претендент, срещу когото трябва да се изправи Ей Джей, е качилият се в тежка категория Олександър Усик.", "date": "2019.12.11", "title": "Антъни Джошуа: Кубрат има страхотна визитка, особено от аматьорския бокс"}
{"url": "https://offnews.bg/sviat/vulkanat-na-ostrov-uajt-izrigna-otnovo-717332.html", "text": "Вулканът в Нова Зеландия показва повишена сеизмична активност, което ще забави възстановяването на о-в Уайт, съобщи Би Би Си. Властите смятаха да подновят акцията по издирване на осем души, които са в неизвестност след изригването на 9-и декември и се предполага, че са мъртви.До този момент шестима са загиналите в трагедията, а 25 са в критично състояние с тежки изгаряния.Вулканът, известен още като Уакаари, изригна в понеделник, когато на острова е имало 47 души- туристи и гидове.\"Говорих с много от участващите в операцията и те са нетърпеливи да се върнат там. Спасителите искат да върнат хората у дома\", каза премиерът Джасинда Ардърн пред репортери.Междувременно процесът на идентификация на жертвите тече.", "date": "2019.12.11", "title": "Вулканът на остров Уайт изригна отново"}
{"url": "https://offnews.bg/sviat/v-italia-spriaha%c2%a0815-tona-plastmasov-bokluk-natovaren-vav-vagoni-za-717393.html", "text": "Край Милано карабинерите днес спряха 815 тона пластмасов боклук, натоварен в 17 вагона. Пластмасата е разпределена в 582 бали, а целта е била боклукът да стигне до България.В документацията е записано, че вагоните превозват пластмаса за рециклиране.Но при проверката на карaбинерите е установено друго - тоновете пластмаса вече са били рециклирани и натоварените бали е можело само да бъдат изхвърлени незаконно в България.", "date": "2019.12.11", "title": "В Италия спряха 815 тона пластмасов боклук, натоварен във вагони за България"}
{"url": "https://offnews.bg/zdrave/meditcinski-nadzor-ne-mozhe-da-proveriava-signali-ot-zastrahovateli-717353.html", "text": "Изпълнителна агенция „Медицински надзор\" не може да проверява сигнали за измами от застрахователните дружества, защото в тях се съдържат лични данни, включително за здравния статус на клиентите им. Това гласи позицията на ИАМН по повод отправени вчера нападки от страна на Мими Виткова, председател на Асоциацията на дружествата за доброволно здравно застраховане.Д-р Виткова обвини агенцията, че не е проверила случаи, при които е искано допълнително доплащане в болници на здравноосигурени пациенти. По този повод здравният министър Кирил Ананиев заяви, че ще затегне контрола, включително чрез кадрови промени в агенция „Медицински надзор\".От ИАМН съобщават, че в агенцията са получени общо 18 искания за проверки от двама застрахователи - ОЗОФ „Доверие“ и Метлайф Юръп Д.А.К. – България . Те не са проверени, защото гражданите „не са давали съгласието си техните лични данни да се предоставят на ИАМН или друга държавна институция\".„ИАМН не съхранява информация по поставените в „сигнала\" въпроси и следователно няма как да отговори на такова искане. Искането от някои застрахователни дружества ИАМН да извърши проверка от правна и фактическа страна е действие, което е напълно различно от искането ИАМН да предостави налична информация. Само последното би било законосъобразно\", смятат от Агенцията.Според ИАМН в описаните случаи някои застрахователни дружества искат от държавна институция да извърши проверка, целта на която е да се установят данни и факти по изпълнението на един частноправен договор между застрахователното дружество и застрахованото лице, т.е. застрахователното дружество без наличие на правно основание възлага на държавна институция да подпомогне разрешаването на един частноправен спор. „По правило в тези случаи застрахователното дружество изразява недоволство, ако спорът не бъде решен в негова полза. Покрай всичко това се погазват и основни правила за защита на личните данни\", твърдят в позицията си от ИАМН.ОТ Агенцията съобщават, че през 2019 г. са извършени 44 проверки, за нарушени икономически права на пациенти в 37 лечебни заведения. В резултат на тях са установени 460 нарушения и са връчени 20 акта за установяване на административни нарушения. Предстои издаването на още 406 акта. Освен това ИАМН е изготвила план за тематични проверки на лечебни заведения в цялата страна по въпроси, свързани с икономическите права на пациентите, както и програма за превенция на този тип административни нарушения.", "date": "2019.12.11", "title": "'Медицински надзор' не може да проверява сигнали от застрахователи, защото съдържат лични данни"}
{"url": "https://offnews.bg/politika/borisov-za-radev-dvulichen-chovek-koj-mu-dade-pravo-da-govori-ot-ime-717386.html", "text": "Не е нужно да коментирам един опозиционен лидер. Опозиционен лидер, който за 40 минути не каза една добра дума за държавата. Дори вече злобата и омразата му вече до такава степен преливат, че не е нужно да коментирам. И то опозиционен лидер с най-много власт в държавата - държавният глава е върховният главнокомандващ. С тези думи премиерът Бойко Борисов отговори на днешното интервю пред bTV на президента Румен Радев.Аз само първата минута гледах и отидох да играя футбол, твърди Борисов.Никой не може да говори от името на народа. Такъв няма. Левски не си го е позволил. Кой ти даде това право? 50% не те харесват, ако вземем последните изследвания. Кой ти даде право? - попита премиерът.Двуличен човек, абсолютно двуличен - един ден хората ще разберат колко двуличен човек са си избрали за президент. Сигурен съм, твърди Борисов.Това много го е яд - няма демократичен президент, който да не е седял на камината на Белия дом. Той е в последната си година, предпоследната си ли, колко... Мандатът му мина, дет се вика. И той сега си мисли, че аз ще се кандидатирам за президент. Този пост не ме интересува. Каква е тази злоба? Всеки път си мисля, че когато се обади и се разбрахме за НАТО – да води делегацията, да седне и той да се покаже малко до Тръмп. Тази омраза и тази злоба. Какво му направихме? - попита министър-председателят.Не знам с какво го обидих. Хубаво - не ни харесва. И аз не го харесвах като шеф на ВВС. Как падаха самолети, хеликоптери вследствие на неговата работа. И тогава не го санкционирахме. Oткъде е тази злоба? Аз не мога да разбера, каза Борисов.Бил ми е приятел, седели сме заедно, командвали сме учения, въобще не беше такъв човек. Властта не е за всеки. Явно дворците, платите и скъпите дрехи променят хората. Не виждам никакъв смисъл. Не съм му конкурент, заяви още премиерът.", "date": "2019.12.11", "title": "Борисов за Радев: Двуличен човек. Кой му даде право да говори от името на народа? (видео)"}
{"url": "https://offnews.bg/politika/manolova-podigravka-e-95-kv-m-imot-v-gradskata-chast-na-sofia-da-se-717388.html", "text": "\"Абсурдно е 95 кв. м. в градската част на София да се оценяват от Столичната община на 14,70 лв. Това е подигравка с гражданите! Не може 1 кв. метър да се оценява от общината на 15 стотинки!\"Това заяви председателят на гражданската платформа „Изправи се.БГ\" Мая Манолова след среща със собственици на имоти на столичния бул. „Ломско шосе\".„Разделено между седем съсобственика се пада по 1,20 лв. - на шестима от тях, и 7,35 лв. - на един от тях\", обясни тя.Хората нарекоха Столична община „фокусници\" и са прави, категорична е Манолова.Тя заяви още, че гражданската платформа ще помогне на хората със съвети за делата им в съда в Страсбург.„Няма да си напуснем имотите. Категоричен съм в това\", заяви собственик на триетажна къща, заедно със земята под нея, която е оценена на 99 000 лева.„Стъкмиха си обществено обсъждане през 2012 година, написаха, че е имало такова, но никой от нас не е потърсен и с никой от нас не е обсъждано. Това е подигравка с нас\", допълниха гражданите.", "date": "2019.12.11", "title": "Манолова: Подигравка е 95 кв. м. имот в градската част на София да се оценяват от Столичната община на 14.70 лева (видео)"}
