{"url": "https://offnews.bg/sviat/falshiva-trevoga-za-strelba-vdigna-na-krak-politciata-v-london-obnove-670000.html", "text": "Фалшива тревога вдигна на крак полицията в Лондон, съобщи Би Би Си, позовавайки се на данни от полицията. Полицаите са реагирали на сигнал за стрелба в района на една от най-натоварените метростанции в британската столица - в близост до натоварения търговски площад \"Оксфорд Съркъс\". Свидетели разказаха, че хората са избягали от станцията. Някои са започнали да плачат и да крещят. По-късно от полицията уточниха, че на място не са открили данни за стрелба. Органите на реда уточниха, че не е имало и евакуация на станцията на метрото по искане на униформените, а хората са се самоевакуирали. Една жена е пострадала леко при настъпилата паника. Полицаите са проверили района, не е открито нищо притеснително. Метрото вече е отворено, а хората се връщат на \"Оксфорд Съркъс\".За момента десетки полицаи остават на мястото, но от полицията обявиха, че смятат инцидента за приключил. ", "date": "2017.11.24", "title": "Фалшива тревога за стрелба вдигна на крак полицията в Лондон (обновена)"}
{"url": "https://offnews.bg/stil/5-idei-za-podarak-za-koleda-koito-vsiaka-zhena-shte-haresa-669997.html", "text": "Остава един месец до Коледа. Съвсем скоро треската за подаръци ще започне и моловете ще се изпълнят с хора, търсещи идеалния подарък за своите близки. Много мъже се лутат сред морето от продукти, питайки се какво ще се хареса най-много на любимата му жена. Представяме ви пет идеи за коледен подарък, които със сигурност всяка дама ще хареса. 1. Класически подарък - бижута Огромна част от жените обичат да си купуват и да носят бижута. Те не изискват пробване и търсене на определен размер - за разлика от дрехите и обувките. Поради този факт, много често самият процес на пазаруване е приятен. На пазара има огромно разнообразие от бижута - златни, сребърни, с диаманти, циркони или кристали.Ако бюджетът ви е ограничен, винаги може да заложите на бижута от неръждаема стомана, които са потопени в златиста баня. Те са по-евтини, но изглеждат също толкова забележително, а на пазара има огромно изобилие от красиви модели. И тази година хит остава розовото злато, а продукти от него ще намерите почти във всеки бижутериен магазин. 2. ЧантаАко смятате, че познавате добре стила на жената до вас, винаги може да заложите на чанта. Освен красив, чантата е практичен аксесоар, който улеснява ежедневието.Преди да се отправите към магазините се погрижете да разберете колко вещи носи със себе си и какви цветове предпочита любимата жена. Магазините са пълни с чанти по последен писък на модата и не във всички случаи ще ви \"разорят\".3. Специална грижаВ днешни дни може да направите специален подарък без да обикаляте магазините с часове. СПА центровете и студиата за красота предлагат предварително заплатени услуги. Ако мислите, че не може да изберете подходящ подарък от магазина, винаги може да заплатите предварително час за маникюр, масаж или грижа лице.Хубавото на този тип подаръци е, че могат да се персонализират. Винаги може да помолите екипа на студиото за красота или СПА центъра да поднесе цвете от ваше име или да направи друг красив жест по време на процедурата. 4. Ваучер за подаръкТози подарък гарантира, че ще направите идеален подарък. Недостатъкът му е, че елементът на изненада липсва. За да изберете ваучер от правилния магазин, прегледайте кои са най-често носените марки дрехи, козметика, обувки или бельо. Така ще бъдете сигурни, че няма да сгрешите при избора си.Може да подарите и ваучер за подарък от книжарница - почти всеки магазин за книги предлага такава услуга.5. ИзживяванеСпециалните моменти, прекарани с любимите хора, се помнят дълго. За да бъде една Коледа наистина специална, не е нужно да поднасяте конкретен подарък на любимата жена.Може да я накарате да изживее своя подарък. Понякога е достатъчно просто да я събудите рано сутринта и да я заведете на красиво място сред природата, където да наблюдавате изгрева. Това със сигурност ще я зарадва, а за да ви бъде приятно навън, просто вземете термос с чай и топло одеяло. Ако този вариант не ви устройва, има още много варианти да подарите преживяване - като скок с бънджи, езда или пътуване.", "date": "2017.11.24", "title": "5 идеи за подарък за Коледа, които всяка жена ще хареса"}
{"url": "https://offnews.bg/sviat/liderat-na-luganskata-republika-podade-ostavka-670005.html", "text": "Лидерът на самопровъзгласилата се Луганска народна република Игор Плотницки подаде оставка. За оставката му обяви министърът на държавната безопасност Леонид Падечник. Той обяви, че причина за оставката е влошено здравословно състояние на Плотницки. \"Според неговото решение аз ще изпълнявам длъжността на лидер на републиката до новите избори\", посочи Падечник, цитиран от УНИАН. Преди дни въоръжени униформени блокираха центъра на Луганск и опитаха да арестуват Плотницки. Опитът за преврат беше дело на бившия вътрешен министър на ЛНР Игор Корнет, който беше уволнен в понеделник с указ на Плотницки, но отказал да се подчини. Самият Корнет заяви, че блокирането на центъра на Луганск е операция за пресичане на дейността на украинска разузнавателна група, като в същото време отрече да е отстранен от поста.Лидерът на ЛНР също коментира ситуацията, като отрече да става дума за опит за преврат. Според него причината за блокирането на центъра на Луганск от въоръжени мъже е \"продължение на кадрови промени след отстраняването в понеделник на министъра на вътрешните работи\".Според украинските медии към Корнет са се присъединили и бойци на лидера на Донецката народна република Александър Захарченко и руски военни. ", "date": "2017.11.24", "title": "Лидерът на Луганската република подаде оставка"}
{"url": "https://offnews.bg/futbol/cherno-more-otnovo-zagubi-na-ticha-670002.html", "text": "Продължава негативната серия на Черно море като домакин. Варненци загубиха с 0:1 от Пирин Благоевград в двубой от 17-ия кръг.Единственото попадение падна буквално в последната секунда на срещата, когато Конър Хендерсън се разписа от пряк свободен удар.В класирането Пирин успя се изкачи до 11-а позиция с актив от 16 точки. Черно море остава седми с 24 точки.\"Щастлив съм заради футболистите, които днес играха за чест и достойнство. Радвам се, че показахме точно това. Благодаряна всичките си играчи - те се раздадоха на над 100% както винаги. Всички имахме нужда от глътка въздух. Мачът протече по начина, по който знаехме, че ще протече. Чакахме своя миг и действахме като един човек. Това се опитваме да показваме през последните месеци.Можем да вземем точки на много места и се забелязва, че искаме да се надиграваме със съперниците. До края обаче може да загубим и всичките си срещи”, заяви наставникът на Пирин Милен Радуканов.Колегата му от Черно море Емануел Луканов определи загубата като несправедлива, тъй като мачът се е играл 90 минути пред вратата на гостите, които са вкарали с единствения си удар в очертанията на вратата.Първа професионална лига, XVII кръг:Черно море - Пирин (Благоевград) 0:10:1 Хендерсън (93)Черно море: 25. Дюлгеров, 6. Цветков, 11. Сукуна, 15. Александров, 18. Зехиров, 21. Илиев (к), 22. Огнянов, 23. Хасани, 66. Старокин, 73. Сукуп, 81. ОгняновСтарши треньор: Емануел ЛукановПирин: 22. Макенджиев, 27. Ничев, 3. Сандев, 14. Николов, 18. Попев (к), 24. Костадинов, 44. Хендерсън, 6. Паланков, 30. Траянов, 99. Кирилов, 15. БлаговСтарши треньор: Милен РадукановГлавен съдия: Неделчо Гаджалов, ПловдивСтадион: “Тича”, Варна", "date": "2017.11.24", "title": "Черно море отново загуби на \"Тича\""}
{"url": "https://offnews.bg/sviat/ajfelovata-kula-shte-ugasne-v-polunosht-v-pamet-na-zhertvite-na-atenta-670001.html", "text": "Осветлението на Айфеловата кула ще бъде угасено в полунощ в памет на жертвите при нападението срещу джамия в Египет, съобщи кметът на Париж Ан Идалго, цитирана от Асошиейтед прес и БТА.Идалго изрази в Туитър съболезнованията си на семействата не жертвите и подкрепата си за ранените.Тя заяви, че угасяването на светлините на Айфеловата кула ще е послание за солидарност от френската столица, която също пострада от терористични атаки през последните години.Френският президент Еманюел Макрон също изрази в Туитър съболезнованията си на жертвите на нападението.При атентата в Египет загинаха 235 души и бяха ранени над 100. ", "date": "2017.11.24", "title": "Айфеловата кула ще угасне в полунощ в памет на жертвите на атентата в Египет"}
{"url": "https://offnews.bg/ikonomika/bnb-sled-iztochvaneto-na-3-8-mln-ot-bankovi-smetki-na-martin-petrov-669946.html", "text": "\"Нямаме коментар. Въпросите по пощата към пресцентъра.\" Това беше единствената реакция на представители* на БНБ към репортер на OFFNews, който попита за изчезването на 3.8 милиона лева от сметката на футболиста Мартин Петров в банка у нас по време на днешен брифинг за представяне на монета. Той продължи само няколко минути.Според публикация в \"Труд\" парите на Петров са били източвани 10 години, били са направени над 450 неоторизирани транзакции от 13 негови сметки. Подаден е сигнал в прокуратурата и тече разследване.От банката не коментират случая, като се позовават на банковата тайна. Обажданията и SMS-ите на репортерите ни се посрещат с мълчание.В коментар тази сутрин икономистът Владимир Каролев заяви, че такова нещо не може да се случи със съдействието на банката, както и че един служител (Петров е имал личен банкер в банката) няма как да направи това. За всяко нареждане собственикът на сметките трябва да е дал пълномощно, обясни той.Друг икономист - Георги Кадиев - също изрази съмнение, че е възможно 10 години да се отклоняват пари от една сметка, да има над 450 неоторизирани транзакции от 13 сметки (колкото имал Петров и колкото транзакции се твърди, че са извършени) и вътрешната система на банката да не го хване.Кадиев нарича това твърдение \"абсурд\" и дава възможни обяснения: или много хора са взели пари от тази афера, или нещо в банката е тотално сбъркано. Според него е абсурдно и друго твърдение в публикацията - че служителката, която е била личен банкер на Петров, е била уволнена 10 месеца преди той да разбере за изчезването на парите (през август), без той да бъде уведомен.\"Надзорът на БНБ би трябвало детайлно да разгледа всички процедури на банките за предотвратяване на подобни случаи. Ако на един се е случило, се е случило или ще се случи и на други.А парламентът да намери начин да гарантира всички депозити, ако са източени по вина на банков служител\", съветва Кадиев. * ", "date": "2017.11.24", "title": "БНБ след източването на 3.8 млн. от банкови сметки на Мартин Петров: Нямаме коментар (обновена)"}
{"url": "https://offnews.bg/temida/13-godini-po-kasno-prokuraturata-povdigna-obvinenia-za-potavaneto-na-669981.html", "text": "На 23 ноември 2017 г. Софийска градска прокуратура (СГП) е привлякла като обвиняеми Милен Балчев и Стефчо Минчев за извършено престъпление по транспорта, при което е последвала смърт на 19 моряци при потъването на кораба „Хера“ на 13 февруари 2004 г.И двамата са с обвинение за това, че в периода 23.07. 2002 г. - 13.02.2004 г. са допуснали да се повреди и потъне моторен кораб „Хера“, от което е последвала смъртта на 19 български и чужди граждани.Към периода на деянието Милен Балчев е бил генерален директор и ръководител „Експлоатация“ на фирма „Провидънс шипинг енд трейдинг“ ООД. Това дружество, съгласно стандартен договор за мениджмънт на кораб Шипман 98 от 01.02.2002 г., е менажирало моторен кораб “Хера“, собственост на „MAESTRA SHIPPING S.A.“, плаващ под юрисдикцията на правителството на Кралство Камбоджа. Милен Белчев е бил и пълномощник на собственика на фирма „MAESTRA SHIPPING S.A.“.През същия период Стефчо Минчев изпълнявал длъжността “Технически директор“, ръководител „Материално техническо снабдяване“, ръководител на бреговата структура на търговско дружество „Провидънс шипинг енд трейдинг“ ООД и ръководител „Морски операции“.За времето от 23 юли 2002 г. до 13 февруари 2004 г. двамата обвиняеми в съучастие допуснали да се повреди моторен кораб „Хера“, като не извършили необходимия ремонт и отказали извършването на планирани ремонтни дейности.На 02.09.2002 г. в гр.Варна те приели без забележки и последващи рекламации ремонта на моторен кораб „Хера“ с акт за край на ремонта. Същевременно разследването е установило, че била извършена замяната на листове ламарина от палубната обшивка и дънния настил с ламарини с дебелини, по-малки от редуцираните остатъчни дебелини спрямо новите построечни такива.В края на месец август 2003 г., след извършването на класификационен преглед на 22.08.2003 г. в гр.Варна, възложили и допуснали извършването на преустройство на кораба чрез свалянето на 16 броя товарни стрели с прилежащото им оборудване, като не уведомили упълномощената от Камбоджанския корабен регистър класификационна организация - Български корабен регистър (БКР) и в нарушение на Международната конвенция за безопасност на човешкия живот на море от 1974г. /SOLAS/ и Протокола към нея от 1988г., ратифицирани от Република България и Кралство Камбоджа.До 13.02.2004 г. след извършения ремонт от 23.07.2002 г. до 02.09.2002 г. и конструктивни промени на моторен кораб „Хера“, извършени след 22.08.2003 г., не снабдили капитана на кораба с актуална „Информация за устойчивостта на кораба за капитана“ в нарушение на Правило 22, глава 1-2 на Международната конвенция за безопасност на човешкия живот на море“ от 1974 г. и Протокола към нея от 1988 г.От прокуратурата обобщават причините за потъването на кораба. В резултат на описаните ремонтни работи и конструктивни промени е било влошено якостното състояние на конструкцията на кораба и така бурята, на която той е бил подложен на 13 февруари 2004 г., е причинила деформация повече от допустимата в корпуса (в района на първия хамбар). От това е последвало разхлабване на крепежа на люковото закритие на хамбара, при което в него е навлязла голяма маса морска вода. Водата и въглищата, с които е бил натоварен „Хера“ са образували течна смес. При бурята и въздействието от нея, на което е бил подложен плавателния съд, движението на тази смес в товарната част на кораба е довело до загуба на устойчивост, накланяне на носовата част във водата и последвало потъване на „Хера“.Делото е образувано на 16 февруари 2004 г. непосредствено след потъването на плавателния съд.В хода на разследването са извършени множество следствени действия, събрани са документи, разпитани са свидетели, назначени са множество експертизи и е извършен и следствен експеримент.На 19 февруари 2010 г. разследването по делото е спряно, тъй като не са били събрани категорични доказателства за самоличността на извършителя.Разследването е възобновено на 9 май 2013 г.Двамата обвиняеми са с мярка за неотклонение „Подписка“, като им е наложена от наблюдаващия прокурор забрана да напускат пределите на страната.", "date": "2017.11.24", "title": "13 години по-късно: Прокуратурата повдигна обвинения за потъването на Хера"}
{"url": "https://offnews.bg/obshtestvo/zemetresenie-sas-sila-3-4-po-rihter-kraj-smolian-669999.html", "text": "Земетресение със сила 3,4 по скалата на Рихтер беше регистрирано край Смолян. Епицентърът на труса е бил на 12 км от града, на дълбочина 15 км. Земетресението е регистрирано в 19.27 часа, уточни Благовеста Бавачкова от Националния институт по геофизика, геодезия и география към БАН, цитирана от \"Фокус\".  Трусът е усетен в Смолян и Чепеларе. Няма данни за разрушения. По-рано днес беше регистрирано и земетресение край Шумен. Трусът беше със сила 2,8 по скалата на Рихтер. ", "date": "2017.11.24", "title": "Земетресение със сила 3,4 по Рихтер край Смолян"}
{"url": "https://offnews.bg/sviat/bludstvo-ubozhdane-i-davane-na-hapcheta-na-detca-v-detska-gradina-raz-669987.html", "text": "Полицията в китайската столица съобщи, че разследва твърдения за посегателства върху деца в пекинска частна детска градина - блудство, даване на медикаменти и убождания, предаде ДПА, цитирана от БТА.Няколко родители съобщили, че докато били на детска градина, децата им са били обект на блудства, че са им давани някакви хапчета и че по кожата им имало следи от убождане с игли, съобщи китайска медия.Родител цитира пред държавната телевизия Си Си Ти Ви (CCTV) детето си, което разказало, че всеки ден след обяда му давали по две бели хапчета, от които му се доспивало. Същият родител открил също подозрителни белези от игли по кожата на детето.Във връзка с предполагаемите сексуални посегателства майката на тригодишно дете каза, че то е твърде малко, за да обясни какво точно се е случило.Пекинската служба по образованието изрази в комюнике дълбока тревога и настоя местните власти и управата на детската градина да сътрудничат на полицейското разследване.\"Ар Уай Би Едюкейшън\" (RYB Education) - фирмата оператор на детската градина - съобщи, че е отстранила временно обвинените учители и съдейства на разследването.\"Дълбоко се извиняваме за силното безпокойство, причинено на родителите и общността. Предадохме записите от камерите за наблюдение на полицията\", казаха от фирмата.Базираната в Пекин компания управлява над 1300 дневни центъра и около 500 детски градини в Китай. Акциите й се търгуват на Нюйоркската фондова борса.", "date": "2017.11.24", "title": "Блудство, убождане и даване на хапчета на деца в детска градина разследва Пекин"}
{"url": "https://offnews.bg/zimni/rusia-veche-ne-e-pobeditel-ot-olimpiadata-v-sochi-669991.html", "text": "Три години и девет месеца след края на зимните олимпийски игри в Сочи Русия загуби първото си място в класирането по медали.Това стана факт след доживотната дисквалификация на бобстлеиста Александър Зубков, с което бяха извадени нови два златни медала от актива на Русия.\"Така от великата победа остана само срам и унижение\", пишат руските медии.Отнетите от Русия медали са общо девет, като от тях четири са златни, четири сребърни и един бронзов. Малко утешение е, че е добавен един бронзов, спечелен от считан за \"чист\" екипаж по бобслей, завършил извън тройката.Така при новото изчисляване на класирането начело излиза Норвегия с 11 златни, 6 сребърни и 12 бронзови медала.Втора е Канада с 10 златни, 10 сребърни и пет бронзови, а Русия е едва трета с 10 златни, 7 сребърни и 5 бронза. Възможно ново разместване при разкриване на още случаи на употреба на допинг.", "date": "2017.11.24", "title": "Русия вече не е победител от олимпиадата в Сочи"}
{"url": "https://offnews.bg/sviat/v-egipet-sa-ubiti-15-teroristi-svarzani-s-atentata-v-dzhamia-v-sinaj-669993.html", "text": "В Египет бяха унищожени 15 терористи, свързани с атентата в джамията в Синай, при който загинаха 235 души, а над 100 бяха ранени, съобщи Sky News Arabia, цитирана от РИА Новости. Те са убити от безпилотник. Ракетните удари са нанесени по два джипа в пустиня в северната част на Синай, близо до мястото на атентата. Терористи взривиха бомба в джамия в Северен Синай, а след това стреляха по хората, които избягаха от мястото на взрива. Когато на мястото пристигнали екипи на спешна помощ, терористите открили огън и по тях. По последни данни са загинали 235 души, а други 130 са били ранени. За момента нито една организация не е поела отговорност за нападението.", "date": "2017.11.24", "title": "В Египет са убити 15 терористи, свързани с атентата в джамия в Синай"}
{"url": "https://offnews.bg/kultura/iz-naj-goliamata-fabrika-za-rachno-prane-v-mumbaj-galeria-669966.html", "text": "Добре дошли в \"Dhobi Ghat\" - най-голямата система за ръчно пране на открито. Простираща се на няколко акра в Южен Мумбай, \"фабриката\" за пране работи 20 часа в денонощието, а над 7000 работници почистват, избелват и сушат дрехи от цял свят, постигайки приход от близо 16 млн. долара годишно.Гигантската ръчна пералня работи повече от век - тя е открита през 1890 г. и за разлика от многото подобни в Индия, \"Dhobi Ghat\" се разширява и разпростира в продължение на десетилетия заради все повечето граждани и посетители на Мумбай.Днес мястото разполага с над 1000 корита, оборудван със специален камък, в който дрехите се удрят, за да се премахне излишната вода от тях. Първо дрехите се накисват в препарати и се перат на следващата сутрин. След като се изчистят се окачват на въжета, за да изсъхнат. После се сгъват и прибират, за да стигнат до своите собственици. През деня през пералнята минават десетки, дори стотици хиляди дрехи, но рядко става грешка при получаването им обратно, пише сайтът \"Culture trip\".Въпреки електрическите перални, услугите на \"Dhobi Ghat\" са предпочитани в града от по-малки хотели, дори болници заради изключително ниските се цени. Много търговци и производители на дрехи също се отправят към гигантската пералня преди да отидат на пазара. Мястото често се използва за снимки във боливудски филми - особено за тези, които искат да покажат духа на Мумбай.", "date": "2017.11.24", "title": "Из най-голямата фабрика за ръчно пране в Мумбай (галерия)"}
{"url": "https://offnews.bg/112/ednogodishno-dete-pochina-v-pazardzhik-sled-poboj-669998.html", "text": "Едногодишно дете е починало в Пазарджик след побой, съобщи bTV. По първоначални данни за момченцето се грижел вторият му баща.Детето плачело за майка си, затова мъжът започнал да го удря, като счупил черепа му. Инцидентът станал в ромската махала в града. Момченцето е откарано в спешна помощ в безпомощно състояние и малко по-късно починало. Майката на детето и вторият му баща са арестувани за 72 часа. Ще бъде поискано постоянното им задържане под стража. Работата по случая продължава. ", "date": "2017.11.24", "title": "Едногодишно дете почина в Пазарджик след побой"}
{"url": "https://offnews.bg/futbol/mesi-poluchi-chetvartata-zlatna-obuvka-i-nastigna-ronaldo-669994.html", "text": "Звездата на Барселона Лионел Меси получи четвърта в кариерата си \"Златна обувка\" за голмайстор номер 1 в Европа.Призът си аржентинецът спечели още през май, но наградата му беше връчена едва днес на церемония в Барселона.Аржентинецът получи наградата от победителя в предишния сезон и негов съотборник в \"синьо-червените\" Луис Суарес. През сезон 2016/2017 година Меси отбеляза 37 гола и изпревари холандеца Дас Бост от Спортинг Лисабон, който завърши с 34 попадения.С четвъртата \"Златна обувка\" аржентинецът се изравни с големия си съперник на футболното поле Кристиано Роналдо.\"Промених някои неща в играта си. Вече получавам по-голямо удоволствие от футбола\", каза Меси.", "date": "2017.11.24", "title": "Меси получи четвъртата \"Златна обувка\" и настигна Роналдо"}
{"url": "https://offnews.bg/zimni/ruski-biatlonisti-patuvat-na-avtostop-za-svetovnata-kupa-669982.html", "text": "Забавна случка развесели част от руския отбор по биатлон по време на пътуването към шведския зимен център Йостерсунд, където стартира сезонът за Световната купа.Антон Бабиков, Александър Логинов, Виктория Сливко, Матвей Елисеев, Максим Цветков и други пътували с бус, който бил спрян от полицейски патрул. Оказало се, че водачът е с нередовни документи и бил спрян от движение.Така оставил руснаците без транспорт. За да се пошегуват със ситуацията те се наредили край пътя и имитирали, че спират коли на автостоп, докато чакали резервния транспорт.Чакането явно е продължило дълго, тъй като по-късно през деня Елисеев качва видео, на което се вижда, че навън вече е тъмно.Френският доминатор в биатлона и актуален носител на Световната купа Мартен Фуркад също продължи с активната си дейност в социалните мрежи.Този път той изуми и най-верните си фенове, като качи нямо видео. На кадрите французинът се разхожда, докато над главата му се сипе сняг. Какво е искал да каже Фуркад остава загадка.", "date": "2017.11.24", "title": "Руски биатлонисти пътуват на автостоп за Световната купа"}
{"url": "https://offnews.bg/politika/edin-lev-subsidia-za-partiite-izvan-parlamenta-glasuva-biudzhetnata-k-669992.html", "text": "Бюджетната комисия в парламента реши партиите, които са извън парламента и са взели 1% от гласовете на последните избори, да вземат годишна субсидия от 1 лев, разказаха за OFFNews членове на комисията. Решението трябва да се гласува в пленарна зала, когато се приема и бюджетът за 2018-та година.Комисията по бюджет и финанси е заседавала вчера, 23 ноември, като много от предложенията са минали без дебат и много набързо, без депутатите да разберат точно какво гласуват. Предложението за намаление на субсидията за партиите извън парламента, но над процент от гласовете, е дошло от депутатите на ВОЛЯ. То касае само извънпарламентарните формации, като партиите, минали 4%, ще продължат да получават 11 лева на глас годишно.Единствената партия, която получава субсидия от последните избори, е \"Възраждане\" на Костадин Костадинов, като той твърди, че дарява цялата сума за благотворителност. Ако предложението бъде прието, субсидията им от от 416 856 лева ще бъде намалена на 37 896 лева.Това решение би се отнасяло само за 2018-та година, но за да влезе във сила, промени трябва да бъдат направени и в Закона за политическите партии, който урежда субсидията от изборите. Такива към момента не са направени. Ще мине ли това предложение, по какъв начин и с каква подкрепа, ще разберем по време на гласуването на Бюджет 2018 г.", "date": "2017.11.24", "title": "Един лев субсидия за партиите извън парламента, гласува бюджетната комисия в НС"}
{"url": "https://offnews.bg/obshtestvo/ndk-shte-zasveti-v-oranzhevo-utre-sreshtu-nasilieto-nad-zheni-669995.html", "text": "Утре в 17.30 ч. НДК ще засвети в оранжев цвят.Осветяването на Двореца дава старта на Световната шестнадесетдневка (от 25 ноември - Международен ден за елиминиране на насилието над жените, до 10 декември - Световния ден на човешките права). В периода обществени сгради н целия свят ще бъдат осветени в оранжево, ще се провеждат множество акции и дискусии, чиято цел е да даде гласност на проблемите, свързани с насилието над жени.От 18.30 ч. в клуб “Перото” в НДК Зонта клуб \"Света София\" организира публична беседа и дискусия на тема \"Истнски решения срещу насилието над жени и домашното насилие. Как да повишим обществената нетърпимост срещу посегателствата над личността и достойнството”.В дискусията ще вземат участие водещи имена в областта на правното застъпничество, представители на бизнеса, обществени институции и нестопански организации, работещи по проблемите на равнопоставеността на половете и превенцията срещу насилието.Статистиките сочат, че всяка трета жена по света е или е ставала жертва на насилие, затова организаторите канят всички заинетересувани на дискусията.", "date": "2017.11.24", "title": "НДК ще засвети в оранжево утре срещу насилието над жени"}
{"url": "https://offnews.bg/sviat/tramp-izpolzva-atentata-v-egipet-za-da-obiavi-kolko-e-nuzhna-stenata-670003.html", "text": "Американският президент Доналд Тръмп използва атентата в Египет, за да обяви колко са необходими стената на границата с Мексико и забраната за граждани на определени страни да влизат в САЩ. Най-малко 235 души загинаха, а над 100 бяха ранени при атентат в Египет днес. По този повод Тръмп изрази съболезнованията си в Туитър. Той обаче не спря дотам, а добави: \"Трябва да сме по-единни и по-умни от когато и да било и ще бъдем. Нуждаем се от стената, нуждаем се от забраната\". Тръмп посочи, че ще разговаря с египетския президент по-късно през деня, съобщи Independent. Съобщението на Тръмп много напомня предишните му съобщения в Туитър след други терористични атаки. В тези съобщения той също наблегна на това, че светът не трябва да действа с политическа коректност. Тръмп опита да наложи забрана на граждани от 6 мюсюлмански страни - Сирия, Либия, Иран, Йемен, Чад и Сомалия, да влизат в САЩ. Забраната беше спряна от съда, но по-късно съдът реши, че правителството може да забранява влизането на територията на страната на хора от тези държави, ако нямат никакви връзки със САЩ. ", "date": "2017.11.24", "title": "Тръмп използва атентата в Египет, за да обяви колко е нужна стената с Мексико"}
{"url": "https://offnews.bg/politika/ninova-pred-internatcionala-dlazhni-sme-da-dadem-perspektiva-na-narod-669962.html", "text": "Председателят на БСП и вицепрезидент на Социалистическия интернационал Корнелия Нинова взе участие в заседанието на Съвета на световната организация, което се провежда в Барселона.На форума Нинова представи визията на българските социалисти за развитието на Европа.„Искаме запазване и развитие на обединена Европа, която да съществува заради своите граждани, тяхното благополучие и сигурност, а не заради политическите си елити. В тази връзка трябва да дадем категоричен отговор на въпроса - икономиката ли съществува, за да обслужва гражданите, или те съществуват, за да обслужват икономиката. За нас прогресивният отговор е очевиден - приоритет са гражданите. Ние тук трябва да дадем перспектива на народите си“, заяви вицепрезидентът на СИ. По думите й това е и причината от ляво да се противопоставят на тезата на десните, на неолибералните позиции, че намесата на Съюза в социалната политика трябва да бъде ограничен. „Левицата защитаваме тезата, че ЕС може да бъде ефективен само, ако има социален дневен ред, основан на солидарност и насочен към преодоляване на неравенствата и гарантиране на равните права на всички европейци“, каза още тя.Корнелия Нинова заяви, че след три десетилетия дерегулация на пазара сме се научили на следното - пазарът, оставен без надзор от страна на обществото, може да се изроди в състезание между хищници, в което жертва е почтеният, работещ човек. „Именно той губи работа, перспектива и смисъл. Той се оказва сведен до просто оръдие на труда, което във всеки момент може да се окаже излишно. Научили сме се и на още нещо - в тази ожесточена игра най-силни се оказват финансовите играчи, които присвояват ресурса от реалната икономика за сметка на работните места, сигурността и перспективата на гражданите“, каза още тя.„Ще се борим за възстановяване на социалната Европа със следните принципи - социални права, създаване на справедлив пазар на труда, недопускане на дискриминация и неравенство на половете, спешни мерки за справяне с бедността“, каза в заключение Корнелия Нинова.Форумът на социалистите продължава по темите за сигурността и мира, както и за адекватните мерки за хуманитарните кризи.", "date": "2017.11.24", "title": "Нинова пред Интернационала: Длъжни сме да дадем перспектива на народите си"}
{"url": "https://offnews.bg/futbol/uefa-razsledva-bajern-za-falshivi-pari-669968.html", "text": "Европейската футболна централа УЕФА образува дисциплинарно дело срещу германския колос Байерн Мюнхен след двубоя от пети кръг на Шампионската лига срещу Андерлехт в сряда в Брюксел.Това се случва заради поведението на феновете на тима, които по време на мача обсипаха терена с фалшиви банкноти и издигнаха банер в сектора си с надпис \"Доволни ли сте от своята алчност?\".Запалянковците по този начин изразиха протеста си срещу високите цени на билетите за мача в Белгия, които бяха между 70 и 100 евро.Делото ще се гледа на 7 декември и се очаква Байерн да отнесе санкция. Двубоят завърши 2:1 за баварците и Андерлехт останаха без спечелена точка в груповия етап. В последния кръг белгийците гостуват на Селтик, който има три точки.", "date": "2017.11.24", "title": "УЕФА разследва Байерн за фалшиви пари"}
{"url": "https://offnews.bg/politika/pargov-triabva-nov-prochit-na-vremeto-predi-10-i-noemvri-669957.html", "text": "Историческият период от преди 10-и ноември 1989 г. се нуждае от нов прочит, заяви лидерът на БСП - София Калоян Паргов на представянето на книгата \"Откровения\" на бившия министър на културата по времето на Тодор Живков Георги Йорданов.Вторият том от поредицата \"Притаени мигове\" беше презентиран в централата на столичните социалисти по покана на Паргов. При представянето на \"Откровения\" Георги Йорданов цитира думи на Аристотел - Платон ми е скъп приятел, но истината ми е по-скъпа. В тази връзка мисля, че днешните поколения и българското общество имат нужда от различен прочит на историческия период от преди 10-и ноември, коментира Калоян Паргов.Защото оценките от прехода, които бяха поставени на управлението на България преди 1989-а, бяха изкривени, за да обслужат политически интереси и цели. Тези интереси бих ги нарекъл антибългарски. Те работеха, а и продължават да работят срещу националния ни интерес. И доведоха дотам, че държава като нашата, с многовековна история, да бъде на опашката в Европейския съюз. И не само това, на прага на европредседателството ни ние нямаме нужното самочувствие в достатъчна степен и не си даваме сметка какви ползи и възможности можем да извлечем от него.Лидерът на столичните социалисти благодари на държавника Георги Йорданов за историческия му принос в най-новата история на България чрез книгите, които пише.Благодарността е и затова, че открехна завесата за едни събития, от първо лице като пряк участник, за да може ние всички, четейки книгите му, да можем сами си дадем сметка следовници на кого сме. Да разберем, че България е имало и преди нас, ще има и след нас. И ние трябва да сме на висотата, не само на политическата, а най-вече и на националната отговорност, за да можем да мислим за бъдещите поколения и за нашето отечество. Откровението в голямата политика е свързано с това да можеш за прозреш държавния интерес, да можеш да го отстоиш не само в собствената си държава, но и извън границите й в най-тежката ситуация, категоричен е Калоян Паргов. \"Истинският държавник трябва да умее да се извиси над дребните политически боричкания и да устои на всички провокации, коментира още той. За това са нужни много знания, задълбочено познаване на процесите, талант и отлична политическа подготовка. Условия, които в последните 28 години българската политическа класа неглижира или направо пренебрегва. Както самият Георги Йорданов каза, \"много лаици се занимават с неща, които не са им присъщи\", каза още Паргов. ", "date": "2017.11.24", "title": "Паргов: Трябва нов прочит на времето преди 10-и ноември"}
{"url": "https://offnews.bg/sviat/emerson-mnangagva-krokodila-stana-prezident-na-zimbabve-669954.html", "text": "Емерсон Мнангагва положи клетва като президент на Зимбабве. То наследи авторитарно управлявалия 37 години Робърт Мугабе на церемония на стадиона в Хараре, на която Мугабе не присъства.Пред 60-те хиляди изпълващи мястото той обеща да служи на всички граждани. Каза още, че се чувства \"дълбоко смирен\" да поеме тази роля. Подчерта също, че не забравя многото зимбабвийци, които са помогнали този ден да стане реалност.75-годишният Мнангава, по прякор Крокодила, който беше изгонен от вицепрезидентския си пост, след като се възпротиви на опитите съпругата на Мугабе - Грейс, са го наследи на президентския пост, изрази почитта си към сваления с безкръвен преврат 93-годишен Мугабе. Нарече го \"баща, наставник, другар и мой лидер\" и беше аплодиран от множеството.Мугабе си отиде драматично тази седмица след 37-годишно авторитарно управление. Въпреки че Мнангава се посреща с радост от зимбабвийците, името на бившия министър на националната сигурност се свързва с някои от най-големите зверства, извършени от управляващата партия Zanu-PF, откакто тя пое властта през 1980 г. Жертвите на гражданския конфликт наброяват 20 хил. души.В клетвата си днес той обеща да спазва конституцията и правата на 16-те милиона жители на Зимбабве.По време на 37-годишното управление на Мугабе Мнангава също е на властови постове - в партията или правителството. Той има 9 деца, прекарал е и 10 години в затвора заради нападение на влак.", "date": "2017.11.24", "title": "Емерсон Мнангагва - Крокодила стана президент на Зимбабве"}
{"url": "https://offnews.bg/drugi/finlandia-ni-bi-na-basketbol-670004.html", "text": "Националите по баскетбол стартираха с домакинска загуба участието си в група F на световните квалификации.Възпитаниците на селекционера Любомир Минчев отстъпиха с 80:82 пред Финландия в Ботевград. Нашите се разиграха едва в последната четвърт и бяха близо до обрат, но не им достигна време.Ключова за успеха на финландците се оказа стрелбата от тройката, като направиха 14 успешни от общо 31 опита. В следващия си мач българите гостуват на Исландия.\"Нямаме оправдание. Аз самият не бях на ниво. Останах без гориво още в началото на мача. Сега трябва да анализираме грешките си и да се вдигнем за следващия мач\", коментира звездата на тима ни Александър Везенков, който завърши с 16 точки.Най-резултатен за българите беше Станимир Маринов с 18. За гостите с 18 пък завърши Анти Канерво.БЪЛГАРИЯ - ФИНЛАНДИЯ 80:82 (19:17, 17:22, 17:21, 27:22)БЪЛГАРИЯ: Станимир Маринов 18, Чавдар Костов 8, Павел Маринов 15, Александър Везенков 16, Николай Вангелов 2 (Божидар Аврамов, Александър Янев 9, Асен Великов, Станислав Ваклинов 1, Павлин Иванов 7, Мартин Маринов, Димитър Димитров 4)ФИНЛАНДИЯ: Джамар Уилсън 20, Мико Койвисто 3, Шон Хъф 14, Туука Коти 2, Ерик Мърфи 10 (Анти Канерво 18, Мати Нутинен 8, Ропе Ахонен, Антон Одабаси 6, Александер Мадсен 1, Карл Линдбом)", "date": "2017.11.24", "title": "Финландия ни би на баскетбол"}
{"url": "https://offnews.bg/obshtestvo/ek-ni-razkritikuva-za-otpadaneto-na-uchenitci-te-se-uvelichavat-ne-669955.html", "text": "Европейската комисия изрази сериозна загриженост от недостатъчния процент обхванати деца в училище - област, в който напоследък българските власти изтъкват успехи. Това стана при представянето на обзора за образованието в България през 2017 година днес, в София от Стефан Херманс, Директор на Дирекция \"Политическа стратегия и анализ\" към Генерална дирекция \"Образование, младеж, спорт и култура\" на Европейската комисия, в присъствието на зам.-министъра на образованието Деница Сачева.Докладът посочва, че се увеличава броят на преждевременно напускащите училище, обратно на общата тенденция в ЕС.През 2013 г. делът на напусналите системата на образованието и обучението (на възраст между 18 и 24 г.) е 12.5%, а през 2016 г. се увеличава на 13.8%. Обратното, в ЕС делът намалява от 11.9% на 10.7%.У нас обхващането на децата на възраст между 4 и 7 години е 89.2% (2015 г.) при 94.8% средно в ЕС.Голямо впечатление прави и сериозният процент на учениците ни със слабо представяне по четене, математика и природни науки в изследването PISA. Тук, за съжаление, отново има увеличение на процента. През 2012 г. по математика той е 43.8%, а през 2015-а - 42.1%. В ЕС процентите са съответно 22.1% и 12 22.2%. Българското представяне е сред най-слабите в Съюза.Само 2.2% от възрастните са били включени в процеса на учене през 2016, а в ЕС - 10.8%.Все пак в доклада се отбелязват усилията на екипа в МОН за връщане на децата в клас.\"Органите са започнали прилагането на нов подход в борбата срещу преждевременното напускане на училище. Интегрирането на ромите в образователната система - пишат обаче от ЕК - продължава да бъде предизвикателство, както и сегрегацията на ромските училища.\"Отчита се стремежът на България към значително повишаване на заплатите с цел засилване привлекателността на учителската професия и решаването на проблема със застаряващия преподавателски състав.И все пак разходите за образование продължават да бъдат относително ниски в сравнение с ЕС, се казва в доклада.Разходите за образование на сектор „Държавно управление“ са повишени с около 3% през 2015 г. Тези разходи представляват 4,0% от БВП и са под средната стойност за ЕС — 4,9%.От ЕК се спират и на плановете за промяна в модела на финансиране на училищата.\"България планира преразглеждане на модела на финансиране на училищата, за да спомогне за повишаването на справедливостта и на качеството. С новия Закон за образованието се засилва използването на корекционни коефициенти с оглед на подпомагането на училищата и учениците в неравностойно положение. Целта е чрез системата за външно оценяване да се добавят критерии, които да бъдат обвързани с резултатите на училището и качеството на образованието. Училищата с ниски резултати ще получават целево допълнително финансиране за подобряване на резултатите; тези, които се справят добре, ще получават допълнителни ресурси за финансиране на училищните дейности и за стимулиране на учителите. Органите работят по разработването на показатели за резултатите на училищата, по които да се определят резултатите на отделните училища и резултатите от обучението, аспектите на училищните резултати, свързани със справедливостта и качеството (в това число преподаване, проценти на отпаднали и завършили), както и оценка на добавената стойност на училището.\"От документа личи и тревогата заради демографския спад.\"Броят на учениците през 2016 г. е намалял със 17% в сравнение с 2002 г. и с 11% след 2006 г. поради ниската раждаемост иемиграцията. През последното десетилетие най-драстичният спад се наблюдава в средното образование (-30%). Броят на учащите във висшето образование се увеличава до 2009 г., но оттогава започва да намалява. През последните пет години, за които има данни (2012—2016 г.), общият брой на учащите намалява на всички нива, с изключение на началния етап на основното образование.\"", "date": "2017.11.24", "title": "ЕК ни разкритикува за отпадането на ученици - те се увеличават, не намаляват"}
{"url": "https://offnews.bg/kultura/valnuvashta-izlozhba-vdahnovena-ot-armenia-s-premiera-utre-669958.html", "text": "Да тръгнеш подир звуците на дудука - древен арменски инструмент. Да те пренесат неусетно сред магнетичния свят на арменската архитектура. Да те потопят в кристалните води на езерото Севан, да останеш без дъх, завъртян в пъстроцветния Кочари - тези емоции очакват всички посетители на изложбата \"След Армения...\" на българката с арменски корени Гроника Кавафян.Картините ще бъдат изложени от 25 ноември до 10 декември в хотел \"Арена ди Сердика\". Те са плод на нейното първо посещение в Армения, а тя споделя, че зад всеки образ стои цяла история, която предстои да бъде разкрита.Препълнила сетивата със цвят, звуци и асоциации, Гроника повдига завесата към тайнствения свят на твореца. Споделя с нейната публика и ценители преживяното от пътуването до Армения. Ярко, страстно и искрено - нейното възприятие завладява и очарова.Платната носят вечният стремеж да се разгадаем. Оживяват чрез неподправения стил на артиста и живи, ярки багри.", "date": "2017.11.24", "title": "Вълнуваща изложба, вдъхновена от Армения, с премиера утре"}
{"url": "https://offnews.bg/futbol/obiaviha-konkursa-za-bazite-na-tcska-navrah-black-friday-669953.html", "text": "Министерството на младежта и спорта се включи своеобразно в днешния \"Black Friday\", като публикува документа с решението си за провеждане на конкурс за отдаване под наем на стадион \"Българска армия\" и спортния комплекс в Панчарево.Министър Красен Кралев заяви, че е запланувано до 10 януари 2018 година вече да е ясно кой ще използва базите на ЦСКА. Кралев бе категоричен, че на задаващия се търг за базите на фалиралото дружество ПФК ЦСКА АД водещ ще бъде държавният интерес.Желаещите ще могат да подадат своите документи най-късно до 17:00 часа на 11 декември, класирането ще бъде обявено до 3 януари, а договорът ще бъде подписан до 10 януари.“Търсим дружество с доказана история, с доказан произход на капиталите. Процедурата е отворена за всички. Не искам да коментирам конкретни юридически лица. Това е началото на конкурса. Повече коментари ще има след подаването на заявките за участие. Тези условия, които сме изложили, гарантират държавния интерес.Искаме ясни гаранции, че въпросният кандидат може да се справи с предложената инвестиционна програма. Предложената цена ще има най-голяма тежест (60 т.), програмата ще носи 30 точки, а общественият принос и стратегия - 10 точки”, обяви Кралев.", "date": "2017.11.24", "title": "Обявиха конкурса за базите на ЦСКА навръх \"Black Friday\""}
{"url": "https://offnews.bg/obshtestvo/zashto-uslugite-na-firma-chisti-karti-izvozva-mogat-da-se-okaz-669963.html", "text": "Всеки от нас иска да живее в обновен, удобен и добре поддържан дом.Голяма част от хората с опит в домашните ремонти и преместването от едно жилище в друго ще се съгласят, че няма нищо по-дълготрайно от временния и бърз ремонт.На пръв поглед невинното преобразяване на апартамента или къщата ни въвлича в поредица от ремонти, куп разходи и не малко изхабени нерви.За да се справим с подобно предизвикателство, трябва да бъдем добре подготвени както финансово, така и психически и най-вече да се запасим с търпение и да се обърнем към .С наближаването на Коледа и Нова година, единственото, което искаме е да се подготвим за предстоящите семейни празници.За съжаление, ако сме се заели с ремонт ни се налага да се занимаваме със съвсем различни ангажименти.Истина е, че хубавите неща понякога се случват прекалено бавно и изискват търпение, а „бързата работа е срам за майстора“, но всяко правило си има и изключения.Ако искате да преобразите дома си и да направите един наистина бърз и успешен ремонт на жилището, ако спешно трябва да разчистите апартамента след саниране и реформи на помещенията в него, ако вашето семейство скоро ще се увеличи с още един член или ви предстои друго вълнуващо семейно събитие, защо не се обърнете към професионалисти, които да свършат „черната“ работа вместо вас?Услугите на фирми „чисти, кърти и извозва“ са познати на хората, които ценят своето време и държат на това да запазят комфорта и спокойствието си по време на ремонт у дома.Цялостна строителна бригада може в кратък срок да извърши основен или довършителен ремонт във вашия дом.Наред с основната дейност по къртене и разбиване на бетон, тухла, панел, професионалният екип ще почисти строителните отпадъци и ще ги извози, за да можете по най-бързия начин да приведете жилището си в ред и да се отпуснете на спокойствие и далече от грижите.Независимо дали живеете в къща, апартамент или искате да обновите вилата и къщата на село, можете да използвате услугите на компания, която чисти, кърти и извозва отпадъците от ремонтните дейности.Строително-ремонтните работи не могат да бъдат извършвани от всеки, а вие най-малко трябва да се ангажирате с подобно начинание, особено ако нямате опит и нужните инструменти.Майсторите са оборудвани със съвременна техника и най-необходимите инструменти за разбиване и къртене, така че могат да свършат работата в срок и възможно най-ефективно. Нито почистването, нито пренасянето на строителните отпадъци, които не са никак малко, ще бъде ваша грижа, защото работата е поверена на професионалисти.Единственото, което трябва да ви тревожи по време на ремонта е как ще декорирате дома си за празниците и какви подаръци ще купите на най-близките си хора.Безспорно един от най-големите подаръци си остава ремонтирания и красив дом, в който се събирате с приятели и близки, не само за да отпразнувате новата година, но и защото всяка нова придобивка в него и всяко негово освежаване и обновяване носят радост, положителна енергия и са повод за парти и приятни емоции.", "date": "2017.11.24", "title": "Защо услугите на фирма „чисти, кърти, извозва“ могат да се окажат най-желания новогодишен подарък за вашето семейство?"}
{"url": "https://offnews.bg/sviat/napadenie-sreshtu-dzhamia-v-egipet-235-ubiti-120-raneni-669959.html", "text": "Най-малко 235 души са убити и над 120 са ранени при взривяването на бомба до джамия в в размирната египетска провинция Северен Синай, предадоха световните агенции.Бомбата, поставена близо до джамията Ал Рауда в селището Бир ал Абед, е избухнала по време на обедните молитви. След това въоръжени хора са стреляли по молещите се, докато те напускали джамията, съобщава ДПА, като цитира източници от местните сили за сигурност.По данни на Асошиейтед прес нападателите са били в четири джипа.Във всички болници в провинцията е обявено извънредно положение. Подразделения на армията и полицията претърсват местността.Малко след нападението президентът Абдел Фатах ас Сиси свика извънредно заседание на Съвета за национална сигурност, посветено на обстановката в Северен Синай, съобщи БТА.Министерството на вътрешните работи вече създаде специална комисия за разследване на атентата и обяви извънредно положение в столицата Кайро. Силите на реда ще охраняват всички държавни учреждения и обекти от обществена значимост.Засега нито една от действащите в Египет екстремистки групи не е поела отговорност за атентата.Според вожда на бедуинско племе, което воюва срещу \"Ислямска държава\", атакуваният храм е известен като място за събиране на суфити - поклонници на мистично течение в исляма, което екстремистката групировка смята за ерес.В страната бе обявен тридневен национален траур в памет на жертвите.След свалянето на ислямисткия президент Мохамед Морси през 2013 г. в Египет бяха извършени серия от нападения, предимно насочени срещу силите за сигурност. Повечето атентати бяха извършени в Северен Синай и отговорността за тях пое Ислямска държава, припомня ДПА.", "date": "2017.11.24", "title": "Нападение срещу джамия в Египет: 235 убити, 120 ранени"}
{"url": "https://offnews.bg/obshtestvo/zemetresenie-2-8-kraj-shumen-669969.html", "text": "Земетресение с магнитуд 2.8 по Рихтер регистрира БАН край Шумен.То е станало в 14:13 ч.Епицентърът е на 7 км северозападно от Плиска и на 13 км източно от Шумен.По данни на Националния институт по геофизика, геодезия и география дълбочината му е 14.4 км.Няма данни за щети.", "date": "2017.11.24", "title": "Земетресение 2.8 край Шумен"}
{"url": "https://offnews.bg/temida/darzhavata-raboti-za-sporazumenie-po-imotnite-sporove-sas-sakskoburggo-669972.html", "text": "Работна група в Министерството на правосъдието търси варианти за споразумение с бившия премиер Симеон Сакскобургготски за четирите му иска срещу България, подадени в Страсбург, съобщава в. \"Сега\". Според юристи Сакскобургготски има всички шансове да осъди държавата в Европейския съд по правата на човека.\"Има работна група, която работи за варианти за доброволно уреждане на спора между държавата и Симеон Сакскобургготски и когато имаме готови предложения, те ще бъдат огласени\", е казала пред вестника бившия правосъден министър в кабинета на НДСВ Миглена Тачева, която минава за един от най-приближените му хора. Първото дело в Страсбург беше заведено от бившия премиер през 2010 г., след като през декември 2009 г. парламентът прие мораториум върху правото му да се разпорежда със земи и имоти, върнати на него и сестра му като наследници на бившите царе. Преди години Страсбург присъди 13 млн. евро на бившия гръцки крал Константин пак заради имотен казус. Претенцията на Константин беше за 560 млн. евро - оценката на земя, сгради и имоти. В другите три дела, водени от Сакскобургготски, се оспорва решението на българския съд резиденциите \"Кричим\", Ситняково\" и \"Саръгъол\" да бъдат върнати на държавата, припомня \"Сега\", като посочва, че е вероятно на бившия премиер да бъде предложена сделка, при която той да се откаже от претенциите си пред Европейския съд, а в замяна да получи обезщетение за имотите.Друга възможност е да получи доживотно право на ползване на дворците, които сега обитава, срещу отказ от делото в Страсбург. На три инстанции държавата спечели делата за \"Кричим\", Ситняково\" и \"Саръгъол\". На две инстанции МРРБ спечели делата за \"Царска Бистрица\" и бившето стопанство на УБО край Врана. Без решение на първа инстанция са само споровете за \"Врана\" и за 16 500 дка гори в Рила.", "date": "2017.11.24", "title": "Държавата работи за споразумение по имотните спорове със Сакскобургготски"}
{"url": "https://offnews.bg/futbol/penata-ima-levski-v-elin-pelin-i-kiustendil-zashto-da-niama-i-deset-669973.html", "text": "Почетният президент на ЦСКА и легендарен бивш футболист и треньор на \"червените\" Димитър Пенев говори за първите си стъпки в професията, както и за моментното състояние на армейците.\"Не можеш да бъдеш Хитлер или Сталин, трябва да бъдеш много по-гъвкав\", отговори Пената на въпрос какви качества са необходими, за да си добър наставник. Той взема отношението и към моментното състояние на клуба от Борисовата градина.\"Господин Гриша Ганчев се ангажира с ЦСКА, а неговият план за клуба е сериозен. Не може обаче за кратък период от време лицето на отбора да стане далеч по-добро, отколкото в миналото.Най-основното е сигурността, а тя започва с финансите. Не можеш да правиш план за къща, а да нямаш пари за тухли. Има много хора с възможности. Въпросът е да ти помагат добри бизнесмени, които знаят как да правят нещата.ЦСКА случи на такъв човек и може да е за пример благодарение на Ганчев. За други неща може да го упрекват, но... работил съм с него и знам, че няма да се откаже от името на ЦСКА\", заяви Пенев.\"Може и десет малки ЦСКА да се коментират. И Локомотивски клубове десет да има. И Левски има много - Елин Пелин, Кюстендил...Такива са времената. Имена много, но само един ЦСКА е следван от феновете\", отчете Пенев пред corner.bg, като визира вероятно създаденият през 2016 година ЦСКА 1948.", "date": "2017.11.24", "title": "Пената: Има Левски в Елин Пелин и Кюстендил, защо да няма и десет малки ЦСКА-та"}
{"url": "https://offnews.bg/obshtestvo/zashtitiha-s-darvesen-mulch-darvetata-po-stolichni-bulevardi-669976.html", "text": "Алейните отвори в основите на дърветата по 4 основни булеварди в столицата - бул. \"Г.С.Раковски\", бул. \"А.Дондуков\", бул. \"Ситняково\" и бул. \"В. Левски\", както и тези по ул. \"Черковна\", са засипани с дървесен мулч.Тази посипка предотвратява загубата на влага в почвата, уплътнява почвата, намалява растежа на плевелите и поддържа благоприятна почвена температура. Мулчът е изцяло биологичен материал, който се произвежда от био отпадъци и в процеса на разграждането му в почвата я обогатява с хранителни вещества.Използваният от Столична община мулч е произведен изцяло от компостиращата инсталация на Общинското предприятие за третиране на отпадъците, в която се преработват градските био и зелени отпадъци.Количеството на положения дървесен мулч е 15240 кг.Предвижда се обогатяването на алейните отвори да продължи и по бул. „Витоша“, бул. „Прага“, бул. „Патриарх Евтимий“, ул. „Евлоги и Христо Георгиеви” и други. През миналата година пилотно бяха посипани с мулч отворите на дърветата по бул. \"Г.С.Раковски\", съобщиха от Столична община. ", "date": "2017.11.24", "title": "Защитиха с дървесен мулч дърветата по столични булеварди"}
{"url": "https://offnews.bg/obshtestvo/ddb-sofia-sas-7-zlatni-otlichia-v-iab-mixx-awards-2017-669978.html", "text": "DDB Sofia спечели най-много златни отличия на наградите за дигитална реклама и маркетинг IAB Mixx Awards, които се проведоха на 23 ноември в зала Люмиер в НДК.IAB Mixx Awards е глобален форум, който награждава най-добрите решения в дигиталния маркетинг. Фестивалът се провежда за трети път в България.Работата на DDB Sofia се отличи сред 140 заявки на 40 агенции и общо над 70 рекламни кампании, реализирани в дигитална среда. Свидетелство за успеха са 7-те златни награди, които агенцията печели с проекти за Теленор България, Теленор Унгария, ЕВН и ABSOLUT водка.Кампаниите на DDB Sofia бяха отличени в категориите Campaign Effectiveness, Engagement, Lead Generation, Mobile and Apps, Rich Media and Display ads, Search Engine Marketing и Branded Content.„Наградите са висока оценка за целия екип на DDB Sofia. В последните месеци положихме много усилия, за да предлагаме все повече дигитални решения за интегрираните ни кампания. Фактът, че имаме 14 финалисти за девет наши партньори, показва, че вървим напред“, заяви Ангел Искрев, Head of Digital, DDB Sofia.„Инвестирахме в страхотни таланти и сме много горди с това признание за екипа ни. Споделяме златото с нашите клиенти. Благодарни сме, че техните високи критерии за креативност и взаимното усилие да открием неоткритото са постоянна величина в съвместната ни работа“, каза Боян Панайотов, Изпълнителен директор, DDB Sofia.„Преди digital-ът беше подкатегория на рекламните услуги. Сега е най-важната платформа за връзка между брандовете и хората. Именно затова сме щастливи, че сме отличени в толкова много категории“, добави Васил Петраков, Творчески директор ДДБ СофияПобедителите в конкурса поставят новите тенденции в бранша и се превръщат в еталон за постижение в дигиталния бизнес на световно ниво.", "date": "2017.11.24", "title": "DDB Sofia със 7 златни отличия в IAB Mixx Awards 2017"}
{"url": "https://offnews.bg/sviat/v-ruskia-parlament-predlozhiha-da-priznaiat-mcdonald-s-i-kfc-za-chuzhd-669971.html", "text": "В руския парламент беше внесено предложение McDonald's, KFC и други западни вериги ресторанти за бързо хранете в Русия да бъдат обявени за чужди агенти, съобщи RT, цитирана от РИА Новости. Автор на законопроекта е депутатът Борис Чернишов. Според депутата ресторантите и тяхната \"агресивна реклама\" насаждат на руснаците вредни хранителни навици и чужди ценности, като едновременно с това намаляват интереса към традиционната руска кухня. Той призова за повече проверки на ресторантите за бързо хранене и поиска рекламите им да вървят с надпис \"продукция на чужд агент\". Сенаторът Алексей Пушков нарече идеята радикална. Според него няма съмнение, че McDonald's е символ на САЩ, но не става дума за медия, така че мерките са прекалени.Предложението на Чернишов е продължение на сагата със взаимното определяне като чужди агенти на руски и американски медии съответно в САЩ и в Русия. ", "date": "2017.11.24", "title": "В руския парламент предложиха да признаят McDonald's и KFC за чужди агенти"}
{"url": "https://offnews.bg/politika/borisov-po-dobre-prezidenti-da-si-govoriat-otkolkoto-armiite-im-da-s-669952.html", "text": "Много по-добре е президентите на Армения и на Азербайджан да седят заедно и да водят добър диалог, отколкото армиите им да се блъскат. Това каза премиерът Бойко Борисов в Брюксел, където участва в петата Среща на високо равнище по Източното партньорство на Европейския съюз. Партньорството засяга Армения, Азербайджан, Беларус, Грузия, Република Молдова и Украйна и цели сближаването на ЕС с шестте страни бивши членки на съветския блок.\"Черно море е прекрасно място, откъдето могат да минават газопроводи, може да има пристанища, да има бизнес, връзката и с Дунав – Дунавската стратегия, огромни възможности”, каза още Борисов.По думите му подобен формат на среща трябва да се проведе и със Западните Балкани.Борисов разказа и, че е прегърнал канцлерът Ангела Меркел за кураж. Дано успее да състави правителство, защото блокирането на Германия води до това, че нищо не върви както трябва, обясни премиерът. ", "date": "2017.11.24", "title": "Борисов: По-добре президенти да си говорят, отколкото армиите им да се блъскат"}
{"url": "https://offnews.bg/obshtestvo/vitceto-simeonov-imam-parva-nagrada-osmata-muza-na-ndk-a-joncheva-669936.html", "text": "Вицепремиерът Валери Симеонов за пореден път обвини в разпространение на лъжи и манипулации тв журналистката и депутат от БСП Елена Йончева. Във фейсбук той разпространи позиция по вчерашното участие на Йончева в сутрешния блок на бТВ, в който тя показа нова снимка как оградата, която трябва да спира нелегалните мигранти на българо-турската граница, е пропаднала.Според Симеонов обаче журналистката е показала стар фотос и \"лъже без да ѝ мигне окото\" и я нарича \"г-жа Телевизионна Лъжа\" (б.ред. - коалиционните партньори на Симеонов от ГЕРБ наричат г-жа Лъжа лидера на БСП Корнелия Нинова).Във фейсбук поста си лидерът на НФСБ обяснява и колко много разбира от правене на филми.\"Режисирани от мен филми са носители на някои от най-престижните награди в България, в т.ч. първа награда „Осмата муза на НДК“ за документалния сериал „Кольо, това е“ – посветен на великия Николай Хайтов. Носител съм и на редица награди на утвърдени фестивали като „Българската Европа“, включително за „Най-добри новини за рядко-срещана разследваща журналистика“, няколко награди в категория „Превенция за борба с корупцията“, както и първа награда за „Анти-корупция“ за предаването „Според закона“, и др. Интересно ми е с какви награди може да се похвали г-жа Йончева, освен с руски?\", заявява Симеонов.Ето и целия му статус:", "date": "2017.11.24", "title": "Вицето Симеонов: Имам първа награда 'Осмата муза на НДК', а Йончева - само руски"}
{"url": "https://offnews.bg/politika/bsp-iskat-shefat-na-biuroto-za-srs-da-otgovaria-pred-parlamenta-za-pod-669938.html", "text": "БСП поискаха шефът на националното бюро за контрол върху специалните разузнавателни средства Бойко Рашков да бъде изслушван пред депутатите в парламента на закрито заседание относно негово изказване от август месец тази година, че журналисти, политици и магистрати са били подслушвани с цел сплашване.На брифинг в парламента зам.-председателят на Комисията за контрол над службите Славчо Велков от БСП каза:\"Ще изпълним стриктно нашите отговорности свързани с опазване на класифицирана информация и няма да дадем повод за спекулации.\"На закрито заседание на Комисията вчера е бил приет доклад за дейността на службата на Рашков, като единодушно членовете ѝ са гласували, че одобряват дейността на Националното бюро. Ето какво е станало на заседанието според Велков:\"В хода на заседанието имаше въпроси към господин Рашков и един от тях беше за неговото изказване относно подслушването за сплашване. Той отговори общо на въпроса, тъй като нямаше подготовка. Предвид нашите съмнения за дейността на бюрото за съхранението на резултатите от прилагането на СРС и изтичането на информация от него, искаме изслушване на Рашков по чл. 113 от правилника на Народното събрание.\"Славчо Велков уточни, че иска изслушването да бъде в периода 29 ноември-2 декември.Подобно искане  и от ДСБ и \"Да, България\". В писмо до тогавашния председател на парламента Димитър Главчев Атанас Атанасов и Христо Иванов поискаха изслушване на шефа на Бюрото заради изнесените \"силно обезпокоителни\", които са създали \"съмнения за тежко нарушаване на основни граждански права, гарантирани от българската Конституция\".\"За констатираните от бюрото нарушения г-н Рашков твърди, че е сезирал съответно - Главния прокурор, ВСС и Министъра на правосъдието, очевидно без резултат\", се посочваше в писмото.Случаят с подслушванията излезе наяве, след като прокуратурата поиска отнемането на допуска до класифицирана информация на  - зам.-председател на Бюрото. Причината - Гатев се срещал с обвиняеми и подсъдими лица. Според държавното обвинение той ги съветвал как да подготвят свои искания до Бюрото за проверка дали са били подслушвани нерегламентирано. Един от тях е варненския съдия Светлозар Георгиев, който гледа дело срещу Веселин Марешки. Съдията беше отстранен от делото по донос на прокуратурата, след като 6 месеца бил следен и подслушван. на Бойко Рашков, който заяви, че това е атака на прокуратурата и ДАНС срещу ДПС, тъй като Гатев е представител на Движението. Изказването му дойде в момент, в който в някои медии беше тиражирана непотвърдена информация за това, че се подготвя разследване и арест на почетния председател на ДПС Ахмед Доган.\"Не би трябвало да има конфликт между прокуратурата и ДПС. Аз не бих се изненадал от абсолютно нищо, че щяло да се образува производство срещу лидер от ДПС, аз не искам да въвличам Бюрото в тези битки, то е независим орган\", коментира тогава Рашков.", "date": "2017.11.24", "title": "БСП искат шефът на бюрото за СРС да отговаря пред парламента за подслушване на журналисти и политици"}
{"url": "https://offnews.bg/sviat/stachka-v-amazon-za-cheren-petak-669935.html", "text": "Гигантът в онлайн търговията \"Амазон\" е изправен пред тежък Черен петък в Италия, където е основният дистрибуторски център, и Германия. И в двете държави ще стачкуват днес.Те искат по-високо заплащане и бонуси за ръста на работата си в Черния петък. Трите най-големи италиански синдиката - CGIL, CISL и UIL - предприеха стъпката сред разрастващ се дебат за влиянието на Amazon върху пазара на труда в западните икономики. Основна критика е, че гигантът разрушава местния бизнес в Европа.В дистрибуторския център на Amazon в Северна Италия работят около 4 000 души в периода преди Коледа.По информация на водещите италиански синдикати над 500 работници в Кастел Сан Джовани, в северната провинция Пиаченца, няма да изпълняват задълженията си от 6 ч. сутринта в петък до 6 ч. сутринта в събота.Италианските синдикати критикуват американската компания за отказа ѝ да преговаря за по-високи заплати въпреки огромните печалби в Италия.В Германия синдикатът Ферди (Verdi) съобщи, че служителите от шест дистрибуторски центрове също ще стачкуват като част от отдавнашен спор за възнагражденията и условията. \"Най-големият онлайн търговец на дребно в света иска да постигне рекордни продажби на този ден, но служителите трябва да се представят рекордно не само в този ден, за да може всичко да въври, както \"Амазон\" иска\", коментира Щефани Нутценбергер, член на борда на Ферди.", "date": "2017.11.24", "title": "Стачка в Amazon за Черен петък"}
{"url": "https://offnews.bg/politika/slavi-tarsi-i-v-london-moralnite-balgari-za-politicheskia-si-proekt-669942.html", "text": "Тв водещият Слави Трифонов ще продължи издирването на моралните, образовани и способни българи за политическия си проект в Лондон.Утре в столицата на Великобритания е организиран разговор с шоумена.Организатор на събитието е Българският студентски клуб към University College London, а модератор ще бъде Румен Чолаков, председател на Управителния съвет на Милениум Клуб България.Тази организация бе една от подкрепящите кандидатурата на Ирина Бокова за генерален секретар на ООН през миналата година.Наскоро Трифонов обяви, че над 2000 са кандидатите да се включат в политическия му проект.В средата на септември Трифонов официално съобщи намеренията си за политическа формация, която да се яви на избори. Малко по-късно той обяви, че набира кандидати за проекта.По думите на Трифонов по време на \"кастинга\" му писали българи, завършили престижните университети Йейл, Харвард, Кеймбридж; хора с успешен бизнес навсякъде в чужбина и \"българи от всички университети в България, българи от целия обществен, политически, професионален и културен живот, изявяват желание да участват в подобен проект.\"", "date": "2017.11.24", "title": "Слави търси и в Лондон моралните българи за политическия си проект"}
{"url": "https://offnews.bg/sviat/majka-poiska-otpadane-na-spiashtata-krasavitca-ot-uchebnitcite-imal-669956.html", "text": "Британска майка поиска отпадане от учебната програма за шестгодишните на една от най-известните и любими на децата приказки по света - \"Спящата красавица\". Причината - пропагандирала, че сексуалните действия без съгласието и на двамата партньори са нещо нормално, предава британският \"Телеграф\".Сара Хол от Нортъмбърланд парк, близо до Нюкасъл, заяви, че е загрижена за посланието на приказката, което отправя частта, където принцът целува омагьосаната красавица, за да я събуди от 100-годишния сън.Според нея не трябва най-малките ученици да се учат, че да целунеш някого без позволение е нещо нормално. Това според нея би повлияло на развитието на децата по отношение на сексуалните отношения.\"Тази приказка не показва по правилен начин сексуалното поведение и съгласие. Това е недопустимо в днешни дни, тъй като децата абсорбират всичко, което им се покаже\", каза Хол.Тя заяви, че не иска приказката да отпадне изцяло от учебната програма, но според нея е по-добре да бъде част от по-горен курс, където да инициира разговор за партньорството и секса между младите. \"Приветствам разговор за отпадане на приказката от учебната програма\", допълни майката.", "date": "2017.11.24", "title": "Майка поиска отпадане на 'Спящата красавица' от учебниците, имала неподходящо сексуално съдържание"}
{"url": "https://offnews.bg/obshtestvo/patriotichni-sdruzhenia-kam-bptc-ne-otkazvajte-protegnatata-makedonsk-669980.html", "text": "Три патриотични организации излязоха с обща декларация относно искането на Македонската православна църква БПЦ да стане нейна църква-майка.Декларацията на Сдружение „Отечество“, Сдружение „Ловчанци“ и Сдружение „Историограф“ идва в резултат на изпратеното на 9 ноември 2017 г. от Македонската православна църква писмо до българския Свети синод, в което се изразява готовност Българската патриаршия да бъде призната за нейна Майка-Църква.Ето пълния му текст:По повод писмото на Светия синод на Македонската православна църква от 9.11.2017/№ 181, с което се заявява готовност Българската патриаршия да бъде призната за нейна Майка-Църква, и отчитайки специфичната историческа съдба на Р България и Р Македония, ние, българските родолюбци от Сдружение „Отечество“, Сдружение „Ловчанци“ и Сдружение „Историограф“ изразяваме следната позиция:1 . жБългарската православна църква не трябва да отхвърля протегнатата ръка. Напротив, тя трябва да заеме полагащото ѝ се място на Майка-Църква на Македонската архиепископия, а българският патриарх – на духовен баща на населението в днешна Р Македония. Българската православна църква има всички основания – и исторически, и канонически – да приобщи нашите кръвни и духовни братя в Р Македония към семейството на пълноправните православни църкви.2. Българската православна църква трябва да засили своите контакти и сътрудничество с Македонската архиепископия и да ускори процеса на пречистване на македонското духовенство от антибългарски наслагвания.3. Нещо повече, Българската православна църква има важна мисия, свързана с духовното израстване на младите поколения в Р Македония.Призоваваме всички наши сънародници да подкрепят сближаването на двете църкви и на двете държави в името на общото ни бъдеще. Нека не пропиляваме отново този исторически шанс! Да живее България!", "date": "2017.11.24", "title": "Патриотични сдружения към БПЦ: Не отказвайте протегнатата македонска ръка"}
{"url": "https://offnews.bg/kultura/iaponskiat-dzhaz-virtuoz-joshida-tatcuia-idva-u-nas-za-3-kontcerta-669943.html", "text": "Радиофестивалът „Аларма пънк джаз“ затваря зимния си цикъл за 2017 г. с гостуването на един от най-влиятелните музиканти на авангардната джаз и прогресив-рок сцена в Страната на изгряващото слънце. Барабанистът и композитор Йошида Тацуя идва в България за цели три концерта – на 26 ноември в „Там“ (Велико Търново), на 27 ноември в клуб \"Mixtape 5\" (София) и на 29 ноември в „Пост-културната сцена“ в Пловдив. Междувременно той ще пътува и до Белоградчишките скали, където ще бъде заснет кратък документален филм за него.Йошида Тацуя е наричан „безусловния майстор барабанист на японския ъндърграунд“. Роден е през 1961 г. в Китаками, префектура Ивате (най-слабо населената област в страната след Хокайдо).От края на 80-те години до ден днешен е създател и участник в забележителни музикални формации.Той е бил част от прогресив-хардкор-джаз дуото \"Ruins\", както и \"Korekyojinn\". Той е последният барабанист на \"Painkiller\" на Джон Зорн и Бил Ласуел (наследявайки Мик Харис на тази позиция), както и един от музикантите, участвали в най-късния вариант на шведския прогресив-колектив \"Samla Mammas Manna\" на покойния авангардист Ларс Холмер, както и в много други групи.Неговата собствена продуцентска компания пък се нарича \"Magaibutsu\" (по името на едноименния му солов албум от далечната 1991г.).В България Йошида пристига като \"човекът оркестър\" с програмата си \"Ruins Alone\" – незабравимо едночасово пътешествие през странни ритми и неочаквани обрати.Билети за трите концерта може да намерите онлайн в системата на EpayGo и на касите на EasyPay в цялата страна. Билетите са на цена от 7 до 17 лв.", "date": "2017.11.24", "title": "Японският джаз виртуоз Йошида Тацуя идва у нас за 3 концерта"}
{"url": "https://offnews.bg/medii/tcenzura-li-e-tova-sotcialnite-mrezhi-v-zashtita-na-kulezich-669945.html", "text": "Свалянето на предаването на журналистката Люба Кулезич от ефира на телевизия Би Ай Ти, за което OFFNews пръв съобщи, предизвика лавина от коментари в социалните мрежи.В нейна защита се обявиха хора с диаметрално противоположни политически възгледи, като прозападния ни бивш посланик в Москва Илиан Василев и левия журналист Петър Волгин.От инициативата \"Правосъдие за всеки\" обявиха, че освобождаването на Кулезич е обяснението защо в България е на последните места по свобода на словото.Според бившия ни посланик в Москва Илиан Василев мотивът за спирането на предаването била, че рекламодателите не давали реклами на Би Ай Ти, тъй като Кулезич била твърде крайна.Ето някои мнения по темата:Илиан Василев, анализатор, бивш посланик: Инициатива \"Правосъдие за всеки\":Дипломатът Стефан Тафров:Петър Волгин, радиожурналист:Евгений Дайнов, политолог:Полина Паунова, журналист в Медиапул с предаване в Би Ай Ти:", "date": "2017.11.24", "title": "Цензура ли е това? Социалните мрежи в защита на Кулезич"}
{"url": "https://offnews.bg/sviat/video-spasiha-zhena-sekundi-predi-da-ia-pregazi-vlak-669974.html", "text": "Кадри от охранителни камери показаха момента, в който жена е спасена от почти сигурна смърт и премазване на влаковите релси.Клипът от Мелбърн, Австралия, показва жена, попаднала незнайно как на влаковите релси. Тя се опитва да се върне на перона, а за това ѝ помагат служители на станцията, показва видеото от 22 ноември, публикувано в Би Би Си.Буквално секунди след това влакът минава по релсата, на която е била жената.Не се знае как жената е попаднала на релсите, но според информация от властите тя е била под влиянието на токсикиращи вещества.", "date": "2017.11.24", "title": "Видео: Спасиха жена, секунди преди да я прегази влак"}
{"url": "https://offnews.bg/sviat/sotcialdemokratite-gotovi-na-pregovori-za-pravitelstvo-v-germania-669940.html", "text": "Германската социалдемократическа партия (ГСДП) е готова за коалиционни преговори с други партии, за да помогне за намиране на изход от ситуацията, до която доведе неуспехът на канцлерката Ангела Меркел да сформира коалиционно правителство, съобщи Ройтерс, цитирайки генералния секретар на партията Хубертус Хайл.Решението на ГСДП, която заяви, че ще излезе в опозиция, след като на изборите през септември отбеляза най-слабият си резултат след Втората световна война, намалява вероятността да се наложи произвеждането на нови избори, които могат да повлияят негативно на най-голямата икономическа и политическа сила в Европа, отбелязва Ройтерс. Хайл обаче не съобщи с кои партии ще преговаря ГСДП, нито дали те искат да участват в управляваща коалиция, или просто ще осигуряват парламентарна подкрепа на правителство на малцинството, водено от Меркел.ГСДП е изложено на нарастващ натиск да се откаже от съпротивата си срещу участие в широка коалиция с консервативните Християндемократически и Християнсоциален съюз (ХДС/ХСС). Социалдемократите участваха в широка коалиция с консерваторите от 2013 г., но лидерът на ГСДП Мартин Шулц заяви, че партията трябва да се вслуша във волята на гласоподавателите си и да премине в опозиция.", "date": "2017.11.24", "title": "Социалдемократите готови на преговори за правителство в Германия"}
{"url": "https://offnews.bg/sviat/sad-udvoi-prisadata-na-pistorius-za-ubijstvoto-na-priatelkata-mu-669964.html", "text": "Съд в Южна Африка увеличи присъдата на бившия параолимпийски атлет Оскар Писториус на 15 години затвор за убийството на приятелката му Рийва Стийнкамп. Писториус беше осъден на 6 години затвор за убийството, което според прокуратурата е \"шокиращо малко\". През 2013 г. Писториус стреля през заключената врата на баня в дома си, при което уби приятелката си. Той отрече убийството да е умишлено и твърдеше, че е мислел, че в банята му има крадец. Върховният съд увеличи присъдата на Писториус над два пъти - на 15 години - минимумът, който се дава за убийство в Южна Африка. Той обаче ще трябва да излежи 13 години и 5 месеца, тъй като вече е излежал част от присъдата. 31-годишният Писториус не беше в съда за произнасянето на присъдата. Първоначално бившият атлет беше осъден на 5 години затвор. Той излежа ефективно само десет месеца, а остатъкът от присъдата трябваше да изкара под домашен арест в луксозната вила на своя чичо - без проследяващо устройство и с разрешение да напуска къщата, за да ходи на работа, да извършва обществено полезни дейности и да посещава важни семейни събития.Прокуратурата обаче обжалва присъдата и през декември 2015 г. Писториус беше признат за виновен в предумишлено убийство, а присъдата му беше увеличена на 6 години. ", "date": "2017.11.24", "title": "Съд удвои присъдата на Писториус за убийството на приятелката му"}
{"url": "https://offnews.bg/sviat/osaka-se-skara-sas-san-frantcisko-669934.html", "text": "Осака и Сан Франциско вече не са побратимени градове.Кметът Хирофуми Йошимура заяви, че японският град слага край на 60-годишните си отношения със Сан Франциско. Изявлението бе направено ден след като местната управа в американския град одобри поставянето на скулптура на т. нар. \"жени за разтуха\", станали жертви на сексуално робство за японската армия по време на Втората световна война, предаде ДПА.Японското правителство призова кмета на Сан Франциско Едуин Лий да не приема скулптурата, дарена от организация на частни лица. Миналата седмица общинският съвет на града обаче одобри поставянето ѝ, а Абе окачестви решението като будещо \"изключително голямо съжаление\".Членът на общинския съвет на Осака Масаши Курода от Либералдемократическата партия разкритикува решението за разваляне на побратимените отношения с американския град, съобщи агенция Джиджи прес.\"Това е позор. Няма други думи, с които да се опише\", каза той. \"Отмяната на побратимяването не е правилният подход към въпроса.\"През 2011 г. първата скулптура от този род беше поставена пред японското посолство в Сеул, а след това подобни скулптурни изображения се появиха и в Австралия, Германия и в някои американски щати, включително Вирджиния, Калифорния и Ню Джърси.Преди и по време на Втората световна война според историците до 200 000 жени и момичета са били подложени на сексуално робство от японската имперска армия.Много от жените - известни като \"жени за разтуха\" - са били от Корея, която от 1910 до 1945 г. е под японско колониално управление.", "date": "2017.11.24", "title": "Осака се скара със Сан Франциско"}
{"url": "https://offnews.bg/politika/na-tajno-zasedanie-parlamentat-reshi-da-ne-priznavame-vina-po-deloto-n-669927.html", "text": "Дело на Европейската комисия срещу България и \"Групата Български Енергиен Холдинг\" бе разглеждано днес от депутатите в парламента, които трябваше да вземат решение \"за защита на националните интереси на България като страна по делото\". В началото на пленарния ден те гласуваха заседанието да бъде закрито.Извънредната точка е за Проект за решение за предприемане необходимите действия за приключване на делото. Вносители са Таско Ерменков и Жельо Бойчев от БСП.Става въпрос за дело на ЕК срещу \"Български Енергиен Холдинг\", \"Булгартрансгаз\" и \"Булгаргаз\", за по-кратко \"Групата БЕХ\", от 2015-а година за нарушение по чл. 102 от Договора за функциониране на Европейския съюз, изразяващо се във възможна злоупотреба с господстващо положение на газовите пазари в България.През 2015 г. ЕК е издала Изложение на възраженията, в което е описала предполагаемото нарушение и мерките, които възнамерява да включи в евентуално забранително решение срещу Групата БЕХ, като тя е възразила срещу обвиненията и е представила на ЕК аргументи и доказателства, че нарушението не е било извършено, пише се в мотивите на вносителите.В хода на делото от българска страна е направен опит делото да приключи с поемане на ангажименти без налагане на финансова санкция. Това обаче било отказано от ЕК и вместо това Комисията ни дала възможност за \"сътрудничество\", което се изразява в три елемена:Днес в парламента дебатът трябва да бъде дали това \"сътрудничество\" да бъде прието или не. Вносителите пишат в мотивите си:След заседанието стана ясно, че Народното събрание единодушно е приело следните мерки:1. Да се подкрепи приключването на делото, но без признаване на нарушенията, в които ни обвиняват и без поемане на отговорност за тях от евентуално забранително решение, включително относно евентуална финансова санкция.2. Указа да бъдат предприети всички мерки за защита на интересите на България и \"Група БЕХ\"3. Възложи на министъра на енергетиката да изпълни точка 1 и точка 24. Възложни на ресорния зам.-министър да контролира действията по изпълнение на решениетоСлед заседанието Таско Ерменков от БСП беше лаконичен по темата заради естеството на заседанието.Той не даде подробности дали България ще плаща и колко, но вариант парите на данъкоплатеца да бъдат спестени няма, според документите и позицията на ЕК.\"Първи ще научите какво ще се случи, като се случи\", каза Ерменков пред журналисти.", "date": "2017.11.24", "title": "На тайно заседание парламентът реши да не признаваме вина по делото на ЕК за БЕХ"}
{"url": "https://offnews.bg/kultura/pochina-amerikanskiat-dzhaz-pevetc-i-kompozitor-dzhon-hendriks-669929.html", "text": "На 96-годишна възраст почина американският джаз певец и композитор Джон Хендрикс, член на вокалното трио „Ламбърт, Хендрикс & Рос“. Новината за смъртта му съобщи неговата дъщеря Ария пред \"Ню Йорк таймс\".Хендрикс е роден в Нюарк, Охайо, през 1921 г. в семейство на пастор с още 13 братя и сестри. По-късно се мести в Толидо, където работи с все още неизвестния по това време джаз пианист Арт Тейтъм.През 1952 г. Хендрикс се премества в Ню Йорк. Там започва да си партнира с вокалистите Дейв Ламбърт и Ани Рос, с които сформират световно известното трио „Ламбърт, Хендрикс & Рос“. До края на 60-те години те издават седем новаторски албума.В началото на 60-те известният вокалист се установява в Лондон заедно с четирите си деца, където започва соло кариера. Той се радва на голям успех, като „Бийтълс“ и „Ролинг Стоунс“ стават негови фенове. Работи и със старите си приятели от „Манхатън Трансфер“ за знаковия им албум от 1985 г. Vocalese, спечелил 7 награди „Грами“.Десетки певци цитират творчеството на Хендрикс като оказало им силно влияние – сред тях са Ван Морисън, Ал Жеро и Боби Макферин.", "date": "2017.11.24", "title": "Почина американският джаз певец и композитор Джон Хендрикс"}
{"url": "https://offnews.bg/lajfstajl/volgin-stana-tatko-za-vtori-pat-669937.html", "text": "Журналистът Петър Волгин стана баща за втори път.Щастливата новина той съобщи във фейсбук профила си в четвъртък.\"Тази сутрин Дани роди нашия син Александър - 3550 гр. , 50 см.! Майката и бебето са добре, а дъщеря ни Теа вече е радостна кака:) Безкрайни благодарности от цялото ни семейство за д-р Дяволов и страхотния му екип в \"Майчин дом\"! Животът наистина е прекрасен!!!:))\", написа таткото.", "date": "2017.11.24", "title": "Волгин стана татко за втори път"}
{"url": "https://offnews.bg/politika/gerb-othvarli-zhelanieto-na-dps-za-vlast-669923.html", "text": "ГЕРБ отхвърли желанието на ДПС за властта чрез министъра на туризма в правителството Николина Ангелкова.Имахме предсрочни избори през март, народът много ясно каза, че я дава на ГЕРБ. Правителството е стабилно, изпълняваме предизборната си програма и се движим с хоризонт пълен 4-годишен мандат, заяви Ангелкова пред Нова тв тази сутрин.Така тя отговори на зам.-председателя на ПГ на ДПС Йордан Цонев, който вчера, в същото студио, заяви, че Движението за права и свободи иска властта, а не \"купата на Съветската армия\". Той се обяви за \"демонтиране\" на националистите от властта и не изключи възможността за предсрочни избори.За Ангелкова обаче подобна хипотеза не стои на дневен ред.Имаме поети ангажименти пред хората, работим добре и с трите формации в Обединени патриоти. На прага на председателството сме, заяви тя.Тя коментира и темата за втори лифт на Банско с думите, че никога не е имало разминаване между нея и вицепремиера Валери Симеонов. Било нормално да има различни гледни точки. Министерството винаги е било за изграждането му, при спазването на всички екологични норми на ЕС, подчерта тя.", "date": "2017.11.24", "title": "ГЕРБ  отхвърли желанието на ДПС за власт"}
{"url": "https://offnews.bg/112/ubitiat-student-izcheznal-v-nachaloto-na-sedmitcata-obiavili-go-za-iz-669932.html", "text": "Близките на убития студент от Стопанската академия в Свищов са загубили връзка с него в началото на седмицата. Обявили са го за издирване в полицията, съобщи БНР.Трупът на 30-годишния мъж беше открит вчера привечер между свищовските села Совата и Хаджидимитрово.Той е от Русе.Застрелян е в главата. До тялото му е намерена ловната му пушка.Трупът бе откаран за аутопсия.Образувано е досъдебно производство.", "date": "2017.11.24", "title": "Убитият студент изчезнал в началото на седмицата, обявили го за издирване"}
{"url": "https://offnews.bg/kultura/militca-gladnishka-i-mihail-josifov-sekstet-hvarliat-operata-v-dzhaz-669947.html", "text": "Талантливата Милица Гладнишка, заедно с верните й партньори в “музикалните престъпления” - шестимата превъзходни музиканти от \"Михаил Йосифов секстет\", представя за втори път на сцената на клуб \"Терминал 1\" атрактивния концерт-спектакъл “Да хвърлим операта в джаза”.Събитието ще се състои на 7 декември, четвъртък. Специален гост ще бъде неповторимият музикант, пианист и композитор Васил Спасов.Ще имаме удоволствието да чуем оперни арии в джаз аранжименти и любими песни от анимационни филми.Милица Гладнишка е българска актриса и джаз певица. Завършила е НАТФИЗ „Кръстьо Сарафов“, курсове по джаз пеене в Лондон, и майсторски клас при проф. Милчо Левиев. Тя е Кралицата на нощта. Тя е Кармен. Тя е Тоска. И Круела де Вил. Тя е Милица и винаги е гладна за нови сценични приключения.Михаил Йосифов секстет е модерна джаз формация, създадена в края на 2009 година от тромпетиста и композитор Михаил Йосифов – един от най-добрите съвременни български музиканти, който, заедно с още петима брилянтни музиканти, оформят днешния образ на джаза в България. Михаил Йосифов секстет поднася с любов, хумор и много добра енергия джаза в най-красивия му вид.\"Михаил Йосифов секстет\" са: Михаил Йосифов – тромпет, Атанас Хаджиев – тенор сакс, Велислав Стоянов – тромбон, Васил Спасов – пиано, Борис Таслев – бас, Атанас Попов – барабани.Билетите за концерта се разпространяват в мрежата на Eventim.bg на цени от 15 лв. на предварителна продажба и 20 лв. на самата дата и на място в клуба. Каси: щандовете на Eventim на ул. \"6-ти септември\" и в The Mall, Office 1 Superstore, OMV, Orange Center, Orange.bg, Usit Colours, Билетен център НДК, Строежа, Български пощи, Вастелс България, Каса Арена Армеец, Технополис, Duende Travel София, книжарница „Бард“, книжарница „На спирката“, както и онлайн през сайта на компанията. Броят на билетите е ограничен, интересът към този момент е силен, поради което се препоръчва се предварителното им закупуване.", "date": "2017.11.24", "title": "Милица Гладнишка и \"Михаил Йосифов секстет\" хвърлят операта в джаза на 7 декември"}
{"url": "https://offnews.bg/kultura/lambo-na-75-g-hitovete-mu-v-odeon-portreti-pred-narodnia-669930.html", "text": "Изложба с непознати портрети на Стефан Данаилов пред Народния театър \"Иван Вазов\", която ще бъде открита на 1 декември, е само част от събитията, посветени на 75-я рожден ден на обичания актьор. Експозицията ще представи 32 пана, които ще припомнят участието на Стефан Данаилов в някои от най-емблематичните филми на българското кино като „Следите остават“, „Инспекторът и нощта“, „Морето“, „Понеделник сутрин“, „Князът“, „Черните ангели“, „Топло“, „Иван Кондарев“, „Юлия Вревска”, „Търновската царица“, „Дами канят“, сериалите „На всеки километър“, „Фамилията“. Снимките в изложбата са селекция на Георги Тошев. Някои от тях са от илюстративния материал към автобиографичната книга „Романът на моя живот“, на която той е съавтор със Стефан Данаилов. Голяма част от снимките са кадри от филмовите ленти и се публикуват за първи път – предоставени са от личния архив на актьора и от Българска национална филмотека.На 4 декември от 18,30 ч. в кино „Одеон“ е предпремиерата на документалния филм за Стефан Данаилов „Монолог“ със сценаристи Георги Тошев и Ема Константинова.Филмът представя днешния ден на известния актьор и припомня някои от най-известните му роли в киното. Във филма са включени кадри и фотографии от личния архив на Стефан Данаилов и фонда на БНФ. Сред тях отново има ценни документални кадри, които са заснети през 60-те и 70-те години по време на снимките на „На всеки километър“, „Иван Кондарев“ и други филми, превърнали се в класика.В края на представянето ще бъдат изложени от издателство Книгомания първите 100 екземпляра от автобиографичната книга „Романът на моя живот“.През целия декември в кино „Одеон“ ще тече ретроспектива от филми, избрани от самия Стефан Данаилов. Сред тях са първите му участия в „Следите остават“ и „Инспекторът и нощта“, ще бъдат излъчени и хитове като „Дами канят“ и пълната версия на екранизацията на „Иван Кондарев“.Входът е свободен. На 9 декември, рожденият ден на Ламбо, в Народен театър „Иван Вазов“ е официалното представяне на автобиографичната книга на Стефан Данаилов „Романът на моя живот“ със съавтор Георги Тошев.На събитието се очаква да присъстват много от екранните и сценични партньори на актьора, както и студенти от всичките му випуски в НАТФИЗ. Програмата е изненада и за самия професор Данаилов. Режисьор е племенницата му Росица Обрешкова, а сценограф – Елена Иванова.bTV ще излъчи премиерно документалния филм на Георги Тошев „Различният“, посветен на големия актьор, в поредицата „НепознатиТЕ“. БНТ пък подарява на зрителите си 5 филма със Стефан Данаилов - Търновската царица - 25 ноември, Иван Кондарев - 29 ноември, Дами канят - 9 декември, Морето - 15 декември и На всеки километър /епизод/- 21 декември. ", "date": "2017.11.24", "title": "Ламбо на 75 г. - хитовете му в \"Одеон\", портрети пред Народния"}
{"url": "https://offnews.bg/sport/futbol-ufc-i-hokej-na-led-v-uikend-programata-na-sportnite-kanali-na-669951.html", "text": "Футбол от четири първенства, смесени бойни изкуства от UFC и най-интересните сблъсъци от NHL ще могат да видят зрителите на Mtel Sport 1 и Mtel Sport 2 през уикенда.Началото ще бъде дадено още в петък следобед по Mtel Sport 1 с втория мач от индийската авантюра на Димитър Бербатов. От 16:30 часа той и неговите съотборници от Керала Бластърс ще се опитат да запишат първа победа за сезона в домакинството си срещу новосъздадения отбор на Джамшедпур.В събота от 17:00 часа по Mtel Sport 1 футболните фенове ще могат да проследят на живо дербито на град Донецк от украинското първенство между Олимпик и гранда Шахтьор.Малко по-късно, от 20:45 часа на същата честота, е интригуващият сблъсък от холандската Ередивизи между Грьонинген и шампиона Фейенорд, който изпитва сериозни затруднения от началото на кампанията и ще търси задължителен успех.В неделния ден, в два последователни двубоя – от 13:30 часа и от 15:30 часа, Mtel Sport 2 ще излъчи пряко и двубоите на другите два гранда от Ниската земя. В първия мач Аякс приема Рода, а във втория – лидерът ПСВ Айндховен гостува на Екселсиор.Поредният кръг на руската Премиер лига също предлага доста интересни сблъсъци. В неделя от 13:00 часа по Mtel Sport 1 Рубин посреща ЦСКА Москва с Георги Миланов в състава. Голямото дерби обаче е в понеделник, когато от 18:30 часа шампионът Спартак Москва с Ивелин Попов посреща втория във временното класиране Зенит. Феновете на свободните боеве ще могат да гледат в пряко излъчване поредната UFC галавечер от китайския град Шанхай. Ключовият сблъсък за този уикенд е между британската легенда Майкъл Биспинг и американеца Келвин Гастелъм. Денят е събота, началото – 14:00 часа по Mtel Sport 2.Програмата в Националната хокейна лига на Северна Америка този уикенд е благосклонна към европейските зрители, като предлага цели четири двубоя с ранен начален час. В петък от 20:00 часа Бостън Брюинс приема шампиона Питсбърг Пенгуинс, а от 24:00 часа Александър Овечкин и неговия Вашингтон Кепитълс гостуват на лидера в NHL – Тампа Бей Лайтнинг. И двата двубоя са пряко в ефира на Mtel Sport 2.В неделната вечер, от 20:00 часа същият канал ще излъчи на живо сблъсъкът между Каролина Хърикейнс и Нешвил Предатърс, а хокейната уикенд програма се закрива с мача между Ню Йорк Рейнджърс и Ванкувър Кaнъкс в 21:00 часа по Mtel Sport 1.", "date": "2017.11.24", "title": "Футбол, UFC и хокей на лед в уикенд програмата на спортните канали на Мтел"}
{"url": "https://offnews.bg/politika/zapochnaha-konsultatcii-za-paket-zakoni-za-dvizhenie-po-patishtata-669950.html", "text": "Обществени консултации за пакет закони, касаещи правилата за движение на пътя, бяха открити в петък. На имейл или на адреса на МВР в София всички заинтересовани страни ще могат да направят коментари и предложения по проектите на три закони - Закон за движение по пътищата, Закон за пътните превозни средства и Закон за водачите на моторнипревозни средства. Предложенията ще бъдат приемани в 30-дневен срок, след това ще бъдат обобщени в справката, която ще бъде публикувана на Портала за обществени консултации.Според програмата на правителството, действащият Закон за движението по пътищата трябва да бъде отменен, а в новия ще бъдат уредени правилата и контролът върху движението по пътищата. Изискванията към пътните превозни средства и водачите на моторни превозни средства ще да бъдат уредени в другите два закона.Разделянето ще доведе до ясно разграничаване на функциите и правомощията на органите на МВР и Транспортното министерство. Целта на новото законодателство е подобряване на пътната безопасност и намаляване на пътнотранспортния травматизъм, усъвършенстване на правилата за движение по пътищата и отговорността на шофьорите, засилване на контролната дейност.Към обществената консултация е прикрепен и  на новия ЗДвП. ", "date": "2017.11.24", "title": "Започнаха консултации за пакет закони за движение по пътищата"}
{"url": "https://offnews.bg/politika/dps-poiska-mvr-da-spre-razprostranenieto-na-suveniri-s-hitler-669944.html", "text": "Министърът на вътрешните работи Валентин Радев да спре разпространението на фашистки символи у нас и да се заеме с организациите, които правят фашистки шествия, поиска депутатът от ДПС Джейхан Ибрямов по време на парламентарния контрол в парламента днес.Ибрямов зададе въпрос на Радев за фашистките организации у нас и какви мерки взима МВР, за да ги спре.Депутатът от ДПС цитира отговор на минитъра от отминал блиц контрол, в който Валентин Радев казва, че в България фашистките организации са разпуснати и МВР не събира данни за тях.\"Не приемам факта, че няма такива организации и вие не събирате данни за тях. За мен няма такива организации именно защото вие не събирате данни за тях\", каза Ибрямов.Депутатът напомни за Луков марш, чиито организатори са от БНС определи като крайнодесни националисти. Като техен съорганизатор е и младежкото ВМРО, каза Ибрямов.\"Към настоящия момент в МВР няма получена информация за регистрирани партии или националсоциалистически организации, както и формирования, разпространяващи знамена на Хитлер и фашистки символи. При констатиране на подобни действия, ще бъдат предприети всички мерки от закона\", отговори министърът. Той увери, че при провеждане на масови мероприятия се предприемат всички необходими действия до всеки конкретен случай.Ибрямов се възползва от правото си да зададе последващ въпрос и от трибуната на НС той показа извадка от британска медия, в която се вижда, че на Слънчев бряг продават сувенири с лика на Адолф Хитлер.\"Не съм очарован от вашия отговор, не съм и очаквал и нещо друго. Господин министър, колеги, забележете: нацистки сувернири се разпростаняват в Слъчнев бряг. Извадка от британски вестник. Това е за вас, ще ви го подаря, разпространява се в България\", обърна се Ибрямов към Радев, а след това и към Валери Симеонов: \"Вместо Ваши колеги министри да потушават децибелите по морето, да се обърне внимание, че има разпространение на нацистки символи.\"Ибрямов възропта и срещу организираното от Български национален съюз-\"Еделвайс\" този уикенд шествие, наречено Български марш срещу Ньойския договор.\"Ще оспорваме територии ли? Вчера Македония и България подписаха договор - аджеба, да ви питам, Охрид наша територия ли е? Да искаме от ООН да наложи нов световен ред?\", пита риторично Ибрямов.\"Имате право да говорите, каквото си искате, задължен съм да ви отговоря на въпроса, колко и какви организации има в България и какво се предприема. У нас такива няма\", настоя Радев.", "date": "2017.11.24", "title": "ДПС поиска МВР да спре разпространението на сувенири с Хитлер"}
{"url": "https://offnews.bg/sviat/begaltci-ot-severna-koreia-spodeliat-naj-glupavite-vaprosi-koito-im-z-669941.html", "text": "Кои са най-глупавите и абсурдни въпроси, които са им задавали, споделят трима бегълци от Северна Корея пред Би Би Си .Тъмната завеса над живота в далекоизточната страна провокират най-странни питания у събеседниците им. Като например:\"Разбира се, че имаме футболни топки. Много хора имат и много родители ги подаряват на децата си за рождените дни\", разяснява един от интервюираните.- \"Има ги. Но темата се третира много деликатно. Най-много героите да се държат за ръце. Изглеждат доста смутени. Например, когато си казват \"Обичам те\", винаги се гонят един друг. Момичето обикновено побягва смеейки се, а момчето я догонва, като крещи името й.\"\"А когато някой във филма умира, го прави изричайки високо лозунги като \"Слава на великия лидер Ким Чин Ун\" или \"Слава на Корейската работническа партия\". Има го във всяка сцена с пожарникари. Чудя се дали някой в реалния живот би изричал такива лозунги, изправен пред смъртта\", смеят се интервюираните.- \"Живеех в провинцията и честно казано, не искахме те да идват при нас. Беше ужасно трудно. Къщата ни се намираше до железопътна линия, която трябваше да е идеално почистена. Всяко камъче да бъде взето, измито и върнато обратно. Дори мравчица да не се вижда! Наистина невероятно! Щеше да е по-добре изобщо да не идват на посещения\", спомнят си поданиците на диктатурата.", "date": "2017.11.24", "title": "Бегълци от Северна Корея споделят най-глупавите въпроси, които им задават"}
{"url": "https://offnews.bg/politika/mareshki-kam-prof-hristov-kojto-naricha-horata-debili-e-stoprotcent-669949.html", "text": "Човек, който може да си позволи да нарече българския народ дебилен, за нас е нищо повече от сто процентен завършен дебил. Това заяви лидерът на ВОЛЯ Веселин Марешки в декларация от името на партията, изчетена днес в парламента.\"Българският народ е горд народ. Има 2,2 млн. пенсионери със средна пенсия 334 лв.-наши родители. Със сигурност само пенсионерите са повече от тези 20%, които се определят за нормални. Това ли са българските дебили?\", попита Марешки и допълни, че трябва да отдадем почит на нашите родители.Той попита още дали 1,3 млн. деца, които покоряват олимпиади са дебили. \"Българските преподаватели в университети, в училища-това ли са българските дебили? Лекари и пациентите им, полицаи, летци ли са българските дебили?, запита лидерът на ВОЛЯ.Той е категоричен, че нито българските деца, нито преподавателите им, не може да оприличим като дебили.„По метода на изключването стигнахме до извода, че в България има само един дебил и това е той. Ще попитате кой. Той-всеки един човек, който може да си позволи да нарече българския народ дебилен, за нас е нищо повече от сто процентен завършен дебил. Неизбежна е оставката на Иво Христов“, смята Марешки. Според него след такива изказвания в нормална държава такъв политик отдавна щеше да е извън политика. Надяваме се, че БСП ще вземе правилното решение, призова председателят на ВОЛЯ.„Морален акт на Иво Христов е да напусне Народното съжрание, но вие може да се разграничите от него и да го изключите от ПГ. Ще сме на всяко заседание, за да ви напомняме за тези неща“, обърна се той към депутатите от БСП.", "date": "2017.11.24", "title": "Марешки към проф. Христов: Който нарича хората дебили, е стопроцентов дебил"}
{"url": "https://offnews.bg/obshtestvo/slanchev-petak-i-oblachni-pochivni-dni-669900.html", "text": "Над по-голямата част от страната днес времето ще е слънчево.Температурите ще са между минус 2 и 15 над нулата.Ще е почти тихо и на места в низините ще има мъгла или ниска облачност, които по поречието на Дунав и на места в източните райони ще се задържат почти през целия ден.В планините ще е предимно слънчево. Ще духа слаб до умерен западен вятър. Максималната температура на височина 1200 метра ще е около 10°, на 2000 метра – около 3°.Над Черноморието по-значителна ниска облачност ще има през първата половина на деня. Почти тихо. Максималните температури ще са 13-14°. Температурата на морската вода е 13°. Вълнението на морето ще е 1-2 бала.Почивните дни ще са без валежи, но с облаци и минимални температури 4-6 градуса и максимални - между 10 и 11.", "date": "2017.11.24", "title": "Слънчев петък и облачни почивни дни"}
{"url": "https://offnews.bg/obshtestvo/blokira-rabotata-na-patna-politcia-v-sdvr-669924.html", "text": "Временно отдел \"Пътна полиция\" - СДВР няма да работи с граждани, предупреди МВР.Причината е технически проблем. От полицията уверяват, че се работи по отстраняването му и се извиняват на засегнатите.", "date": "2017.11.24", "title": "Блокира работата на пътна полиция в СДВР"}
{"url": "https://offnews.bg/obshtestvo/kak-izcheznaha-3-8-mln-leva-ot-smetki-na-martin-petrov-669920.html", "text": "Как са изчезнали 3,8 милиона лева от банкови сметки на футболната звезда Мартин Петров? Този въпрос коментира днес икономистът Владимир Каролев, след като вчера в. \"Труд\" написа, че Петров е подал сигнал в Софийска градска прокуратура.Според информацията, която Петров засега не коментира пред друга медия, той е имал личен банкер - жена на име Ирина Ч.А., която била упълномощена да оперира със сметките му. През август той установил, че Ирина е била освободена от банката 10 месеца по-рано и че сумата липсва.Поискал проверка и установил, че \"в периода 2007–2017 година без негово знание, съгласие и подпис са извършени над 450 платежни операции по 13 негови сметки\", пише вестникът.Ето това според Каролев е много малко вероятно.Първо, това 10 години ме притеснява, заяви Каролев пред Нова тв, който е категоричен, че ако се е случило, такова нещо не може да стане със съдействието на банката и не може да бъде извършено от един-единствен служител. По мнението на икономиста ако е направена такава измама, тя е станала след напускането на служителката.\"Преди години имах такива взаимоотношения с банка, не в България, и всички транзакции бяха правени с изрични нареждания от моя страна - не само с подпис, обаждали са се по телефона, когато съм изпращал по факс. Когато виждат, че идва от моя подпис и че това е моят подпис, се обаждат и питат аз ли правя това нареждане\", каза Каролев, обяснявайки защо се съмнява в описаната в публикацията схема.Той подчерта, че банковият служител получава пълномощно за съвсем конкретни действия, от които не може да се отклонява.\"Вижда ми се невъзможно, освен ако не става въпрос за измама. Не знам дали организирана престъпна група не звучи пресилено, но един човек не би могъл да направи това. Не може един служител да го направи. В нареждането той трябва да представи документ за това пълномощно. В документа пише какво точно трябва да се направи. Това пълномощно е в съответния клон на банката.\"Много ще се учудя, ако банка има вина в случая, вметна Каролев и заключи, че \"може би става въпрос за измама и немарливост на клиент на банката\". Ако клиент прилага здрав разум, това не може да се случи, убеден е той.Ако банката е виновна, 100% ще се възстановят тези пари на г-н Петров.От банката не коментират случая, позовавайки се на защитата на клиентите с банкова тайна.По случая има образувана преписка, но наблюдаващият прокурор все още не се е произнесъл.БНБ също прави проверка.", "date": "2017.11.24", "title": "Как изчезнаха 3.8 млн. лева от сметки на Мартин Петров"}
{"url": "https://offnews.bg/sviat/emerson-mnangagva-naslediava-prezidenta-mugabe-v-zimbabve-669918.html", "text": "Емерсон Мнангагва ще положи клетва като президент на Зимбабве днес. Той наследява авторитарно управлявалия 37 години Робърт Мугабе.Бившият вицепрезидент, който се върна от изгнание в сряда, ще встъпи в длъжност на церемония на стадиона в Хараре.93-годишният Мугабе подаде оставка след безкръвен военен преврат, при който бе поставен под домашен арест.Мнангагва бе обвинен в нелоялност и уволнен по-рано този месец. Причината бе конфликт между него и амбициозната съпруга на Мугабе - Грейс, чиито стремежи към президентския пост свалиха съпруга ѝ от власт.Отстраняването му бе тактическа грешка от страна на Мугабе, тъй като 73-годишният Мнангагва, известен с прякора \"Крокодила\", има подкрепата на армията.Зимбабвийците масово подкрепиха военния преврат, тъй като Мугабе, някогашен герой на борбата за освобождение, ставаше все по-непопулярен заради посегателствата срещу човешките права и икономическата криза в страната. Анализатори обаче изразяват тревога, че Мнангагва може би няма да бъде с нищо по-различен, тъй като е част от дългогодишната управляваща каста.В навечерието на клетвата си Мнангагва е уверил по телефона своя предшественик Мугабе, че той и семейството му ще бъдат в безопасност в страната.", "date": "2017.11.24", "title": "Емерсон Мнангагва наследява президента Мугабе в Зимбабве"}
{"url": "https://offnews.bg/sviat/8-severnokorejski-ribari-izhvarleni-na-iaponskia-briag-669919.html", "text": "Дървен плавателен съд с осем души на борда бе изхвърлен на северния японски бряг. Мъжете твърдят, че са севернокорейци, излезли на риболов, предаде Би Би Си.20-метровия съд се повредил и бил изхвърлен на брега, по думите им, каза пред журналисти Хаширо Оконоги, ръководител на Националната комисия за обществена безопасност.Мъжете са открити на яхтено пристанище в град Юрихонджо след подаден сигнал от местен жител и ги е отвела да бъдат разпитани. Инцидентът става на фона на напрежение на Корейския полуостров. Северна Корея често отправя заплахи към Япония и изстрелва ракети, които падат близо до архипелага или преминават над него, отбеляза Франс прес.", "date": "2017.11.24", "title": "8 севернокорейски рибари изхвърлени на японския бряг"}
{"url": "https://offnews.bg/futbol/ludogoretc-se-izdani-sreshtu-istanbul-bashakshehir-treperi-do-kraia-v-669916.html", "text": "Шампионът Лудогорец пропусна златен шанс да се класира за плейофите в Лига Европа, след като допусна загуба с 1:2 от турския Истанбул Башакшехир в двубой от предпоследния кръг в група С на турнира.Мачът се изигра пред пълни трибуни на стадиона в Разград, а феновете си тръгнаха разочаровани.Резултатът откри Висча в 20-ата минута, а в 28-ата минута Кевин Фрай удвои. Марселиньо върна \"орлите\" в мача с попадение в 65-ата минута, а до края Лудогорец упражни сериозен натиск, който обаче не доведе до промяна на резултата. Стражът на домакините Ренан пък с две фантастични спасявания запази интригата до края.В другия мач от групата Брага победи също с 2:1 Хофенхайм и си осигури класиране за следващата фаза. Лудогорец пък трябва да търси позитивен резултат при гостуването на загубилия шанс Хофенхайм, за да се надяват да продължат напред.ЛУДОГОРЕЦ - ИСТАНБУЛ Б 1:20:1 Висча 200:2 Фрай 281:2 Марселиньо 65ЛУДОГОРЕЦ: 33. Ренан, 4. Сисиньо, 6. Натанаел, 12. Анисе, 30. Моци, 32. Пластун, 44. Горалски (82-Кампаняро), 84. Марселиньо, 88. Вандерсон, 92. Лукоки (46-Кешерю), 93. МисиджанИСТАНБУЛ Б: 34. Гюнок, 4. Атамах, 6. Епуреану, 7. Висча, 17. Кахвечи, 18. Наполеони (67-Монсоро), 19. Ердинч (87-Елиа), 29. Фрей, 39. Ердем, 80. Кайсара, 88. ИнлерВременно класиране:1. Брага - 10 точки2. Лудогорец - 83. Истанбул Б - 54. Хофенхайм - 4", "date": "2017.11.24", "title": "Лудогорец се издъни срещу Истанбул Башакшехир, трепери до края в Лига Европа"}
{"url": "https://offnews.bg/medii/kulezich-pred-offnews-otstraniavaneto-mi-ot-efira-be-kato-razstrel-669926.html", "text": "- Г-жо Кулезич, защо предаването Ви бе свалено от ефира на телевизия BiT? - Очевидно е, вижда се с просто око. - Имате ли обяснение?- Нямам обяснение отвъд . А тя, между другото, е много забавна.- Имаше ли индикации, че това ще се случи?- Не, всичко се разигра в рамките на 48 часа. Като разстрел. Не е имало среща с мен. Днес ще изпратя писмо до медията, за да прекратят договора си с мен по коректен начин.Искам да подчертая, че аз работих перфектно там - без натиск. И Сашо Диков, и собствениците ми осигуриха пълен комфорт. Страшно съжалявам, че този период свърши. Казвах си, че това щастие няма да продължи дълго, и така се случи.Версии има, но не мога да ги коментирам. Ако имаше индикации, те дойдоха от изпълнителния директор на телевизията (б.а. - Симона Ангелова).- Поканиха ли Ви да правите друго предаване?- Не, не съм получавала покана.", "date": "2017.11.24", "title": "Кулезич пред OFFNews: Отстраняването ми от ефира бе като разстрел"}
{"url": "https://offnews.bg/medii/svaliha-ot-efir-predavaneto-na-liuba-kulezich-video-669921.html", "text": "Предаването на тв водещата Люба Кулезич \"Честно казано\" е свалено от ефира на телевизия Би Ай Ти. Това .Според него договорът на Кулезич е прекратен заради неуместни и неверни коментари от нейна страна за промяна в редакционната политика на телевизията (), направени в предаването на Кулезич във вторник. Там, по време на интервю с водещия Митко Павлов, тя казва: Новината за свалянето от ефир на тв водещата се появи първо във фейсбук.Бившият ни посланик в Москва Илиян Василев написа късно снощи:", "date": "2017.11.24", "title": "Свалиха от ефир предаването на Люба Кулезич (видео)"}
{"url": "https://offnews.bg/obshtestvo/zastreliaha-mechka-kraj-enina-669928.html", "text": "Тригодишна мечка е била застреляна край казанлъшкото село Енина, предаде БГНЕС.Трупа на защитеното животно е бил открит вчера към 20 ч. от природозащитници и служители на горското стопанство, които са го откарали в районното полицейско управление в Казанлък за оглед.Мъртвата мечка е открита, след като не е засечено движение от предавателя, който бил поставен на нея.По данни на природозащитниците мечката идва от Априлци. Градът е от северната страна на Стара планина, докато село Енина се намира от юг. Най-вероятно животното е прехвърлило Балкана в търсене на храна.Преди известно време стопани се оплакаха, че няколко домашни животни са станали жертва на мечка стръвница. На различни места в Балкана са убити няколко телета, коне и овце. Не е ясно дали това е мечката, която се е превърнала в стръвница. По случая е образувано досъдебно производство. Това, което ще затрудни разследването, е, че куршумът, поразил защитеното животно, не е останал в трупа, а е излязъл.", "date": "2017.11.24", "title": "Застреляха мечка край Енина"}
{"url": "https://offnews.bg/na-tozi-den/katia-ekaterina-i-tina-praznuvat-imen-den-dnes-668813.html", "text": "Св. великомъченица Екатерина според народната ни традиция може да лекува шарка и бяс, затова на нейния ден стопанките замесват до девет питки с мълчана вода, шарят г с вретено, а като ги опекат – мажат ги с мед, петмез или рачел и ги раздават на съседи. Ако в дома има болни деца, питки се раздават на кръстопътя на нечетен брой минувачи, за да благославят и така да се пресече заразата. Почерпените пожелавали децата занапред да имат сладък живот, както е сладка питката. Залчета имало и за кучетата, та да не се поболяват и те. Баба Шарка пък умилостивявали с медено кравайче, хвърлено на покрива на дома... В някои краища изпълняват ритуали и за предпазване от миша напаст.Празник иматЕкатерина, Катя, Кина, Тина и др.", "date": "2017.11.24", "title": "Катя, Екатерина и Тина празнуват имен ден днес"}
{"url": "https://offnews.bg/obshtestvo/v-bankia-ovcha-kupel-i-lozenetc-bez-voda-dnes-669899.html", "text": "\"Софийска вода\" предупреди за спиране на водоподаването в някои части на столицата заради планирани ремонти.В с. Войнеговци няма да има вода от полунощ до 4 часа сутринта.В с. Мърчаево тя ще бъде спряна 10 до 18 часа.В кв. \"Васил Левски\" няма да има вода от 9:30 до 17:30 часа на ул. „Проф. Антон Митов“.В ж.к. „Лозенец“, се налага спиране на водоподаването от 9 до 19 часа на бул. „Арсеналски“ от ул. „Църноок“ до ул. „Милевска планина“.В с. Житен няма да има вода ул. „Крива река“, ул. „Златен клас“, ул. „Костинбродски път“, ул. „Минзухар“.Налага се и спирането ѝ в Банкя от 10 до 18 часа на ул. „Милениум“, ул. „Лилиум“, ул. „Орхидея“.В ж.к. „Разсадника – Коньовица“ водоподаването ще бъде спряно от 10 до 16 часа на ул. „Рибен буквар“ от бул. „Александър Стамболийски“ до ул. „Хъшове“.В кв. „Овча купел“ се налага спиране на водоподаването от 10 до 22 часа на ул. „ Монтевидео“ от ул. „Драгоман“ до бул. „Никола Петков“, ул. „Драгоман“ от ул. „Монтевидео“ до ул. „696“, ул. „671“.Във вилна  зона „Симеоново – север“ няма да има вода от 13 до 15 часа на ул. 53 от №5 до №15 и ул. 45 от №10 до ул. 53.", "date": "2017.11.24", "title": "В Банкя, Овча купел и Лозенец без вода днес"}
{"url": "https://offnews.bg/medii/sasho-dikov-pred-offnews-v-televizia-bi-aj-ti-niama-natisk-nikoj-ne-669922.html", "text": "По повод информациите, разпространяващи се във фейсбук, че предаването на Люба Кулезич е свалено от ефир OFFNews потърси за коментар програмния директор на телевизия Би Ай Ти Сашо Диков. Ето разговора ни с него:- Г-н Диков, търся ви по повод твърденията, които се появиха във фейсбук за това, че предаването на Люба Кулезич е свалено от ефир?- И!- Кажете има ли такова нещо? Вярно ли е? - Договорът ѝ е прекратен затова, че е изнесла в ефира информация, която е от вътрешен характер за медията и така поднесената информация създава впечатление, че собственика по някакъв начин е поискал промяна на поведение, политика, на тона на телевизията, което не е вярно. По тази причина е прекратен договорът като на Кулезич след 15 декември ще бъде направено ново предложение за работа. Нейният договор изтича през декември. Всички пари по договор ще ѝ бъдат изплатени.- Ще ѝ направите ново предложение, така ли?- Точно така.- Бившият ни посланик в Москва Илиян Василев вече е коментирал във фейсбук. Той свързва свалянето на предаването на Люба Кулезич с \"натиска на корпулентни обстоятелства\".- По никакъв начин досега, никакъв натиск на мен по никой не ми е оказвал. Собственикът по никакъв начин не е ограничавал изявите на хората в телевизията, включително и на Кулезич.- Значи Би Ай Ти не е превзета от Пеевски, както твърди Илиян Василев!- Ами, това ви казвам. Никакви ограничения не сме имали и нямаме в нашата работа. Това ще го потвърди всеки работещ в телевизия Би Ай Ти.- Кога Кулезич е направила този коментар, който определяте като неуместен?- Това беше във вторник вечерта, ако не се лъжа. То бе излъчено.", "date": "2017.11.24", "title": "Сашо Диков пред OFFNews: В телевизия Би Ай Ти няма натиск, никой не е ограничавал Кулезич"}
{"url": "https://offnews.bg/112/5-koli-se-sblaskaha-na-trakia-dvama-v-bolnitca-669925.html", "text": "Верижна катастрофа стана на магистрала \"Тракия\" при 55 км в посока Пловдив тази сутрин.Двама души са в болница.Инцидентът е станал към 8.15 ч. Ударили са се два товарни и три леки автомобила, съобщи МВР.Натам бяха насочени екипи на полицията и Бърза помощ. Движението в участъка се осъществява само в аварийната лента. Пътни полицаи са на място и подпомагат трафика.Движението остана затруднено в продължение на часове днес.", "date": "2017.11.24", "title": "5 коли се сблъскаха на Тракия, двама в болница"}
