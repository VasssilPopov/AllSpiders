{"url": "https://offnews.bg/sviat/putin-razgovaria-po-telefona-s-maduro-za-da-izrazi-podkrepata-si-696168.html", "text": "Руският президент Владимир Путин изрази днес подкрепата си за законните власти на Венецуела. Путин направи това в телефонен разговор с венецуелския си колега Николас Мадуро, предадоха световните агенции.Президентът на Русия изрази подкрепа за законните власти на Венецуела в условията на предизвикана отвън обострила се вътрешнополитическа криза. Руският президент подчерта, че разрушителното външно вмешателство грубо потъпква основополагащите норми на международното право.В телефонния разговор Путин е изразил подкрепа за търсенето на решение на венецуелската криза на конституционното поле и за преодоляване на разногласията във венецуелското общество по пътя на мирния диалог, предаде ТАСС, цитирана от БТА.Мадуро, от своя страна, е благодарил на Путин за принципната позиция на Русия по въпроса за Венецуела.В същото време стана ясно, че венецуелската армия отново заяви лоялността си към Николас Мадуро и призова за диалог, като порица опита за преврат на опозиционния лидер Хуан Гуайдо.\"Предупреждавам народа на Венецуела, че в момента се извършва държавен преврат срещу нашите институции, срещу нашата демокрация и срещу президента Николас Мадуро, нашия законен президент\", заяви венецуелският министър на отбраната Владимир Падрино, цитиран от Франс прес.\"Признаваме за законен президент нашия върховен главнокомандващ Николас Мадуро\", подчерта той на пресконференция в столицата Каракас, заобиколен от генерали.Армията \"няма никога да приеме президент, който служи на неясни интереси\", нито ще се подчини на чужда сила, обеща Падрино, цитиран от ДПА.", "date": "2019.01.24", "title": "Путин разговаря по телефона с Мадуро, за да изрази подкрепата си"}
{"url": "https://offnews.bg/temida/spetcsadat-ostavi-v-aresta-sina-na-vetko-arabadzhiev-sled-5-chasa-zase-696170.html", "text": "Спецапелативният съд остави в ареста сина на Ветко и Маринела Арабаджиеви - Вълчо, след 5-часово заседание.Определението е подписано с особено мнение от един от членовете на съдебния състав.Вълчо Арабаджиев беше задържан при акция на прокуратурата в края на август в хотелите на семейство Арабаджиеви. Той е обвинен в участие в престъпна група за укриване на данъци и пране на пари.В рамките на заседанието съдът прие тройна медицинска експертиза на лекари от \"Пирогов\". Според експертизата Вълчо Арабаджиев не страда от заболяване, което да не му позволява да остане в ареста. Според съда има обосновано предположение за това, че е съучастник в престъпна дейност. Съдиите посочиха още, че освобождаването на Арабаджиев би затруднило разследването, защото има възможност той да се укрие. ", "date": "2019.01.24", "title": "Спецсъдът остави в ареста сина на Ветко Арабаджиев след 5 часа заседание"}
{"url": "https://offnews.bg/sviat/gratcki-fermeri-blokiraha-za-kratko-granichnia-punkt-kulata-promahon-696169.html", "text": "Гръцки фермери блокираха за кратко граничния пункт \"Кулата - Промахон\". Протестът им е заради дебатите по ратификация на споразумението за новото име на Македония. Въпреки заканите на гръцките фермери, че ще блокират най-големия българо-гръцки граничен пункт още на обяд - това не се случи. Движението остана натоварено, но колите - леки и товарни, успяваха да преминат без проблеми и в двете посоки, съобщи БНТ.През целия ден гръцката полиция се опитваше да не допуска фермерите да стигнат до границата, но малко преди 17 ч. с жива верига движението беше блокирано за кратко.Засиленото полицейско присъствие в района ще продължи.", "date": "2019.01.24", "title": "Гръцки фермери блокираха за кратко граничния пункт \"Кулата-Промахон'"}
{"url": "https://offnews.bg/obshtestvo/nezakonno-li-se-stroi-na-plazha-kraj-alepu-696144.html", "text": " Коалицията от неправителствени организации и граждански групи „За да остане природа в България\" призовава в отворено писмо премиера Бойко Борисов и неговото правителство да извърши проверка на  станал известен като плажът от последната сцена на филма „Оркестър без име”.От фирмата-строител обясняват, че на мястото ще се строи вилно селище, като първият етап е укрепване на свлачище, което собствениците трябвало да покрият.Планира се вилното селище да се построи върху площ от 7000 кв. м.\"С 2-3 етажа, тук няма да се издигне някакъв небостъргач. По проект това е една стъпаловидна структура, която ще пълзи по терена”, обясни пред Нова телевизия архитектът на обекта Веселин Колев.\"Строителството на Алепу се намира в две защитени зони от европейската екологична мрежа Натура 2000 и в границата на обекта от Рамсарската конвенция „Комплекс Ропотамо\". Съгласно чл. 10 ал. 3 на Закона за устройство на Черноморското крайбрежие (ЗУЧК) в имота, в който се извършва строителството, е допустимо такова със следните параметри: интензивност на застрояване до 0,5, минимална озеленена площ минимум 70 % и височина на застрояването до 7,5 м\", посочват те в писмото си.От \"За да остане природата в България\" отбелязват, че \"органите на изпълнителната власт в нарушение на ЗУЧК, са допуснали и разрешили в този имот интензивност на застрояването – 1, процент на озеленяване 50% и височина на застрояването – 10 м. Всъщност на три метра от плажа те са допуснали строителството на шестетажни сгради със застроена площ - 1200 кв.м. и разгърната застроена площ - 7300 кв.м\".„Комплексът не е разположен на плажа. Той изглежда, че е на плажа, тъй като това, което виждате в момента, това са основите, те са реално под земята, където е било възможно преди свлачището да бъдат построени тези сгради”, заяви той.„Можете да видите пътя, който пропадна и ние решихме да действаме преди, недай Боже, да имаме нещастен инцидент. Това е път, по който минават през летния сезон много коли, автобуси, пешеходци, които се разхождат”, посочва Радослав Котларов, изпълнителен директор на фирмата-строител.Те са категорични, че имат всички необходими разрешителни за строежа. Работата по укрепването на свлачището трябва да приключи до края на март. Строителите са категорични, че дейности през активния туристически сезон няма да бъдат извършвани и обещават свободен достъп до плажа.РИОСВ е започнала проверка, като резултатите ще бъдат обявени до дни.", "date": "2019.01.24", "title": "Незаконно ли се строи на плажа край Алепу"}
{"url": "https://offnews.bg/kultura/nufi-shiroka-laka-e-neshto-poveche-ot-uchilishte-696092.html", "text": "Прекрасното родопско село в центъра на планината Широка лъка пази своята уникална автентична архитектура, природа и история. В него може да се видят редица чудни неща, като построената през 1834 година църква \"Успение на Пресвета Богородица\", а неповторимите пещери Дяволското гърло и Ледницата се намират съвсем близо.Но има едно място, което може да се каже, че е по-специално. Националното училище за фолклорни изкуства \"Широка лъка\" вече 37 години изпълнява своята мисия – в дебрите на Родопа планина да съхрани самобитното творчество, което блести не само в паметниците на старата родопска архитектура, а звучи в ручилата на гайдите, в поетичните песни, които винаги са били опора и вдъхновение на народа през вековете.НУФИ \"Широка лъка\" е открито на 1 септември 1971 година. В него се обучават талантливи млади хора от цялата страна в Български народни танци, Народно пеене и Народни фолклорни инструменти. Училището предлага отлични условия за работа на учители и ученици. Учебен корпус с 16 класни стаи, 63 акустични кабинетa за индивидуално обучение, концертна зала с 200 места, библиотека, фонотека, сладкарница, физкултурен салон, фитнес зала, общежитие.Автор на комплекса от учебни сгради е архитект Лилия Граматикова. Този комплекс е построен върху стръмен терен на площ от 3000 квадратни метра и притежава много от най-големите предимства на съвременното строителство и старата родопска архитектура.За обучението на учениците се грижат високо квалифицирани преподаватели, завършили Държавната музикална академия в гр. София и Академията за музикално танцово и изобразително изкуство в гр. Пловдив.Учебните планове и програми в 5-годишния курс на обучение дават възможност за получаване на професионално музикално образование и солидна обща култура. В края на обучението си и след успешно полагане на държавни зрелостни изпити учениците получават диплома за средно образование и диплома за професионална квалификация трета степен.Художествените състави на територията на НУФИ \"Широка лъка\" – представителен хор и оркестър, камерен хор и оркестър, танцов състав, тамбурашки оркестър, гайдарски състави (джура и каба), групи за автентичен фолклор, камерни групи са възможност за талантливите възпитаници да намерят творческа реализация още по време на своето обучение.Чрез художествените състави училището популяризира фолклорното богатство на България. Многобройни са концертите в страната и чужбина. Представителни групи на училището са гостували в Либия, Швейцария, Гърция, Белгия, Франция, Молдова, Германия, Ирландия.Певците и инструменталистите на училището са лауреати на редица конкурси като: \"Атанаска Тодорова\", \"С песните на Радка Кушлева\", \"Гюрга Пинджурова\", \"Калинка Вълчева\", \"Янко Петров\", \"Йовчо Караиванов\", \"Руско Стефанов\", \"Стоян Радев\" и др.През 2004 година представителния хор на НУФИ \"Широка лъка\" е носител на първа награда от Първия селекционен конкурс \"Светът в музика\" – Албена и на сребърен делфин от Международния конкурс \"Светът в музика\" в гр. Фивицано – Италия.За израстването на училището, като притегателен център за музикална култура имат изключителен принос композиторите Стефан Мутафчиев, Коста Колев, Костадин Льолев, Костадин Шопов, Милчо Василев, родопските гайдари Михаил Калфов, Дафо Трендафилов, гъдуларите Кольо Запрянов, Никола Тенев, народните певци Анка и Стефка Кушлеви, Светла Тенева, Павел Куцев, Елена Каневска, Георги Маринов.По стъпалата на Национално училище за фолклорни изкуства \"Широка лъка\" са преминали сегашните композитори и диригенти Георги Андреев (диригент на ансамбъл \"Филип Кутев\"), Петьо Кръстев (диригент на ансамбъл \"Пирин\"), Георги Кичуков (диригент на ансамбъл \"Родопа\"), преподавателите в АМТИИ – Костадин Бураджиев и Стоян Пауров и още много други певци и инструменталисти.Днес по наши и световни сцени звучат изпълненията на вече утвърдените фолклорни певци и музиканти, които са завършили Национално училище за фолклорни изкуства \"Широка лъка\" като кавалджията Недялко Недялков, гайдарите Васил Бебелеков, Петър Янев, Костадин Атанасов, тамбуристите Валери Димчев, Ангел Димитров, гъдуларите Росен Генков, Николай Колев, Васил Колев, Бисер Соколов, Цанко Ненков, певиците Златина Узунова, Вергиния Овчарова, Донка Колева, Цонка Димитрова, Гергана Дачинова, Теодора Соколова, София Ковачева и много други талантливи изпълнители.", "date": "2019.01.24", "title": "НУФИ Широка лъка е нещо повече от училище"}
{"url": "https://offnews.bg/obshtestvo/izsichat-borovata-gora-kraj-kamping-arapia-shte-stroiat-6-dvuetazhn-696150.html", "text": "Боровата гора край къмпинг „Арапя“ се изсича заради строителството на 6 двуетажни вили, съобщи БНР.От Държавното горско стопанство в Царево са категорични, че имотът не попада в горска територия. От Регионалната екоинспекция в Бургас и Община Царево заявиха, че строителството в парцела, който е на първа линия до морето, е законно.По думите на кмета на Царево Георги Лапчев поземленият имот е урегулиран и е предвиден за строителство още в Териториалния устройствен план на общината от 1997 година. \"Частен имот, който отговаря на всички стандарти, в който има издадено разрешение за строеж, спазени са съответните изисквания на институциите, просто се строи. Да, на морето е, но ние сме най-морската община, всичко ни е морето\", отбеляза още той.Според директора на екоинспекцията в Бургас Тонка Атанасова за имота са проведени всички процедури по екологичното законодателство. \"По време на процедурата, която сме провели и преценяване необходимостта от това, РИОС Бургас има становище от ДГС \"Царево\", в което казват, че имота не е горска територия\", каза тя.Собственик на имота и възложител на строителството е софийската фирма „България пропъртис“. В района вече са изсечени десетки дървета.", "date": "2019.01.24", "title": "Изсичат боровата гора край къмпинг \"Арапя\", ще строят 6 двуетажни вили"}
{"url": "https://offnews.bg/interviu/evelina-slavkova-interesnite-bitki-sa-v-listite-na-bsp-i-obedineni-p-696155.html", "text": "Всъщност, ако говорим в брой гласове, а не в проценти, на каква подкрепа в момента могат да разчитат основните политически формации? Много трудно е да говорим в настоящия момент за брой гласове на отделните политически формации за предстоящия вот. Би било несериозно. Колко гласове и кои политически партии ще преминат 5.88% и ще изпратят евродепутати зависи от много неща. От една страна - от това колко души ще отидат да гласуват. Данните на „Тренд“ посочват, че 55% от българите декларират, че ще отидат да гласуват, което е около 3 милиона гласа. Трябва да имаме предвид, че декларативната заявка е винаги по-висока от реалната. Нека припомним, че 2014 г. действителните гласове бяха 2 милиона и 200 хил. души. Трябва да имаме предвид, че евроизборите са на дата, която е в една поредица от почивни дни. Това също ще окаже влияние.От друга страна е трудно е да се прецени тежестта на корпоративен вот, купен вот и не на последно място - тежестта на наказателния вот. Ще има ли нови политически играчи? Също през каква призма ще премине самата кампания, като мисля, че малко хора вярват, че темите ще са европейски. Видно е, че евроизборите ще минават най-вече през призмата на вот на доверие към ГЕРБ и вот на недоверие към правителството от страна на БСП. С инструментите на социологията ще следим в следващите месеци как ще се подрежда картината и на по-късен етап можем да говорим за приблизителни брой гласове за отделните партии.Подредбата на листите за евровота в момента е един от най-дискутираните въпроси. При кои формации очаквате най-оспорвана надпревара?Сега започва битката с подредбата на листите. Две са към настоящия момент интересните вътрешни битки – едната в Обединени патриоти, другата - в БСП. Коя личност от политическите формации ще надделее в избора на водач за листата. Тук може да наблюдаваме и интересна преференциална битка.По отношение на БСП темата за подредбата на листата също е много интересна. Темата е деликатна в контекста на това, че Сергей Станишев все пак е бил председател на партията и начело на ПЕС, а според социологическите данни на \"Тренд\" около 65% от заявилите, че ще гласуват за БСП, имат положително отношение към него. Всъщност и по данни назад във времето Сергей Станишев е възприеман във висока степен положително от електората на партията. Ще наблюдаваме с интерес и тази тема. Разбира се, дали от настоящите евродепутати някой няма да намери място в листите на партията, от която е издигнат.Доколко личният рейтинг може да пренареди партийната листа в деня на вота? При кои формации можем да наблюдаваме подобен феномен?Така наречените преференции създадоха много интересни феномени. Два примера наблюдавахме на евроизборите през 2014 г. – технологичния феномен 15/15, а такива феномени наблюдавахме и на местни, и парламентарни избори, както и битката за преференции, в която Светослав Малинов измести Меглена Кунева.Не само личния рейтинг, но и силна мобилизация може да доведе до промяна на местата в листите. Реално при всяка формация може да се наблюдава - да кажем така - „феноменът 15/15“.Нека припомним още един факт, който мисля, че ще наблюдаваме и при тези избори, например ДПС не толерират преференциите. През 2014 г. изключиха двама депутати, които са водили кампания чрез преференции. Да кажем, че и това ще е интересно.", "date": "2019.01.24", "title": "Евелина Славкова: Интересните битки са в листите на  БСП и Обединени патриоти"}
{"url": "https://offnews.bg/zimni/marketa-davidova-specheli-sprinta-parvata-chetvorka-se-sabra-v-ramkit-696160.html", "text": "Маркета Давидова триумфира в спринта на 7.5 километра за Световната купа по биатлон В италианския курорт Антхолц-Антерселва.Това е и първа победа за чехкинята в тази надпревара. Втора и трета на почетната стълбичка се качиха съответно финландката Кайса Макарайнен и Марте Олсбу Рьойсланд от Норвегия.Състезанието бе доста оспорвано, като първите четири в крайното класиране се събраха в рамките на едва няколко секунди. Времето на Давидова на финала бе 21:40.7 минути, а само на 1.7 секунди зад нея остана Макарайнен, която допусна една грешка в стрелбата.Ройзеланд също пропусна една мишена и изостана с 3.5 секунди от Давидова. Германската звезда Лаура Далмайер бе безпогрешна с пушката, но финишира четвърта на 4.2 секунди за чехкинята. При българките Десислава Стоянова допусна две грешки и завърши с 2:13.6 минути изоставане, което я остави на 58-мо място, даващо право на участие в преследването в събота. Даниела Кадева и Емилия Йорданова също сбъркаха на два пъти и останаха на 70-о и 72-ро място.В генералното класиране за Световната купа след 13 от 26-те състезания води Доротея Вирер (Италия) с 532 точки. Италианката завърши на осмо място в спринта. Втора в подреждането е сънародничката ѝ Лиза Витоци с 520 точки, докато трета с 460 пункта е словачката Паулина Фиалкова.В генералното класиране за Малката световна купа в спринта лидер продължава да бъде Витоци с 220 точки пред сънародничката й Вирер с 201, а трета е Кузмина.", "date": "2019.01.24", "title": "Маркета Давидова спечели спринта, първата четворка се събра в рамките на 4.2 секунди"}
{"url": "https://offnews.bg/bojni/konar-makgregar-i-habib-nurmagovedov-ne-bili-mazhe-696153.html", "text": "Крайно мнение за звездите в смесените бойни изкуства Конър Макгрегър и Хабиб Нурмагомедов изказа беларуския състезател по силов трибой и притежател на няколко рекорда за Гинес Кирил Шимко.Според него те дори трудно могат да се нарекат мъже, а са по-скоро двама хлапаци, които само се перчат.\"Дразни ме цялата атмосфера около тях. Застават на пресконференция и започват да заканват кой кого и как ще набие. Симпатичен ми е руският дух, който носят Александър Карелин, Фьодор Емеляненко. Това са достойни хора, скромни, които са уверени в себе си.А не тези двамата. Какви бойци са това, дори са в най-леката категория. Да ги видим на улицата. Това е просто маркетинг за измама на хората. Дори Владимир Путин се снима с Нурмагомедов. Цялата им работа е аморална и лишена от нравственост\", коментира Шимко.Думите му са насочени за срещата между Хабиб и Конър на UFC 229, когато дагестанецът с руски паспорт надви ирландската суперзвезда в четвъртия рунд.", "date": "2019.01.24", "title": "Конър Макгрегър и Хабиб Нурмаговедов не били мъже"}
{"url": "https://offnews.bg/sviat/balgarite-shte-mogat-da-ostanat-vav-velikobritania-sled-brekzit-uveri-696162.html", "text": "Българите, които се намират на територията на Великобритания, ще могат да останат там и след Брекзит, независимо от изхода на преговорите с ЕС. Това обяви пред БНТ вицепрмеиерът и външен министър Екатерина Захариева. Тя допълни, че ще бъдат намалени таксите за подаване на документи за виза, а от страна на българската държава няма да има утежнения за британските граждани, желаещи да пребивават у нас.Относно политическата криза във Венецуела Захариева заяви, че призивът на българската страна е да се уважават демократично признатите права и да се намери изход от ситуацията по мирен път с организиране на нови легитимни избори.Тя коментира и въпроса с отпадането на т.нар. \"Златна виза\" за инвеститори у нас.По думите ѝ правителството е идентифицирал проблема още през февруари миналата година, създадена е и работна група в правосъдното министерство, а текстовете за промени в закона са готови. Проблемът е свързан с бързите инвестиции, които не носят никакви работни места, а стоят само като пари в банка, смята Захариева. Относно предвидената блокада от гръцки фермери на ГКПП \"Кулата\" вицепремиерът заяви, че се надява гръцките власти да не допуснат блокадата. \"27 години продължава този спор между Гърция и Македония. През това време другите вървят напред. Интересът на България е да имаме стабилни държави членки на ЕС и съюзници в НАТО, разбира се и съседи\", коментира министърът. ", "date": "2019.01.24", "title": "Българите ще могат да останат във Великобритания след Брекзит, увери Захариева"}
{"url": "https://offnews.bg/politika/borisov-naredi-speshna-proverka-na-stroezhite-po-iuzhnoto-chernomorie-696159.html", "text": "По разпореждане на премиера Бойко Борисов началникът на Дирекцията за национален строителен контрол Иван Несторов ще направи спешна проверка по Южното Черноморие.Проверката ще се извърши утре, 25 януари, съобщиха от ДНСК.Заедно с експерти от РДНСК Бургас и на Службата по геодезия, картография и кадастър – Бургас, той ще провери сигнали за дейностите, които се изпълняват на къмпинг „Градина\", в района на къмпинг „Арапя\" и плаж „Алепу\".При констатиране на нарушения, дейностите ще бъдат спрени със заповед на ДНСК, увериха оттам.За строежите се разбра в последните дни. До плажа на къмпинг \"Градина\" се строят бар, ресторант, магазини и паркинг. На Шофьорския плаж в местността \"Алепу\", станал известен като плажът от последната сцена на филма „Оркестър без име”, се планира вилно селище, което ще е върху площ от 7000 кв. м, като в момента на мястото се извършва укрепване на свлачище. В същото време боровата гора край къмпинг „Арапя“ се изсича заради строителството на 6 двуетажни вили.В два от случаите - до \"Градина\" и \"Арапя\", обаче ековластите уверяват, че строежите се извършват законно, а имотите са частни. РИОСВ в момента извършва проверка на строежа на \"Алепу\", като се очакват резултати до няколко дни. Министерството на туризма също успокоиха след проверка, че до плажа на къмпинг \"Градина\" се строи законно. ", "date": "2019.01.24", "title": "Борисов нареди спешна проверка на строежите по Южното Черноморие"}
{"url": "https://offnews.bg/obshtestvo/obiaviavat-gripna-epidemia-v-lukovit-otmeniat-epidemiata-v-oblast-per-696165.html", "text": "От утре, 25 януари, РЗИ-Ловеч обявява грипна епидемия на територията на община Луковит.Издадено е предписание за прекратяване на учебните занятия в училищата в община Луковит за периода от 25.01.2019 г. до 30.01.2019 г. включително.От днес, 24 януари, във връзка с намаляване заболеваемостта от грип и ОРЗ, директорът на РЗИ-Перник отменя грипната епидемия на територията на област Перник. Противоепидемичните мерки остават в сила до второ нареждане.Припомняме, че към днешна дата грипна епидемия е обявена на територията на следните 15 области: Бургас, Варна, Видин, Добрич, Кърджали, Пазарджик, Пловдив, Силистра, Сливен, Смолян, Софийска област, Стара Загора, Хасково, Шумен и Ямбол.", "date": "2019.01.24", "title": "Обявяват грипна епидемия в Луковит, отменят епидемията в област Перник"}
{"url": "https://offnews.bg/zimni/doping-skandalite-otkazaha-olimpijski-shampion-ot-biatlona-696151.html", "text": "Антон Шипулин, олимпийски шампион от Сочи през 2014, официално уведоми Международния съюз по биатлон, че е прекратил спортната си кариера, съобщава ТАСС.31-годишният Шипулин се оттегли от спорта на 25 декември миналата година. Руснакът сподели, че допинг скандалите с руския спорт и безпричинното му лишаване от участие на Олимпиадата в Пьончан през 2018 са довели до решението му да спре с биатлона.Официалното уведомление за прекратяване на кариерата му е причината бившият олимпийски шампион да бъде изключен от допинг проверките на Международната централа.Освен титлата в Сочи, Антон Шипулин е носител на бронзов медал от игрите във Ванкувър през 2010 с щафетата на Русия. Също така е завоювал шест медала от световни първенства в кариерата си.", "date": "2019.01.24", "title": "Допинг скандалите отказаха олимпийски шампион от биатлона"}
{"url": "https://offnews.bg/sviat/pregovorite-mezhdu-erdogan-i-putin-prikliuchiha-bez-sdelka-za-siria-696147.html", "text": "Под заглавие „Побъбриха и се разотидоха: лидерите на Русия и Турция преговаряха в Москва“ руският в. „Известия“ коментира липсата на сближаване в позициите на Ердоган и Путин за Сирия.Основна тема на срещата в Кремъл бе ситуацията в арабската република и преди всичко перспективата за изтеглянето на американските войски от страната, развитието на обстановката в Идлиб, където през последните седмици групировката „Джабхат ан-Нусра“ сериозно укрепи позициите си, а също и намеренията на Анкара и Вашингтон да създадат зона за сигурност по границата с Турция.На дневен ред – американци и терористиСрещата между Владимир Путин и Реджеп Ердоган стана първата след момента на огласеното от Доналд Тръмп извеждане на американския контингент от Сирия. Този обрат, за много оказал се неочакван, породи редица въпроси за това как той ще се отрази на сирийската криза. Тези преговори в Москва показаха, че никой не се поддава на съблазънта, ако изобщо е съществувала – да започне да прави едностранни стъпки на фона на възможното образуване на вакуум в източните райони. Координацията продължава. Например, Путин съобщи намерението си да свика в Русия поредната лидерска среща на страните – гаранти в процеса в Астана /Русия, Турция, Иран/, като сам определи този формат като „най-ефективния механизъм за урегулиране на конфликта в Сирия“.В хода на преговорите президентите обсъдиха последствията от американското изтегляне от страната. „Ако такива крачки и планове действително се реализират, това ще бъде позитивна стъпка, която ще помогне за стабилизирането на обстановката в този неспокоен район на сирийската държава, който сега е под контрола на кюрдските формирования“, заяви руският лидер.От своя страна, Реджеп Ердоган подчерта, че е недопустимо възникването на вакуум във властта след извеждането на силите на САЩ и подчерта необходимостта от продължаване на борбата срещу терористите, като пак уточни, че освен Ислямска държава сред тях са и кюрдските Отряди за народна защита.По повод идлибската зона за деескалация /практически напълно завладяна от „Джабхат ан-Нусра“, ликвидирала или погълнала групировките на въоръжената опозиция/ Путин посочи, че Турция прави много за отстраняването на произлизащата от Идлиб терористична заплаха. „Изхождаме от това, че поддържането на режима на прекратяване на бойните действия не следва да бъде във вреда на усилията за борбата с терористите, тя трябва да продължи“, някак отбеляза руският лидер.Интересно е, че преди срещата в редица медии, а и в експертните кръгове, се появиха много спекулации около варианта Русия и Турция да се спазарят за някакъв вид размяна: Анкара да предостави Идлиб като откуп на Москва, а Кремъл на свой ред да си затвори очите пред създаването на зоната за сигурност по северната сирийска граница.Зона на неопределеностНа първо място обаче журналистите на брифинга се интересуваха именно от зоната за сигурност. Припомняме, че с идеята за създаването ѝ, а се предполага, че тя ще бъде с ширина 30-35 км и дължина 450 км – на 14 януари в Туитър се произнесе президентът на САЩ Доналд Тръмп. Тогава той се закани да разори Турция, ако тя атакува кюрдите. По този начин Америка гледа на тази зона като един вид защитна или разделителна бариера, която ще позволи да обезопаси нейните съюзници от възможните нападения от страна на турците.Независимо от резките американски формулировки, в Анкара възприеха с ентусиазъм предложението за формирането на зоната. А и Турция още от 2013 г. многократно изговаряше подобна идея, но неуспешно досега. Естествено, там проект като този се възприема като възможност границата да се премести /при това, както допускат някои експерти, за да не се връщат после обратно на Сирия завзетите територии/ и да се създаде бариера пред кюрдските Отряди за народна защита. Тях Турция ги счита за клон на ПКК, която влиза в националния ѝ списък на терористичните организации.Прессекретарят на турския лидер Ибрахим Калън по-рано побърза да съобщи, че именно Анкара ще контролира зоната за сигурност, за което ще привлече военни и сътрудници на разузнаването. Съгласни ли са с това във Вашингтон, остава неизвестно. Но все пак към този момент е очевидно, че и САЩ, и Турция са на сходни позиции по принципния въпрос: новата зона в Сирия задължително трябва да се появи.През последните дни турците водиха активни преговори с американците за нейните параметри. И, както в хода на пресконференцията съобщи Ердоган, въпросните срещи продължават. Той отбеляза също, че между Турция и Русия няма никакви проблеми, защото тези региони ще бъдат прочистени от терористични елементи.При всичко това е забележително, че през цялото време на пресконференцията Владимир Путин нито веднъж не произнесе словосъчетанието „зона за сигурност“. А в отговор на посветен на нея въпрос той уклончиво припомни за предишни договорености между Дамаск и Анкара. „До днес още е в сила договорът между Сирия и Турция от 1998 г., където става дума за борбата с тероризма. Мисля, че тази база е, която покрива много въпроси от гледна точка на гаранциите за Турция за осигуряване на южните ѝ граници“, отбеляза руският лидер.Очевидно, Путин имаше предвид споразумението от турския град Адана. Според наличните сведения за този документ, Дамаск се задължава да прекрати подкрепата за ПКК. А тези договорености позволяват на Турция да преследва терористи на сирийска територия на разстояние до 5 км от границата. Разбира се, може да се предположи, че с напомнянето за това споразумение Владимир Путин обозначи позицията на Русия по въпроса за зоната за сигурност. В същото време тези думи могат да се възприемат и като послание към съвършено конкретен адресат.И на вашите, и на нашитеНе следва да се забравя, че районите, където се предполага да бъде създадена зоната за сигурност, към момента са под контрола на кюрдските бойни отряди. По груби сметки, идеален буфер между тях и Турция би било предаването на тези територии под контрола на сирийската армия. Именно в това е принципната позиция на Русия, която още повече счита за необходимо възстановяването на властта на Дамаск изцяло върху всички територии на изток от Ефрат. Но това не се случва.И даже напротив: кюрдите подкрепят създаването на зоната за безопасност. Сирийските демократични сили /СДС/ публикуваха комюнике, в което изразиха готовност да окажат силова подкрепа за формирането на тази зона при условията на международни гаранции за нейното функциониране. В своите изявления кюрдите даваха да се разбере, че те са категорично против привличането на турски военни в тези процеси и предпочитат участието на силите на ООН.А между другото, те се опитват да седнат и на още един стол и вече няколко седмици водят преговори със сирийските власти за принципите на примирието. В хода на пресконференцията Владимир Путин заяви подкрепата си за този диалог. Както по-рано съобщиха редица арабски медии, кюрдите предоставиха на Дамаск „пътна карта“ с 11 пункта. В нея се посочва, че Сирия е единна и неделима страна, а избраният президент Башар Асад е на всички сирийци. В същото време кюрдите настояват да се признаят пълномощия на тяхната автономна администрация, която вече няколко години държи управлението в районите на изток от Ефрат. Освен това, те настояват и за специална роля на СДС в рамките на единната сирийска армия. Очевидно е, че тези два пункта абсолютно няма да се приемат от властите в Дамаск.Те, а и всички останали, вероятно разбират, че кюрдите водят тези консултации повече за застраховка и при смяната на конюнктурата диалогът моментално ще се обърне, както това вече многократно е ставало от началото на сирийския конфликт. Така, че ако кюрдите имат желание за примирие, а не за маневри, нямаше да се налага Русия и Турция да обсъждат въпроса за зоната за сигурност.Но желание няма. Няма също и взаимно разбирателство за тази зона между Анкара и Вашингтон, което едва ли позволява на Русия да дава конкретни оценки за нея. Както е видно и от преговорите на Путин и Ердоган, няма и сделка по формулата „Идлиб срещу зона“. Съдейки по всичко, за Идлиб няма пробив. Точно така, както няма разбиране и по повод реалните планове на американците да напуснат Сирия.И какво има – диалог с продължение между Русия и Турция в двустранен формат, а и в рамките на процеса в Астана, който понякога постига някакви пробиви в договореностите за урегулирането на сирийския конфликт.", "date": "2019.01.24", "title": "Преговорите между Ердоган и Путин приключиха без сделка за Сирия"}
{"url": "https://offnews.bg/obshtestvo/arda-zalia-most-edinstvena-vrazka-sas-sedem-sela-696166.html", "text": "Нивото на Арда се вдигна рязко през последните часове. Реката заля мост в района на село Китница, който е единствената връзка със седем села и махали, съобщи bTV. Само за няколко часа в района са паднали близо 45 литра дъжд. Това не е първият случай, в който Арда е заливала моста. Дори е имало случаи да приберем хората и да ги разпределим по семействата , за да не останат навън, обяснява кметът на село Китница Сали Абдурахман.Преди 10 години е построено временно съоръжение - пешеходен мост, по който само при извънредни ситуации могат да преминават коли. Пожарна и линейка обаче не може да премине. Да се молим да нямат спешни случаи, каза кметът на село Боровица Айсел Мехмед.От пожарната обявиха, че обстановката към момента в страната е спокойна. Инциденти са регистрирани в Кърджали, Благоевград и Смолян, като не е имало сериозни щети. Наложило се е отводняване на частни домове и два промишлени обекта, съобщи БНТ. Проблеми създаде и мокрият сняг, който валя по високите части в Родопите около Пампорово и Превала.На извънредно съвещание от МВР обявиха готовност да реагират при усложняване на обстановката в страната. Оранжев код е обявен за утре в пет области - Благоевград, Пазарджик, Пловдив, Смолян и Кърджали. Очаква се в югозападна България да паднат до 35-40 литра дъжд на квадратен метър. По разпореждане на министъра на икономиката Емил Караниколов започна проверка на язовирните стени и съоръженията към тях на територията на цялата страна.Заради очакваните снеговалежи щаб към Агенция \"Пътна инфраструктура\" следи ситуацията по пътищата. 3000 снегорина в цялата страна са в готовност при евентуален снеговалеж, съобщиха от регионалното министерство.От МВР напомнят на шофьорите, които предвиждат да пътуват следващите няколко дни, да подготвят добре колите си и да карат внимателно.", "date": "2019.01.24", "title": "Арда заля мост - единствена връзка със седем села"}
{"url": "https://offnews.bg/obshtestvo/padna-chast-ot-tavana-na-metrostantcia-zapaden-park-696161.html", "text": "Падна част от облицовката на тавана на метростанция \"Западен парк\". Снимки от метростанцията се появиха в социалните мрежи. Двама пътници са се намирали много близо до мястото, на което са паднали парчетата. Те обаче са успели да се отдръпнат навреме и при случилото се няма пострадали. Изпълнителният директор на „Метрополитен” Стоян Братоев обясни пред bTV, че са паднали две парчета с размери 60/60. Те веднага са били почистени. Предстои екип на „Метрополитен” да възстанови нарушената конструкция.Най-вероятната причина за случилото се са вибрациите от преминаващите мотриси.", "date": "2019.01.24", "title": "Падна част от тавана на метростанция 'Западен парк'"}
{"url": "https://offnews.bg/sviat/borisov-obsadi-po-telefona-s-putin-energijni-vaprosi-696158.html", "text": "Премиерът Бойко Борисов проведе телефонен разговор с руския президент Владимир Путин.Двамата са обсъдили двустранното сътрудничество, включително в енергийната сфера, съобщиха от правителствената пресслужба.Премиерът Борисов и президентът Путин подчертаха, че в последните години партньорството между България и Русия се активизира. Те изразиха желание за по-нататъшно задълбочаване на доброто сътрудничество в редица сфери, допълниха оттам.За телефонния разговор съобщи и пресслужбата на Кремъл, като изявлението почти се припокрива с това от българска страна. \"Обсъдени са редица актуални въпроси в сферата на двустранното сътрудничество, в това число в сферата на енергетиката\", посочват от Кремъл. ", "date": "2019.01.24", "title": "Борисов обсъди по телефона с Путин енергийни въпроси"}
{"url": "https://offnews.bg/evropa/za-ili-protiv-vseobhvatnoto-targovsko-i-ikonomichesko-sporazumenie-mez-696164.html", "text": "Целта на поредицата \"За или Против решенията на ЕП\" е да запознае читателите с важните решения на Европейския парламент. Тя е част от проекта „Фестивал на идеите за ЕС\" , осъществяван от Център за култура и дебат „Червената къща\" в партньорство с европейската мрежа от дебатни центрове Time to talk и Център за либерални стратегии, с финансовата подкрепа на Европейския парламент и с медийната подкрепа на Offnews.bg и Mediapool.bg.Гласувайте в анкетата и научете повече за решението на ЕП в текста на сайта на проекта:", "date": "2019.01.24", "title": "За или против всеобхватното търговско и икономическо споразумение между ЕС и Канада (СЕТА)?"}
{"url": "https://offnews.bg/zdrave/stroezhat-na-natcionalnata-detska-bolnitca-shte-zapochne-naj-kasno-v-n-696163.html", "text": "Най-късно в началото на есента ще започне строителството на националната детска болница. Това заяви здравният министър Кирил Ананиев пред комисията по здравеопазване в парламента.По думите му подготовката вече е започнала - в момента тече обследване на сградата на територията на Александровска болница, което трябва да приключи в края на месец февруари.„В болницата ще се работи по всички детски специалности. Децата от цялата страна ще могат да се лекуват комплексно в нея\", обясни Ананиев.Със заповед на здравния министър е сформирана и работна група, която до края на месец февруари трябва да подготви план на структурата на бъдещата детска болница.Амбициите на Министерството на здравеопазването са най-късно до края на април т.г. да бъде обявена обществената поръчка за инженеринг на националната детска болница.", "date": "2019.01.24", "title": "Строежът на националната детска болница ще започне най-късно в началото на есента"}
{"url": "https://offnews.bg/tehnologii/softuni-i-motion-software-sas-strategichesko-partniorstvo-nashata-696146.html", "text": "В сферата на софтуерното инженерство, финансовите технологии и Blockchain са изключително бурно развиващи се ниши. В тях  и  виждат отлична възможност и започват сътрудничество, чиято цел е да предложи на способните млади кадри стажове и придобиване на опит, работейки по проекти от глобален мащаб.Motion Software са международен колектив от дигитални специалисти, които разработват иновативни интернет технологии в нишите на т.нар. „Big Data“, изкуствен интелект, електронна търговия, Blockchain и финансовия сектор. Към момента Motion Software работят с над 40 клиенти в 15 държави и именно нуждата за по-пълноценно усвояване на тази разрастваща се ниша, обуславя сътрудничеството с най-голямата българска компания в сферата на частното софтуерно образование – SoftUni.Съвместната работа между двете компании разкрива нови хоризонти за професионална реализация в сферата на IT технологиите. „За студентите на SoftUni това означава още повече възможности за кариерно развитие – стажове, стипендии, работа като програмисти и дигитални експерти в различни направления. Съвместната работа на Motion Software и SoftUni ще е насочена към различни образователни направления, акцентирайки върху специализирани обучителни програми, които ще осигуряват работа на успешно завършилите“ – коментира Иван Ненков, изпълнителен директор на СофтУни.„Нашите специалисти имат ключова роля във високотехнологични проекти, ориентирани около това да трансформират дигитално някои от най-бързо растящите индустрии, каквато е финансовата. Нашето предимство в случая е, че имаме умението да реагираме на бързо променящите се индустрии и технологични тенденции. Ние успешно внедряваме мобилни приложения, базирани на технологията React Native, внедряваме и Blockchain решения дори в по-консервативно-ориентирани организации“ – допълни Христо Пеев, съосновател и изпълнителен директор на Motion Software.", "date": "2019.01.24", "title": "SoftUni и Motion Software със стратегическо партньорство:  “Нашата мисия е да променим международната IT екосистема!”"}
{"url": "https://offnews.bg/tehnologii/a1-startira-prodazhbite-na-nokia-8-1-696125.html", "text": "А1 стартира продажбите на новия смартфон Nokia 8.1. Флагманът може да бъде закупен онлайн на a1.bg за 499,99 лв. в брой или 24,99 лв. на месец с план A1 ONE Unlimited 5XL.Корпусът на Nokia 8.1 e със заоблени ъгли, като съчетава алуминиева рамка с предно и задно стъкло, придавайки елегантност на дизайна. 6.18-инчовия FHD+ PureDisplay заема малко над 81% от тялото на смартфона, като предоставя по-ярки и по-богати цветове. IPS LCD дисплея притежава HDR10 технология и използва защита от Corning.Nokia 8.1 предоставя 27% повече производителност благодарение на мощния осемядрен процесор Snapdragon 710™ от Qualcomm®, с 10-нанометрова архитектура. Графичният процесор е Adreno 616. Процесорът оптимизира работата на батерията, като консумира до 40% по-малко енергия. Този факт, заедно с функцията за бързо зареждане с 18W, осигуряват двудневна издръжливост на адаптивната 3500 mAh батерия.Основната камера на Nokia 8.1 e 12 MP с оптика от ZEISS, OIS технология, Google Lens функция и двойна светкавица (Hi-CRI). Отворът на блендата е f/1.8. Втората 13 MP камера на задния панел предоставя повече дълбочина на кадъра. Под двойната камера е разположен сензорът за пръстови отпечатъци. Селфи камерата е с 20 MP и предоставя разнообразни функции с изкуствен интелект при заснемане – регулирано портретно осветление, възможност за добавяне на 3D филтри и маски, заснемане с боке ефект и други.Оперативната памет на Nokia 8.1 е 4 GB, което осигурява отлично гейминг преживяване и използване на множество приложения едновременно. Паметта за съхранение е 64 GB, като смартфонът разполага с опция за поставяне на допълнителна карта за памет до 400 GB, която се поставя във втория хибриден слот за SIM карти.Смартфонът работи с най-новата софтуерна версия на Android – 9.0 Pie, част от семейството на Android One.", "date": "2019.01.24", "title": "A1 стартира продажбите на Nokia 8.1"}
{"url": "https://offnews.bg/obshtestvo/zapochva-izvanredna-proverka-na-iazovirnite-steni-696145.html", "text": "Започна извънредна проверка на язовирните стени и съоръженията към тях на територията на цялата страна.Тя е разпоредена от министъра на икономиката Емил Караниколов и ще се извършва от Държавната агенция за метрологичен и технически надзор (ДАМТН).Мерките се налагат превантивно предвид очакваните обилни валежи от дъжд и сняг в някои региони на страната, които са предпоставка за рязко покачване на водните обеми.Активиран е и оперативен щаб, който работи в централата на агенцията до нормализиране на ситуацията. Инспекторите са в постоянен контакт с представителите на местната власт и собствениците на язовири, като са уведомени и всички областни управители за завишаване на вниманието към водоемите на тяхна територия. ДАМТН апелира собствениците на язовири да следят с повишено внимание състоянието на управляваните от тях водоеми и при необходимост своевременно да сигнализират както агенцията, така и другите компетентни органи.", "date": "2019.01.24", "title": "Започва извънредна проверка на язовирните стени"}
{"url": "https://offnews.bg/sviat/osadiha-viktor-ianukovich-na-13-g-zatvor-za-darzhavna-izmiana-obnove-696143.html", "text": "Оболонският съд в Киев призна бившия украински президент Виктор Янукович за виновен в държавна измяна и го осъди на 13 години затвор, съобщиха украински медии. Обвинението е заради призива на Янукович към руския президент Владимир Путин да изпрати войска в Украйна. За целта той изпратил писмо на Путин на 1 март 2014 г. Янукович беше осъден задочно. Той не присъства на заседанието под предлог, че е в московска болница заради травма след игра на тенис. На 29 юли 2017 г. съдът взе решение да провежда заседанията без присъствието на Янукович, който избяга в Русия през 2014 г.Прокуратурата възнамеряваше да поиска доживотна присъда за Янукович, но след това промени искането на 15 години затвор. Бившият украински президент категорично отрича вината си.Това е едно от редицата наказателни дела, които новите украински власти заведоха срещу бившия държавен глава след преврата през 2014 г.", "date": "2019.01.24", "title": "Осъдиха Виктор Янукович на 13 г. затвор за държавна измяна (обновена)"}
{"url": "https://offnews.bg/sviat/sanitarka-shte-vodi-evrolistata-na-zhaltite-zhiletki-696142.html", "text": "Движението на \"жълтите жилетки\" във Франция реши да се яви на изборите за Европейски парламент през месец май.Листата им ще води санитарка - 31-годишната Ингрид Льовавасьор, съобщава Ройтерс.В списъка засега има 10 кандидати за евродепутати. Сред тях има ръководител на малко предприятие, юрист, чиновник. Най-младият кандидат за евродепутат е на 29 г., най-възрастният - 53-годишен. Тепърва ще се набират кандидатури - целта е да се отсеят 79 имена за вота на 26 май. Всеки гражданин на Франция може да предложи кандидати. Подборът ще стане чрез вътрешно гласуване.\"Гражданското движение показа, че е необходимо гневът да се преобрази в политически проект, който може да даде отговори на подкрепящите го французи\", се казва в изявление на движението.Според публикувано вчера допитване на института \"Елаб\" листа на \"жълтите жилетки\" може да получи 13%, на трето място след партията на президента Еманюел Макрон \"Република, напред\" с 22,5% и крайнодесния Национален сбор на Марин Льо Пен със 17,5%.Анкетата е направена преди обявяването на първите 10 кандидат-депутати на \"жълтите жилетки\".", "date": "2019.01.24", "title": "Санитарка ще води евролистата на 'жълтите жилетки'"}
{"url": "https://offnews.bg/obshtestvo/pochinaloto-v-pleven-dete-ne-e-bilo-bolno-ot-grip-696130.html", "text": "Починалото в Плевен дете на 1 годинка не е било болно от грип, потвърдиха от болницата в града.„Става въпрос за мълниеносна инфекция. Нашите резултати са окончателни, не сме изолирали грип”, каза говорителят на лечебното заведение Момчил Цветков пред bTV.Детето бе откарано в лечебното заведение около 1:30 ч. вчера през нощта в изключително тежко състояние и с дихателна недостатъчност – състояние, почти несъвместимо с живота. Лекари са се борил за живота му около 15 часа, но не е успели да го спасят.", "date": "2019.01.24", "title": "Починалото в Плевен дете не е било болно от грип"}
{"url": "https://offnews.bg/112/turski-tir-se-vriaza-v-dve-postrojki-v-tarnovskoto-selo-samovodene-696124.html", "text": "Тежкотоварен автомобил се вряза в две постройки в търновското село Самоводене, съобщи Нова тв.Инцидентът е станал снощи, минути преди полунощ. Тирът е пътувал от Велико Търново в посока Русе. Камионът е с турска регистрация.По първоначална информация шофьорът е изгубил управление над тежкотоварния автомобил и се е забил в стопанска постройка, като е съборил цялата ѝ стена. След което отново потегля, но се врязва в къщата на отсрещния тротоар.Няма пострадали. Полуразрушената сграда е била необитаема. Собственикът ѝ Ангел Марков разказа, че след инцидента е пристигнала линейка, която е отвела шофьора на камиона. \"В рамките на 2 години това е третият случай. Нямам застраховка и не знам как ще покрия щетите\", каза още той.Движението по главния път Русе - Велико Търново е било възстановено около 3:30 ч. тази сутрин.", "date": "2019.01.24", "title": "Турски ТИР се вряза в две постройки в търновското село Самоводене"}
{"url": "https://offnews.bg/politika/shofiorskite-knizhki-na-horata-s-uvrezhdania-shte-sa-validni-10-godini-696121.html", "text": "Народното събрание прие на първо четене промени в Закона за българските лични документи в помощ на хората с увреждания. Измененията са предложени от депутатите от БСП Крум Зарков и Михаил Христов. С промените се увеличава срокът за валидност на свидетелствата за управление на моторни превозни средства (МПС) на хората с увреждания. По сега действащото законодателство той е ограничен до 5 години, а с измененията се увеличава двойно - до 10 години.Процедурата по издаване на свидетелствата на хората с увреждания е изключително сложна - трябва да минат през лекарска комисия (ЛКК), а в страната има само 3 транспортни болници с такива комисии – София, Пловдив и Горна Оряховица. В мотивите си социалистите подчертават, че това силно затруднява възможността на хората с увреждания да придобият нужните документи за получаване на свидетелство.Депутатът от левицата Михаил Христов обясни, че професионалните категории за управление на МПС са почти изцяло ограничени за хора с увреждания. Той допълни, че следващите мерки, които ще внесе с цел улесняване на хората с увреждания, ще бъдат в посока по-широк достъп до професионалните категории за управление на МПС, за да са по-конкурентоспособни на пазара на труда.", "date": "2019.01.24", "title": "Шофьорските книжки на хората с увреждания ще са валидни 10 години, реши НС на първо четене"}
{"url": "https://offnews.bg/tenis/nadal-otnovo-ne-dade-set-i-se-klasira-za-finala-v-melbarn-696127.html", "text": "Бившият номер 1 в световната ранглиста Рафаел Надал е първият финалист на турнира от Големия шлем - Открито първенство на Австралия. Матадора победи с 3:0 сета гръцката сензацията в надпреварата Стефанос Циципас, в отделните части 6:2, 6:4, 6:0.До момента в турнира испанецът остава единственият тенисист без загубен сет. Това се случва за първи път в кариерата му в тази надпревара. Освен това Надал загуби само 12 точки на свой сервис за целия мач.Два пробива осигуриха на Матадора спечелването на откриващия сет – 6:2. През втората част Циципас успя малко да изравни играта и интригата се запази до 4:4, след което Надал записа страхотна серия от 8 последователни гейма, които му осигуриха победата. Испанецът очаква в спора за трофея Новак Джокович или Лука Пуй, които играят в петък.\"Разбира се, че Ноле е фаворитът. Той е бил в подобна позиция много пъти спрямо Люка, за когото това е първи такъв мач.Пуй е сред играчите с огромен потенциал. Новак е изумително стабилен, но всичко може да се случи,\" каза Надал веднага след победата.", "date": "2019.01.24", "title": "Надал отново не даде сет и се класира за финала в Мелбърн"}
{"url": "https://offnews.bg/zdrave/bezplatni-pregledi-pri-narushenia-na-sania-v-bolnitca-tokuda-696133.html", "text": "Безплатни консултации за хора със симптоми на нарушения на съдя организира Клиниката по неврология и медицина на съдя в \"Аджибадем Сити Клиник Болница Токуда\".Прегледите ще се провеждат в рамките на един месец и ще започнат от 28 януари.Необходимо предварително запазване на час на тел.: 0884 993 248 и 0884 993 342.Освен хора, които страдат от безсъние, ще бъдат консултирани и пациенти с оплаквания като хъркане и спиране на дишането по време на сън, трудно заспиване и събуждане, нарушения в цикъла сън-бодърстване и др.Едно от най-разпространените разстройства на съня сред българите и по света е безсънието. Много хора страдат от трудно заспиване, чести събуждания през нощта и прекалено ранно събуждане. Безсънието не ни позволява да отпочинем пълноценно и води до натрупване на хронична преумора, влошена концентрация, раздразнителност и по-сериозни рискове за нервната система.Хроничното безсъние е сериозен проблем и не трябва да се неглижира. Безсънието влияе негативно на психиката и настроението ни, а голяма част от страдащите от депресия, имат проблеми със съня.Повечето нарушения на съня са лечими от съвременната медицина. Профилактиката и ранната диагностика са препоръчителни за избягване на негативните последствия от тях.Лекарите в Лабораторията по медицина на съня в болница \"Токуда\" са специализирали в редица европейски страни и са едни от малкото специалисти в страната в областта на този вид нарушения.Лабораторията е оборудвана с модерна техника за диагностика и изследване на съня – респираторен полиграф, полисомнограф, СРАР апарат, ВРАР апарат, апаратура за скрининг при предполагаеми дихателни нарушения по време на сън.", "date": "2019.01.24", "title": "Безплатни прегледи при нарушения на съня в болница Токуда"}
{"url": "https://offnews.bg/kultura/zapochva-zimniat-semestar-na-evropejsko-kino-za-uchashti-vizhte-pod-696128.html", "text": "Отново започва година и в подготовка за най-мащабната и вдъхновяваща филмова фиеста през МАРТ, Домът на киното представя зимния семестър на специалната програма „ЕВРОПЕЙСКО КИНО за УЧАЩИ“ – проект, финансиран от Програма „КУЛТУРА“ на Столичната община.Стартираме програмата на 28 януари в 17:00 часа с „БЕЗ МИЛОСТ” на световноизвестния режисьор Фатих Акин, чиято премиера беше в официалния конкурс на Кан, а Даян Крюгер, с роля в първия немскоезичен филм в кариерата си, беше удостоена с наградата за най-добра актриса. Творбата на Акин разказва за отчаяна и решена на всичко жена, която държи на възмездие за избитото си семейство и жестоко наказание за нео-нацистката групировка „National Socialist Underground”. Филмът получи и престижната награда на Холивудската международна преса „Златен Глобус“ в категорията чуждоезичен филм.Едно от българските заглавия в програмата е филмът „ДА ЖИВЕЕ БЪЛГАРИЯ!“ на Адела Пеева. Документалната творба изследва границата между родолюбието и национализма. Самата режисьорка Адела Пеева ще се срещне с публиката от ученици и студенти на 4 февруари от 18:00, а разговорът с нея за специфичните особености на документалното кино е част от реализирането на „Кинофабрика“, посветена на различните професии във филмовото изкуство.За 11 февруари сме предвидили среща с екранизацията на Албер Дюпонтел по едноименния роман на Пиер Льометр „ЩЕ СЕ ВИДИМ ТАМ ГОРЕ“. Удостоен с пет награди „Сезар”, филмът разказва за преплитането на съдбите на трима оцелели участници в Голямата война, които след примирието през ноември 1918 година се опитват да намерят отново мястото си в голямата мозайка на живота. Дали си художник, счетоводител или предприемач, безмилостната касапница е променила отношението ти към света и ти трябва да откриеш нещо, което да ти върне надеждата в новия ден…В продължение на идеята за филми, които се представят пред аудитория в квартали, в които няма възможност за специални срещи с некомерсиални заглавия, на 13 февруари сме предвидили прожекция в 88 СУ „Димитър Попниколов“, кв. Овча Купел – идеята е да стигнем до младата публика със спортно „изкушение“ и филмът, който ще им представим, е посветен на прочутия футболен майстор Пеле. „ПЕЛЕ: РАЖДАНЕТО НА ЕДНА ЛЕГЕНДА“ проследява живота на легендарния футболист в юношеските му години, когато 9-годишното момче расте в бедния град Бауру и се сблъсква с унижението и лошото отношение на по-големи от него младежи, отгледани в по-богати семейства. От гетата в Бразилия до централно място на едно от най-големите спортни събития в света, кариерата на Пеле, започнала от това, че става най-младият футболист (на 17 години), спечелил Световната купа, е истинско чудо. Това е един вдъхновяващ биографичен филм, който дава прекрасна възможност на младите хора да се запознаят с най-великия футболист за всички времена.Провокативния и любовно-драматичен „ПАНАМА”, дебютен филм на Павле Вучкович, който получи номинация за „Златна камера” в Кан ’15, ще бъде представен пред младежката публика на 18 февруари в Дома на киното. Историята разказва за двама влюбени - мистериозното поведение на Мая пробужда съмненията на Йован и следвайки социалните мрежи, той открива индикации за паралелен живот на любимата му. В мрежата от лъжи, гордост, ревност и страстен секс Йован загубва себе си само за да открие коя всъщност е Мая. Режисьорът Вучкович завършва кино и ТВ режисура в Белград. Два пъти е награждаван в конкурса на „Cinefondation” на филмовия фестивал в Кан – и съвсем не е случаен фактът, че премиерата на неговия дебютен пълнометражен филм беше именно в Кан!Най-новата творба на Алексей Герман-младши „ДОВЛАТОВ“ имаше своята премиера на Берлинале 2018 и непосредствено след това беше представена в София лично от актьора Милан Марич, който изпълнява главната роля във филма и беше член на международното жури на София Филм Фест. Филмът разказва епизод от живота на изключителния руски писател Сергей Довлатов само година преди да напусне родината си и да замине за Талин. По това време той вече е продуктивен автор, но разказите му непрекъснато са отхвърляни от всички съветски вестници и списания. „Довлатов“ представя шест дни от живота на брилянтния писател, който е виждал много по-далеч от границите, поставени от Съветска Русия през 70-те години. В програмата на „Европейско кино за учащи“ „Довлатов“ ще бъде представен на 25 февруари.На 1 март, като старт на ретроспективата, посветена на един от най-великите полски режисьори Кшищоф Зануси, младите киномани ще имат възможност да видят и дебютния филм на легендарния творец – „СТРУКТУРАТА НА КРИСТАЛА“, появил се на екран в далечната 1969 година. Филмът е психологически богата и забележително зряла камерна драма за кариерата (самият Зануси е учил физика), приятелството и философията на живота. Протагонистите във филма са двама талантливи физици – единият напуска града, за да заживее на село и да стане метеоролог, а другият има брилянтна научна кариера. И двамата обаче са обзети от морални дилеми относно житейските си избори…Празничният 1 март ще бъде допълнен и с още един филм-събитие – „НАШИЯТ ШОШКАНИНИ“ на Георги Стоев – Джеки. Премиерата на този забавен разказ за отминали времена е била преди 38 години и ето какво казва неговият режисьор: „Пуснаха го за една седмица в едно малко кино и след това се правеха, че все едно такъв филм няма. Музиката е подбрана и импровизирана от Ицко Финци, Симеон Щерев – Банана и Райчо Любенов. Райчо за съжаление по¬чина и сега на купона след прожекцията на филма вместо него ще свири Стефан Димитров. Банана изпълнява една от основните роли - по това вре¬ме той беше обявен за най-добрата джаз-флейта на Европа. А определено може да се каже, че в киното, това е най-добрата роля на Ицко Финци.“ Филмът ще бъде представен от неговия екип в 20:00 часа в Дома на киното, а след края на прожекцията виртуозните Ицко Финци, Симеон Щерев – Банана и композиторът Стефан Димитров ще изненадат зрителите с импровизирана музикална програма във фоайето на киното!„ИДА“ на полския режисьор Павел Павликовски беше удостоена с „Оскар“ за чуждоезичен филм през 2015 година – и не е случаен изборът ни именно с този филм да поставим още един, въвеждащ акцент върху специалната фестивална програма „Фокус Полша“. Историята разказва за красивата осемнадесетгодишна Анна – младата жена има желание да се замонаши в манастира, в който живее, откакто е осиротяла като дете. Тя научава, че има жива роднина, която трябва да посети, преди да даде монашески обет – това е сестрата на майка ѝ, Ванда. Заедно двете жени се отправят на пътешествие към взаимно опознаване и откриване на тяхното минало. Представянето на „Ида“ ще бъде на 4 март, от 18:00 часа.Зимният, „подгряващ фестивалното нетърпение“ семестър на програмата „Европейско кино за учащи“ ще приключи с още един български филм - документалният „ФСБ“ на режисьора Димитър Митовски, посветен на легендарната българска рок-гру¬па „Формация Студио Балкантон“. Тази прожекция се посвещава на паметта на приятеля ни Ивайло Крайчовски - Пифа, дългогодишен басист на формацията и музикален директор на София Филм Фест… Очакваме Ви на 6 март, в 18:00 часа в Дома на киното!Основни лектори на инициативата, с която продължаваме традицията за образоване на младите кинофенове, са киноведът и директор на БНФ Антония Ковачева и изтъкнатият български режисьор и преподавател проф. Георги Дюлгеров. Освен ангажимент за представяне на филмите, те продължават да поддържат непосредствен контакт с аудиторията след прожекциите и ще предоставят отговори на въпроси на тези, за които киното е страст или бъдеща професионална реализация.Програма Дом на КИНОТО28 януари (понеделник), 17:00 часа БЕЗ МИЛОСТ, режисьор Фатих Акин4 февруари (понеделник), 18:00 часа ДА ЖИВЕЕ БЪЛГАРИЯ!, режисьор Адела Пеева11 февруари (понеделник), 18:00 часа ЩЕ СЕ ВИДИМ ТАМ ГОРЕ, режисьор Албер Дюпонтел18 февруари (понеделник), 18:00 часа ПАНАМА, режисьор Павле Вучкович25 февруари (понеделник), 18:00 часа ДОВЛАТОВ, режисьор Алексей Герман-младши1 март (петък), 18:00 часа СТРУКТУРАТА НА КРИСТАЛА, режисьор Кшищоф Зануси1 март (петък), 20:00 часа НАШИЯТ ШОШКАНИНИ, режисьор Георги Стоев - Джеки4 март (понеделник), 18:00 часа ИДА, режисьор Павел Павликовски6 март (сряда), 18:00 часа ФСБ, режисьор Димитър МитовскиСПЕЦИАЛНА ПРОЖЕКЦИЯ13 февруари (сряда), 11:30 часа > > 88 СУ „Димитър Попниколов“, кв. Овча КупелПЕЛЕ: РАЖДАНЕТО НА ЕДНА ЛЕГЕНДА, режисьори Джеф и Майкъл Цимбалист", "date": "2019.01.24", "title": "Започва зимният семестър на 'Европейско кино за учащи'. Вижте подробната програма на прожекциите"}
{"url": "https://offnews.bg/futbol/serkan-iusein-izbrah-ludogoretc-zaradi-shampionskata-liga-696134.html", "text": "Новото попълнение на Лудогорец Серкан Юсеин, който пристигна от Ботев Пловдив, вече е в Турция и днес бе представен пред отбора.Треньорът Антони Здравков му връчи фланелката с номер 96, с който Юсеин ще играе в първенството на Първа професионална лига.\"Дойдох в голям отбор като Лудогорец, за да играя Шампионска лига. Трансферът ми тук е крачка напред в кариерата ми.Имал съм и други оферти, но избрах този отбор, защото той винаги има високи цели. Лудогорец години наред играе в групите на Шампионската лига и Лига Европа, където нивото е много високо\", каза Юсеин.Тази сутрин футболистът направи първа тренировка с Лудогорец в базата на тима в хотел \"Корнелия Даймънд\".Очаква се той да дебютира със зелената фланелка в предстоящите контроли на турска земя срещу Легия Гданск, Ахмат и Цървена звезда.", "date": "2019.01.24", "title": "Серкан Юсеин: Избрах Лудогорец заради Шампионската лига"}
{"url": "https://offnews.bg/sviat/kitaj-i-rusia-podkrepiha-maduro-i-preduprediha-sasht-da-ne-se-mesiat-696135.html", "text": "Президентът социалист на Венецуела Николас Мадуро получи подкрепата на ключови съюзници, водени от Русия и Китай, след като вчера председателят на парламента в страната Хуан Гуайдо се обяви за временен президент и положи клетва.Той бе признат от САЩ, в отговор на което Мадуро прекрати дипломатическите отношения между двете страни и постави 72-часов ултиматум на американските дипломати да напуснат. Социалистът определя станалото като опит за преврат, воден от Вашингтон.Председателят на Европейския съвет Доналд Туск също категорично заяви подкрепа за \"демократичните сили\". Върховният представител на Европейския съюз по въпросите на външните работи и политиката на сигурността Федерика Могерини заяви от името на 28-те страни членки на ЕС, че \"не може да се пренебрегва\" гласът на венецуелския народ и призова за \"свободни и справедливи избори\", предава AFP. \"Народът на Венецуела масово призова за демокрация и за възможност свободно да определя собствената си съдба. Този глас не може да бъде пренебрегнат. ЕС горещо препоръчва незабавно да се започне политически процес, който да доведе до свободни и справедливи избори в съответствие с конституционния ред\", се казва в изявлението ѝ.ЕС и неговите страни членки „са готови да подкрепят възстановяването на демокрацията и управлението на закона във Венецуела чрез мирен политически процес в съответствие с венецуелската конституция, заявява Могерини.Армията във Венецуела обаче остава твърдо зад Мадуро и отговори на протестите на опозицията по улиците на Венецуела с .Подкрепа за Мадуро заяви Турция чрез президента Реджеп Таийп Ердоган.След американската позиция днес Русия и Китай предупреждават САЩ да не се месят във вътрешните работи на Венецуела, като подкрепят опита на опозиционния лидер Хуан Гуайдо да поведе страната.Русия излезе с остра декларация в подкрепа на правителството на Мадуро, в която пише, че американска военна намеса във Венецуела би била \"катастрофална\", съобщава \"Гардиън\".\"Отново предупреждаваме срещу това. Смятаме, че това би бил катастрофален сценарий, който ще разклати из основи модела за развитие, който наблюдаваме в региона на Латинска Америка\", пише зам. външният министър на Русия Сергей Рябков в изявление, публикувано от руското Министерство на външните работи. Той заявява още, че Русия \"подкрепя стратегическия ни партньор, приятелска Венецуела, и ще продължи да я подкрепя\".\"Президентът на Венецуела Никола Мадуро е законният президент на републиката\", подчерта прессекретарят на президента на Руската федерация Дмитрий Песков. Говорителят на президента Владимир Путин допълни, че Русия счита за незаконен \"опитът за узурпиране на властта\" от страна на опозицията.Засега Венецуела не се е обръщала за помощ към Руската федерация.Русия е важен източник на финансова помощ за венецуелското правителство, осигурявайки му милиарди долари, включително като предплащане за бъдещи доставки на петрол. Венецуела е страната с най-богати залежи на черно злато в света.Русия заявява и готовност да посредничи между властта и опозицията в страната.Китай обяви, че подкрепя усилията на правителството във Венецуела да запази суверенитета, независимостта и стабилността си.\"Китай подкрепя усилията, направени от венецуелското правителство да запази суверенитета на страната, независимостта и стабилността ѝ\", заяви говорителка на Министерството на външните работи на страната на редовен брифинг в Пекин.\"Бих искала да подчертая, че външни санкции или намеса обикновено усложняват ситуацията и не помагат да се разрешат текущите проблеми.\"Венецуела е един от най-близките съюзници на Пекин в Латинска Америка. Китай е най-големият кредитор на Венецуела. Към 2017 г. заемите, дадени от Китай на Венецуела са в размер на 38 милиарда паунда. Ударът, който неминуемо ще засегне икономиката, поражда опасения, че държавни активи могат да попаднат в китайски ръце.В интерес на Пекин е да подкрепя Мадуро, тъй като новото правителство може да откаже да си плаща дълговете на Китай.Мексико призова да демократичен преход и увери, че ще се придържа към конституционния си принцип за ненамеса.Страната се присъедини към Уругвай, която признава Мадуро и призовава за преговори между правителството и опозицията в опит за намиране на мирно решение.Иран осъди събитията във Венецуела, заявявайки, че действията на опозицията за опит за преврат и незаконно превземане на властта.Куба изрази подкрепа за Мадуро. Признавайки Гуайдо за временен президент, Доналд Тръмп \"ръководи държавен преврат\", е позицията на страната.Генералният секретар на ООН Антониу Гутериш заяви, че са необходими разговори във Венецуела, за да се избегне опасността спиралата на политическата криза да извади ситуацията от контрол.\"Надяваме се, че диалогът е възможен и че можем да избегнем ескалация, която би довела до конфликт, който би бил катастрофален за народа на Венецуела и региона\", каза той на Световния икономически форум в Давос.\"Суверенните правителства имат възможността да решават каквото искат. Това, което ни тревожи при ситуацията във Венецуела е страданието на хората там.\"Приблизително 2.3 милиона души са избягали от страната от 2015 г. насам, по данни на ООН. Международният валутен фонд прогнозира, че инфлацията ще достигне 10 млн. процента тази година.", "date": "2019.01.24", "title": "Китай и Русия подкрепиха Мадуро и предупредиха САЩ да не се месят"}
{"url": "https://offnews.bg/zvezdi/oskari-2019-rezhisiorat-na-bohemska-rapsodia-brajan-singar-obvinen-696136.html", "text": "Брайън Сингър, режисьорът на номинирания за 5 награди \"Оскар\" филм \"Бохемска рапсодия\", е обвинен в сексуално насилие над малолетни в статия, публикувана в сп. \"Атлантик\", съобщи Асошиейтед прес. Статията е базирана върху 12-месечно разследване и описва историите на четири предполагаеми жертви на насилие, които твърдят, че били съблазнявани и задиряни от режисьора на \"Бохемска рапсодия\", докато били малолетни. В свое изявление, разгласено от адвоката му, Сингър отхвърли обвиненията и увери, че хомофобската по дух статия в \"Атлантик\" е опит да се извлече полза от успеха на \"Бохемска рапсодия\".Сингър бе уволнен като режисьор на филма заради отсъствия от снимачната площадка. Актьорът Реми Малек, който във филма изпълнява ролята на легендарния Фреди Меркюри, се оплака от непрофесионалното поведение на Сингър. Той обаче остана режисьор в надписите на \"Бохемска рапсодия\", независимо че бе заменен от Декстър Флечър.През 2017 г. срещу режисьора и продуцент Брайън Сингър започна дело по обвинение в това, че той е изнасилил 17-годишно момче през 2003 г. По-рано през 2014 г., Майкъл Игън заведе граждански иск срещу режисьора. Според обвинението няколко години Сингър неколкократно е упоявал Игън и е упражнявал сексуално насилие върху него. По-късно Игън оттегли своя иск.Още през 1997 г., статист на 14 години подал жалба срещу режисьора за сексуално посегателство.", "date": "2019.01.24", "title": "Оскари 2019: Режисьорът на 'Бохемска рапсодия' Брайън Сингър обвинен в сексуално насилие над малолетни"}
{"url": "https://offnews.bg/futbol/tcska-udalzhi-lagera-v-marbeia-696140.html", "text": "ЦСКА ще удължи лагера си в Испания до 5 февруари съобщават от сайта на \"червените\".Това стана след решение на спортно-техническото ръководство на клуба, което по този начин иска да осигури максимално добри условия за футболистите в заключителната фаза от подготовката.Базата и терените, на които тренира ЦСКА в Марбея, са перфектни, метеорологичните условия и климат също позволяват да се работи пълноценно.Промяната в програмата ще наложи изиграването на още една или две контроли, съперниците за които се уточняват.", "date": "2019.01.24", "title": "ЦСКА удължи лагера в Марбея"}
{"url": "https://offnews.bg/politika/borisov-naredi-proverka-na-vik-proekt-za-blizo-2-mln-leva-v-haskovo-696141.html", "text": "По разпореждане на министър-председателя Бойко Борисов Министерството на регионалното развитие и благоустройството започва проверка за изпълнението на обект “Допълнително аварийно водоснабдяване на гр. Хасково”.Проектът предвижда строеж на дублиращи кладенци за питейна вода, който да гарантират безопасността на здравето на жителите в региона и решаване на проблема с питейната вода.За целта през май 2017 г. Министерският съвет отпусна 1,93 милиона лева на община Хасково за финансирането на обекта.По нареждане на премиера Борисов възложената проверка ще обхване всички аспекти на строителните дейности на обекта, цялата налична документация, както и сроковете, заложени в сключеното между МРРБ и община Хасково споразумение за финансиране на обекта.Проверката ще се извърши от екип на Агенцията за държавна финансова инспекция, Дирекцията за национален строителен контрол, Дирекция ВиК, както и „Вътрешният одит“ на МРРБ.", "date": "2019.01.24", "title": "Борисов нареди проверка на ВиК проект за близо 2 млн. лева в Хасково"}
{"url": "https://offnews.bg/futbol/krasimir-ivanov-se-razdeli-s-levski-i-pozhela-titla-na-sinite-696148.html", "text": "Досегашният изпълнителен директор на Левски – Красимир Иванов заяви, че днес е приключил отношенията си с клуба. Той пожела успех на новия екип и титла на \"сините\".Неговата позиция заема доскорошният шеф в Българския футболен съюз Павел Колев, а на 6 март на Общото събрание на Левски се очаква официално да бъдат обявени и новите собственици.\"Днес официално бе последния ми ден като изпълнителен директор на Левски. Пожелавам на новия екип да бъде много по-успешен и да донесе титли на клуба.За тези, които искат да помагат, купете си членска карта, както направих аз днес. Само Левски!\", написа Краси Иванов в официалния си профил в социалната мрежа Фейсбук.", "date": "2019.01.24", "title": "Красимир Иванов се раздели с Левски и пожела титла на \"сините\""}
{"url": "https://offnews.bg/zimni/lindzi-von-ne-e-iskala-takav-kraj-na-karierata-si-696119.html", "text": "Американската суперзвезда в алпийските ски Линдзи Вон е все по-близо до тъжен край на кариерата си. Рекордьорката по победи за Световната купа при дамите - 82, страда от поредна контузия, която може да промени плановете ѝ да се оттегли от ските след края на настоящия сезон.Двукратната олимпийска шампионка от Ванкувър 2010 може би ще сложи преждевременен край на участията си в средата на сезона заради усложнения на травма в коляното.\"Открихме причината за огромните болки, които изпитвах - увреден нерв. Това вероятно се е случило по време на последната тренировка в Кортина д'Ампецо. Болката прогресивно нарастваше, а мускулите ми отказваха. Засега решение на проблема няма и утре аз няма да участвам в тренировката за спускането.Надявам се, че ще се справим, полагам всички възможни усилия, но ще видим. Знам, че е възможно да не сложа край на кариерата си така, както съм си представяла и искала. Но дори да има минимален шанс, аз ще го преследвам. Благодаря на всички за подкрепата, вие ми давате сили да продължа напред\", написа Вон в Инстаграм в обръщение към фенове и последователи.", "date": "2019.01.24", "title": "Линдзи Вон не е искала такъв край на кариерата си"}
{"url": "https://offnews.bg/politika/mareshki-sas-spas-panchev-i-orhan-ismailov-v-koalitcia-rodoliubtci-z-696103.html", "text": "Веселин Марешки ще си партнира със социалдемократи, земеделци и либерали в коалицията \"Воля - българските родолюбци\" за изборите за Европейски парламент през май, като той ще бъде начело на листата.Освен \"Воля\" в обединението засега присъстват три други партии, като представителите им са уверени, че ще има още присъединили се. В коалицията е включен Земеделски съюз \"Александър Стамболийски\" с лидер Спас Панчев - бивш депутат от ПГ \"БСП за България\".Друг участник е Народна партия \"Свобода и достойнство\", която е основана от бившия зам.-председател на ДПС Касим Дал. Нейният председател е доц. д-р Орхан Исмаилов - бивш военен зам.-министър. Третата партия в коалицията е ПП \"Обединена социалдемокрация\", която е разположена в център-ляво.Марешки обяви още, че застава начело на коалиционната евролиста, но при спечелено място е възможно да го отстъпи на следващия в листата. Той допълни, че това зависи от резултатите, които ще постигне коалицията.Според Марешки това, което обединява партньорите в коалицията въпреки техните идеологически различия, е способността да поставят националния над партийния интерес. По негови думи обединението ще се бори за по-малко бюрокрация, победа над корупцията, етническа и религиозна толерантност и повече свобода за страните членки и уважение към тяхната идентичност.\"Тогава няма значение ти дали изповядваш определена религия, определени други виждания в ляво или в дясно, няма значение дали си млад или стар - родолюбието е това, което ни обединява\", заяви лидерът на ВОЛЯ.Попитан дали би подкрепил инициативата на Волен Сидеров да се свали прага за евровота от 5,8% на 5%, Марешки заяви, че за разлика от \"Обединени патриоти\", неговата партия не се страхува от него. \"Ако трябва да се вдигне и на 7% - в рамките на този процент смятам, че няма да имаме проблем\", заяви лидерът на ВОЛЯ. Според скорошно на евровота за \"Воля\" биха гласували 1.9% от българските гласоподаватели.Той предсказа, че \"Обединените патриоти\" ще направят компромис и ще се явят заедно на евровота, като начело на листата им ще е лидерът на \"Атака\" Волен Сидеров. \"Играят ли отделно, мога да се обзаложа, че в Европарламента ще има само 4 представени формации, и ние ще сме там\", допълни той.Преди половин година Марешки заяви, че ще внесе законопроект, с който да се забранят предизборните коалиции, тъй като по този начин парламентарно представителство получавали партии, които не биха спечелили такова при самостоятелно явяване. Попитан за тази инициатива, Марешки нямаше спомен дали действително е внесъл законопроекта или не, но заяви, че още подкрепя идеята. \"Понеже законът не беше променен, ние сме длъжни да се съобразим с правилата и вместо всеки да играе самостоятелно, ние сме принудени да направим предизборна коалиция\", заяви той.В края на миналата година  и европейските националисти. Във връзка с това Марешки подчерта, че не е редно партньорите му от европейското политическо семейство \"Европа на нациите и свободите\" да бъдат наричани \"крайни националисти\", защото всъщност говорим за \"изключително възпитани\" хора. Марешки още допълни, че коалицията ще излезе с по-конкретни послания, когато евроизборите наближат, но засега това са базовите политики, които смятат за \"особено важни\". Според него на този евровот българите ще трябва да избират между \"политици, които се съгласяват с всичко\" и \"истински родолюбци\" като неговата коалиция. По негови думи българите не смятат, че в Брюксел се прави нещо важно, но Марешки обеща, че тяхната коалиция \"ще бъде различна, както винаги\".", "date": "2019.01.24", "title": "Марешки със Спас Панчев и Орхан Исмаилов в коалиция 'Родолюбци' за евровота"}
{"url": "https://offnews.bg/futbol/interesna-klauza-v-novia-dogovor-na-baloteli-696138.html", "text": "Изключително интересна клауза е застъпена в договорът на Марио Балотели с Олимпик Марсилия. Според информации във френските медии играчът ще прибира бонуси за явяване на тренировки. Балотели е известен с това, че не е привърженик на спазването на спортен режим и редовното присъствие в тренировъчния процес на отборите, в които е играл.Бившият нападател на Милан и Манчестър Сити премина на \"Стад Велодром\" под наем за 6 месеца от настоящия си клуб Ница. През текущия сезон 28-годишният таран изигра 10 мача за тима, но не реализира попадение.За времето с Марсилия \"Супер Марио\" ще получи малко над 5,4 милиона евро - 4 милиона евро, а 1,4 милиона ще бъдат под формата на бонуси. Той ще заработи и още 600 хиляди евро, ако се разпише 10 или повече пъти до края на сезона.", "date": "2019.01.24", "title": "Интересна клауза в новия договор на Балотели"}
{"url": "https://offnews.bg/obshtestvo/vnezapno-pochina-direktorat-na-parvata-chastna-bolnitca-u-nas-higia-696118.html", "text": "Внезапно почина изпълнителният директор на медицински комплекс \"Хигия\" проф. д-р Стайко Спиридонов, съобщиха от лечебното заведение днес.\"Хигия\" е първата частна болница у нас.Проф. Спиридонов беше преподавател във Факултета по обществено здраве в Медицинския университет в София и изпълнителен директор и мажоритарен собственик на Медицински комплекс „Хигия“ – Пазарджик. Той бе председател на Националното сдружение за здравна политика и мениджмънт, Националната асоциация на частните болници в България, както и почетен председател на Българска болнична асоциация.Проф. Спиридонов е завършил медицина през 1977 г., специализира \"Обща хирургия\" (1984 г.), а след това - естетично-пластична и реконструктивна хирургия в Барселона, Испания. Специализация по естетично-пластична и рекоструктивна хирургия прави и в Париж. От 2009 г. е доктор по медицина. Става доцент през 2011-а. Преди година става професор в Медицинския университет в София.Погребението ще утре в 14.00 ч. в гробищния парк в Пазарджик.Екипът на OFFNews изказва съболезнования на близките му.", "date": "2019.01.24", "title": "Внезапно почина директорът на първата частна болница у нас - Хигия"}
{"url": "https://offnews.bg/kultura/iubilejniat-spektakal-stoianka-mutafova-70-godini-na-stcena-e-napa-696117.html", "text": "Зала 1 на НДК се оказа тясна за всички фенове, приятели и почитатели на великата Стоянка Мутафова, желаещи да я почетат и поздравят навръх 97-ия й рожден ден – 2 февруари 2019 г.Интересът към уникалното събитие - спектакълът “Стоянка Мутафова - 70 години на сцена” се оказа наистина огромен и затова тя се съгласи да повтори празника на 12 март 2019 г., пак в зала 1 на НДК.На 12 март на сцената се очаква да се качат много звездни гости – обичани родни артисти, музиканти и певци, като голяма част от тях ще бъдат различни от участниците в първата, напълно разпродадена вече дата. Скоро ще бъдат обявени техните имена.На 2 февруари специално участие ще вземат Йорданка Христова, Силвия Кацарова, Мария Сапунджиева, Виктор Калев, Любо Нейков, Ненчо Илчев, Албена Павлова, “Тоника Домини”, и още от най-големите звезди на родната театрална и музикална сцена, а няма да липсват и изненади.С изключителна енергия, винаги с усмивка на лице и страхотно чувство за хумор, Стоянка Мутафова продължава да е на сцена и до днес. \"Кралицата на българската комедия\", както я описва Ройтерс, има в актива си изключително богата палитра от роли.Първата й е още от 1945 г., когато играе прислужница в пиеса на Молиер. Завършва класическа филология в Софийския университет “Св. Климент Охридски” и Държавна театрална школа в София. От 1946 г. до 1949 г. работи в театър в Прага, а от 1949 до 1956 г. е в Народния театър. Тя е един от основателите на Държавния сатиричен театър “Алеко Константинов”, където работи от 1956 г.Магнетична и безкрайно талантлива тя приковава вниманието на публиката “на мига” щом стъпи на сцената и напълно заслужено печели любовта й, както в театъра така и на екрана. Стоянка Мутафова участва в много от емблематичните български филми като: “Специалист по всичко”, “Любимец 13”, “Топло”, “Бялата стая”, “Кит”, “Езоп” и други.Уважавана и обичана, тя успява да вдъхнови поколения български артисти да тръгнат по пътя на театъра и киното.Днес, на 96 години, актрисата продължава да играе активно, да изнася представления из страната и на сцената на Сатиричния театър в София. През 2012 г., когато празнува 90-годишния си юбилей, тя сподели:В края на 2017 г. единствената й дъщеря Мария Грубешлиева – Муки, издаде своята втора книга за Стоянка Мутафова със заглавие \"Добър вечер, Столетие мое\".Билетите за второто издание на юбилейния спектакъл “Стоянка Мутафова - 70 години на сцена” на 12 МАРТ 2019 в зала 1 на НДК вече са в продажба в системата на TИКЕТПОРТАЛ (). Цената им е от 20 до 70 лв., според мястото в залата. Организатори са продуцентски къщи “Ажур Пико” и “Артишок”.", "date": "2019.01.24", "title": "Юбилейният спектакъл 'Стоянка Мутафова - 70 години на сцена' е напълно разпродаден. Нова дата през март"}
{"url": "https://offnews.bg/sviat/14-zhertvi-na-revoliutciata-vav-venetcuela-erdogan-podkrepi-maduro-t-696102.html", "text": "14 души са били убити по време на демонстрациите по улиците на Венецуела в сряда и четвъртък след революцията в страната, предаде Би Би Си, като цитира местни неправителствени организации.Вчера председателят на венецуелския парламент Хуан Гуайдо се обяви за временен президент и положи клетва. Минути след това получи официалното признание на президента на САЩ Доналд Тръмп. Президентът социалист Николас Мадуро обяви ставащото за опит за държавен преврат, организиран от Вашингтон. Той заяви, че страната къса дипломатическите си отношения със САЩ и даде 72 часа на американските дипломати да напуснат страната.Министърът на отбраната обяви, че армията подкрепя Мадуро.В много градове на Венецуела избухнаха протести на опозицията, които прераснаха в сблъсъци с полицията и Националната гвардия, при които са били убити 14 души.РеакциитеСлед революцията във Венецуела турският президент застава на страната на Мадуро.Реджеп Тайип Ердоган се е обадил по телефона на Мадуро и му е предложил подкрепата си. За това съобщи говорител на Ердоган, който го цитира с думите: „Братко Мадуро! Дръж се, ние сме с теб!“.На противоположната позиция застава председателят на Европейския съвет Доналд Туск изрази надежда, че \"цяла Европа ще е единна в подкрепата си за демократичните сили във Венецуела\". \"За разлика от Мадуро, парламентът, включително Хуан Гуайдо, имат демократичен мандат от венецуелските граждани\", пише Туск в Туитър.Говорителка на Европейската комисия заяви, че ЕК следи внимателно развитието на ситуацията.Върховният представител на Европейския съюз по въпросите на външните работи и политиката на сигурност Федерика Могерини призова за \"незабавното започване на политически процес във Венецуела, който да доведе до свободни и надеждни избори в съответствие с конституционния ред\".Тя коментира сблъсъците с думите: \"Насилието и несъразмерната употреба на сила от силите за сигурност са напълно недопустими и няма да решат кризата. Венецуелският народ има правото да демонстрира мирно, да избира свободно ръководителите си и да определя съдбата си\".Франция се въздържа да изрази позицията си. Преди да го направи, правителството ще се консултира с европейските си партньори.Германският външен министър Хайко Маас призова страните по конфликта във Венецуела да запазят спокойствие и да се въздържат от насилие.Събитията във Венецуела показват как в действителност се отнася Западът към международното право, написа в страницата си във Фейсбук говорителката на руското Външно министерство Мария Захарова, предаде ТАСС.", "date": "2019.01.24", "title": "14 жертви на революцията във Венецуела. Ердоган подкрепи Мадуро, Туск - \"демократичните сили\""}
{"url": "https://offnews.bg/obshtestvo/bezplatni-konsultatcii-i-pregledi-za-grip-vav-vma-696105.html", "text": "Безплатни консултации и прегледи за грип и вирусни заболявания организира ВМА.От тях могат да се възползват деца над 12 г. и възрастни.Столичната болница ще проведе консултациите и прегледите на 29 и 30 януари - вторник и сряда, от 9 до 14 ч. в кабинет №108 в катедра \"Инфекциозни болести\".Не е необходимо направление от личен лекар, но желаещите трябва да се запишат на тел.: 02 / 92 25 989 и 02 / 92 26 125.", "date": "2019.01.24", "title": "Безплатни консултации и прегледи за грип във ВМА"}
{"url": "https://offnews.bg/obshtestvo/sniag-i-dazhd-ostaviha-selishta-v-smoliansko-bez-tok-696099.html", "text": "Няколко селища в община Смолян са без ток заради обилните валежи от дъжд и сняг през нощта, съобщи БНР.Свлачище пък е отнесло паркиран микробус на куриерска фирма в района на Мадан, няма пострадали.Нивото на река Чая се е покачило с 50 см.Новата снежна покривка наложи ограничения за движение с вериги през проходите „Превала“, „Пампорово“ и „Рожен“. Забраната е в сила за товарни автомобили над 12 тона с ремаркета и полуремаркета през „Превала“ и „Рожен“.Временно е затворен пътят Момчиловци – Лъки заради паднали дървета от тежкия и мокър сняг.Пътищата от Републиканската мрежа се почистват.", "date": "2019.01.24", "title": "Сняг и дъжд оставиха селища в Смолянско без ток"}
{"url": "https://offnews.bg/obshtestvo/ima-li-zloupotreba-skapi-dejnosti-ot-dogovora-za-tol-sistemata-sa-otp-696115.html", "text": "Антикорупционният фонд сигнализира Агенцията за държавна финансова инспекция за предполагаеми нередности в договора за тол-системата.Съмненията им за нередности са свързани с допълнителното споразумение, подписано на 28 септември 2018 г., което въвежда редица изменения на договора от 16 януари с. г. Отпадат съществени дейности, като:АПИ обосновава отпадането на изискването за изграждане на оптични връзки с писмо от Държавна агенция „Електронно управление“, в което се твърди, че съществуващата вече комуникационна инфраструктура е напълно достатъчна и няма необходимост от изграждане на оптична мрежа. На запитване от АКФ обаче от ДАЕУ отговарят, че подобни твърдения не се съдържат в кореспонденцията с АПИ.Липсата на промяна в цената АПИ обосновава и с доклади на независими оценители, но те не са публикувани на интернет страницата на агенцията.Екипът на АКФ е поискал докладите по реда на Закона за достъп до обществена информация и очаква отговор от компетентните институции.\"Налице са и съмнения дали договорът за милиони е изменен в съответствие със законовия ред - пишат от АКФ. Анексът към договора е сключен на основание чл. 116, ал. 1, т.3 от Закона за обществените поръчки. Според тази разпоредба договорите за обществени поръчки могат да се изменят само при едновременното наличие на две предпоставки:1) измененията се дължат на обстоятелства, които са били непредвидими от възложителя при полагане на дължимата грижа;2) измененията не водят до промяна на предмета на договора.\"Като причини за изменението на договора АПИ посочва необходимостта от превенция от различни неблагоприятни метеорологични влияния и защита срещу вандализъм. В анекса се говори и за дейности, които ще осигурят по-качествена електронна система: „разширена софтуерна функционалност“; „осигуряване на достъпност на потребителите до услугите на електронната система“; сензори, „осигуряващи по-висока технологичност, надеждност и качество“. Няма обаче никакви аргументи в подкрепа на твърдението, че описаните изменения на договора са резултат от обстоятелства, които не са могли да бъдат предвидени от възложителя на поръчката - АПИ, посочват от Антикорупционния фонд. ", "date": "2019.01.24", "title": "Има ли злоупотреба? Скъпи дейности от договора за тол-системата са отпаднали, но цената останала същата"}
{"url": "https://offnews.bg/futbol/menidzharat-na-tcska-shte-vnimavame-pri-posledvashti-transferi-696120.html", "text": "Мениджърът на ЦСКА Стойчо Стоилов изрази своето недоволство от проваления трансфер на Мауридес в австрийския Рапид Виена.Нападателят не успя да осъществи преминаването си в един от грандовете на австрийския футбол след като не издържа медицинските прегледи.\"За в бъдеще много ще се внимава да не се разчува за планираните входящи и изходящи трансфери.Много се говореше и пишеше за бъдещето на Мауридес и това изигра лоша шега. Публичността провали сделката.Сега ще вземем мерки повече да не изтича информация, но в случая с Мауридес вече е късно\", каза Стоилов пред \"България днес\".От австрийският клуб пък са категорични, че трансферът е пропаднал, тъй като Мауридес е прекалил с празнуването по време на ваканцията.", "date": "2019.01.24", "title": "Мениджърът на ЦСКА: Ще внимаваме при последващи трансфери"}
{"url": "https://offnews.bg/tenis/marton-fuchovich-pishe-istoriata-na-ungarskia-tenis-i-obicha-da-igrae-696108.html", "text": "Нормално ли е човек, който е израснал на червени кортове, да обича най-много да играе на трева?Има и такива случаи и пример е най-добрият унгарски тенисист в момента.Всъщност за предпочитанията на Мартон Фучович има някакво обяснение, защото той е шампион при юношите на \"Уимбълдън\" за 2010 г. и вероятно тогава е усетил, че тревните кортове му подхождат.Още от първия си допир до ракетата на петгодишна възраст Фучович играе с по-големи от него. През 2003 г. става национален шампион в своята възрастова група и Nike junior tour, което му дава право да участва на световния финал в Сън Сити (Южна Африка). Първият му голям успех е титлата на двойки при юношите на US Open през 2009 г.Има основна роля в националния отбор до 18 г., който печели престижната купа \"Валерио/Галеа\" и това е първият успех за Унгария в лятно отборно състезание при юношите.През юли 2010 г. Фучович става №1 в световната ранглиста при юношите и това е предпоставка за бъдещи победи при мъжете. Миналата година през май той спечели първия си турнир от календара на АТП в Женева след победа над Петер Гойовчик (Гер) на финала, което го изкачи до №45 в ранглистата и го направи първия унгарец с титла от повече от четвърт век.Мартон е основна фигура и в унгарския национален отбор за купа \"Дейвис\" и българската публика имаше възможност да го гледа в София в решителния плейоф през септември 2015 г., когато загубихме 2:3.Извън тениса Фучович обича да гледа футбол, най-вече Барселона. А в унгарската федерация отдавна са си отдъхнали, че като малък е избрал ракетата, а не баскетболната топка.", "date": "2019.01.24", "title": "Мартон Фучович пише историята на унгарския тенис и обича да играе на трева"}
{"url": "https://offnews.bg/tenis/kvitova-i-osaka-v-bitka-za-trofeia-na-otkritoto-parvenstvo-na-avstrali-696098.html", "text": "Петра Квитова и Наоми Осака си осигуриха участие във финала на тазгодишното издание на Australian Open. Те ще излязат на \"Род Лейвър Арина\" на 26 януари в 10:30 ч. българско време.Чехкинята достигна до последния мач, след като в полуфиналите по-рано днес отстрани американката Даниел Колинс с резултат 7:6, 6:0. В средата на първия сет двете тенисистки си размениха по един бърз пробив, след което закономерно се стигна до тайбрек. В него Квитова два пъти взе подаването на съперничката си и се стигна до 5:1 точки, а три разигравания по-късно крайният резултат в тайбрека ясен - 7:2 за Квитова.Това сякаш разколеба американката, която влезе в спор с рефера на стола Карлос Рамос. Това още повече наруши ритъма ѝ на игра и тя така и не успя да вземе гейм до края на срещата.В другия полуфинал Наоми Осака се наложи над Каролина Плишкова с 6:2, 4:6, 6:4. Японката записа невероятните 56 уинъра и удължи серията си от поредни победи след спечелен първи сет до 59. Първият сет мина изцяло под диктовката на Осака, която осъществи два пробива, печелейки с 6:2.Във втория играта на Плишкова се стабилизира и макар да бе пробита още в първия гейм, тя успя да навакса пасива и на свой ред да изравни сетовете.Решителният трети сет започна с гейм за чехкинята, а във втория тя бе близо да пробие сервиса на Осака, но и трите опита бяха неуспешни. За сметка на това още в следващия гейм Наоми стигна до пробив на нула, с което се доближи до победата. Ключов бе гейм номер 8, в който японката трябваше да спасява точка за пробив. За нейно щастие Плишкова за пореден път не успя да върне пробива. Сервирайки за мача Осака допусна да се стигне до 30:30, но хладнокръвието ѝ донесе мачбол, който тя реализира чрез директна точка от сервиз.Финалът между Петра Квитова и Наоми Осака ще определи и новата водачка в женската ранглиста.", "date": "2019.01.24", "title": "Квитова и Осака в битка за трофея на Откритото първенство на Австралия"}
{"url": "https://offnews.bg/112/patnicheski-mikrobus-se-preobarna-v-kanavka-vav-vidinsko-696109.html", "text": "Пътнически микробус на частна фирма, пътуващ от Арчар към Мали Дреновец е излязъл от пътя и се е преобърнал в канавката, съобщи видинската полиция.Сигнал за инцидента е получен тази сутрин в 09.35 часа на тел.112.Водачът и двамата пътници не са пострадали.На мястото на произшествието незабавно се отзовали екипи на полицията, пожарната и спешна помощ.", "date": "2019.01.24", "title": "Пътнически микробус се преобърна в канавка във Видинско"}
{"url": "https://offnews.bg/medii/sbzh-s-podkrepa-za-elena-joncheva-obvineniata-sreshtu-neia-sa-absurdn-696114.html", "text": "Ударът по емблематичната журналистка и депутатка, смело разобличаваща властови злоупотреби, е брутална разправа със свободата на словото и с политически опонент, заявява председателят на УС на СБЖ Снежана Тодорова.По повод повдигнатото срещу известната журналистка и депутатка Елена Йончева обвинение за пране на пари в особено големи размери организацията декларира подкрепа към нея.Според нея кампанията по дискредитиране на една от най-ярките представителки на журналистическата гилдия се води отдавна и СБЖ нееднократно досега остро е осъждал това посегателство.От съюза декларират, че вярват, че в съда абсурдността на обвиненията срещу Елена Йончева ще излезе наяве и ще възтържествува справедливостта.", "date": "2019.01.24", "title": "СБЖ с подкрепа за Елена Йончева: Обвиненията срещу нея са абсурдни"}
{"url": "https://offnews.bg/politika/na-parvo-chetene-bolnitca-lozenetc-niama-da-e-pravitelstvena-696096.html", "text": "На първо четене депутатите гласуваха болница \"Лозенец\" вече да не е правителствена. Лечебното заведение ще запази статута си на държавна болница, но вече няма да бъде към Министерския съвет, а ще бъде преобразувано в търговско дружество и ще премине на подчинение на Софийския университет. Лечебното заведение сега е Университетската болница на Медицинския факултет на СУ. Негов декан е дългогодишният ѝ директор д-р Любомир Спасов.Първоначалното намерение бе тя да бъде превърната в първата национална детска болница, но по време на дебатите стана ясно, че без \"Лозенец\" Медицинският факултет на СУ няма как да оцелее и ще загуби акредитацията си - без клиничната си база СУ не би могъл да отговори на критериите.Изменението в Закона за лечебните заведения бе внесено от министъра на здравеопазването Кирил Ананиев и прието от Министерски съвет на 22 ноември 2018 г. След острия отпор на СУ обаче бе частично променено - остана частта, която предвижда \"Лозенец\" да не е правителствена и отпадна тази, според която се превръща в национална педиатрична болница. В този им вид текстовете бяха одобрени днес на първо гласуване от депутатите със 110 гласа \"за\", 3 \"против\" и 53 \"въздържал се\".Министър Ананиев заяви, че държавата е инвестирала много средства в болничното заведение и е редно то да бъде ползвано от целия български народ.Депутатът от БСП проф. Георги Михайлов обаче заяви, че по този начин се пренебрегва първоначалната мотивация на законопроекта, като подчерта необходимостта от национално заведение за лечение на българските деца. Министър Ананиев отговори, че Национална детска многопрофилна болница ще има и нейното строителство ще започне още тази година. Депутатът от БСП Валентина Найденова изрази притеснения, че смяната на статута на болницата може да отвори възможности тя да бъде приватизирана, и заяви, че от БСП ще се въздържат при вота. Министър Ананиев отговори, че между първо и второ четене ще бъде определена технологията на превръщане на болницата в търговско дружество и нейното преминаване към Медицинския факултет на Софийски университет. \"На Софийски университет ще се даде правото на управление, но болницата ще си бъде държавна\", допълни той.", "date": "2019.01.24", "title": "На първо четене: Болница Лозенец няма да е правителствена"}
{"url": "https://offnews.bg/kultura/kvadrat-500-s-nov-kreativen-proekt-semeen-patevoditel-v-izkustvoto-696106.html", "text": "На 26 януари (събота) Национална галерия/Квадрат 500 ще представи семеен пътеводител \"Вълшебен квадрат\". Събитието е съпроводено със семейна разходка по част от маршрута на изданието и творчески ателиета. Семейният пътеводител „Вълшебен квадрат“ представя 15 избрани произведения от постоянната колекция на Националната галерия в Квадрат 500, която включва най-значимите образци на българското изобразителното изкуство и ценни творби на европейски майстори, изкуство от Азия, Африка и Латинска Америка.С това креативно издание всеки член от семейството ще се превърне в екскурзовод и музеен педагог, като намери нов подход и ключ към експозицията.Ще придобиете нови знания и техники на наблюдение, на задаване на въпроси и на анализиране, които ще Ви бъдат полезни при всяко следващо посещение на Квадрат 500.Място на провеждане: Национална галерия/Квадрат 500, пл. „Св. Александър Невски“, ул. „19-ти февруари“ 126 януари 2019 (събота), от 14:00 до 16:00 часаВход свободен.", "date": "2019.01.24", "title": "'Квадрат 500' с нов креативен проект: Семеен пътеводител в изкуството"}
{"url": "https://offnews.bg/politika/anton-kutev-joncheva-e-perach-na-pari-a-peevski-ne-e-tova-e-absurdn-696113.html", "text": "\"След 4-5 години разследвания кой е изпрал парите от КТБ обвиниха Елена Йончева. А един от най-близките хора до Цветан Василев по това време е Делян Пеевски, който междувременно узакони стотици милиони. Той не е перач на пари, а Елена Йончева е, това е абсурдно.\"Това заяви депутатът от БСП Антон Кутев в ефира на bTV. \"Обвинението срещу Елена Йончева е най-нескопосаното, което съм виждал и нямам никакво съмнение, че това е политическа игра. Защо го прави прокуратурата е един от най-сериозните въпроси в България\", отбеляза още той.Кутев попита защо прокуратурата се занимава с Елена Йончева, а не с Делян Пеевски и Николай Бареков.\"По времето, в което тя е получавала парите от КТБ, половината от властимащите си държат парите в тази банка, но тях също ги няма в обвинението\", подчерта народният представител. Според него това обвинение е повдигнато и защото Йончева си е позволила да направи много резки ходове, включително да осъди Борисов, и това е оказало своето влияние.Същата теза разви и депутатът от левицата Драгомир Стойнев. „Елена Йончева стана подсъдима, защото изнесе факти. Подкрепяме я и вярваме в българското правосъдие“, заяви той в сутрешния блок на Българска свободна телевизия (БСТ).Той подчерта, че Елена Йончева е политик от две години, но преди всичко е разследващ журналист, който винаги е търсил истината и не се е страхувал да се бори за нея.„Тя е била в най-отдалечените точки в света, където има огромни конфликти, била е отвличана, ранявана. За две години като политик тя разкри доста афери на управляващите, като започнем с „Кумгейт“, оградата, която пада при дъжд, въпреки че Валери Симеонов я представи като Великата китайска стена. Има и филм на Йончева, който показва как нелегалните имигранти преминават тази ограда. Тя показа, че са изхарчени огромни средства за нещо, което е изпълнено некачествено“, припомни Стойнев.Според него това се случва и с пътищата - месец след откриване започват ремонти.„Елена Йончева беше и тази смела жена, която заяви, че искаме проби от изградените магистрали, имаме проблем с качеството и искаме проверка. Проблем с качеството има, защото трябва да се дават комисионни и съответно да се пести от материала“, категоричен е народният представител.Той посочи, че се харчат не само национални, но се крадат и евросредства.„Стигна се до безумието да се протестира против опозицията. Месец след този протест разбрахме, че по един изключително непрозрачен начин, без обществена поръчка 1 млрд и 300 млн. лв. от парите на българските граждани ще бъдат дадени на приближени до властта фирми, а не на тези, които са най-добри и могат да изпълнят проектите качествено“, каза Стойнев.Според него управляващите са уплашени заради изравняването на електоралната им подкрепа с тази на БСП преди евровота.„Има уплах в управляващите. Самият Борисов призна, че има изравняване на очакванията за евровота. От ГЕРБ са притеснени. Ние искаме в Брюксел да имаме хора с достойнство, които да отстояват националните интереси. Хора, на които, като им се казва, че трябва да приемат Истанбулската конвенция, те да казват не, защото противоречи на нашите семейни ценности. Хора, които да възвърнат достойнството ни като европейски граждани“, заяви той.", "date": "2019.01.24", "title": "Антон Кутев: Йончева е перач на пари, а Пеевски не е? Това е абсурдно"}
{"url": "https://offnews.bg/politika/trend-gerb-vodi-s-malko-na-bsp-dps-s-rast-a-patriotite-se-srivat-za-696104.html", "text": "Само три партии засега могат да са сигурни, че на изборите през май ще имат свои евродепутати. Това са ГЕРБ, БСП и ДПС.Това показват данни от проучване на изследователски център „Тренд\" по поръчка на вестник „24 часа\", посветено на нагласите на българите спрямо основните партии, институции. То е реализирано в периода 10-17 януари 2019 г. чрез пряко полустандартизирано интервю „лице в лице\" сред 1008 души на възраст 18+. Според данните на социолозите 30% от българите все още не са решили за кого ще гласуват на предстоящите евроизбори.Разликата между първите две партии остава минимална (1,2%) в полза на ГЕРБ. За сметка на това се увеличава дистанцията между ДПС и Обединени патриоти, която през януари вече е почти двойна в полза на движението.При това в предварително зададените опции е заложено общо явяване на Обединени патриоти (ВМРО, „Атака\", НФСБ). При все по-вероятната разлъка между националистическите формации, това неминуемо би оказало влияние върху изборния им потенциал.Демократична България и „Воля\" запазват относително сходни нива, както през последните няколко месеца. Основна разлика в данните между въпроса за европейски избори и този за парламентарни регистрираме в готовността да се гласува. Ако през последните три месеца на 2018 г. в електоралните въпроси за евентуални парламентарни избори деклариращите, че няма да гласуват, бяха между 35% и 37%, то на въпроса за европейските избори тези стойности се покачват до 45%, посочват социолозите.Според \"Тренд\" данните са логични предвид факта, че изборите за Европейски парламент традиционно са с по-ниска избирателна активност от парламентарните. Въпреки това, трябва да се има предвид, че декларираната активност е по-висока от реалното гласоподаване в деня на вота.39% от всички анкетирани заявяват, че твърдо са решили за коя партия/коалиция ще гласуват на изборите за Европейски парламент, докато 30% все още не са решили кого да подкрепят.Данните ясно говорят, че в оставащите пет месеца до евровота има потенциал за динамика в електоралните нагласи. В разбивките по партийни предпочитания привържениците на ГЕРБ и БСП изгледат сходно мобилизирани, посочват от изследователския център.", "date": "2019.01.24", "title": "Тренд: ГЕРБ води с малко на БСП, ДПС с ръст, а патриотите се сриват за евровота"}
{"url": "https://offnews.bg/obshtestvo/1051-uchilishta-v-gripna-vakantcia-dnes-696116.html", "text": "В 1015 училища днес, 24 януари 2019 г., не се провеждат учебни занятия, съобщи Министерството на образованието и науката.От днес в грипна ваканция са учениците от 72 училища в област Кърджали и от 32 училища в област Видин.Продължават да не учат учениците от 71 училища в Сливенска област и от 80 училища в област Хасково.В 194 училища в област Пловдив, в 122 училища в област Варна, и в 69 училища в област Добрич не се провежда учебен процес, както и в 97 училища в София-област.Удължена е грипната ваканция за учениците от 122 училища в област Пазарджик до 25 януари и в 43 училища в област Ямбол до 28 януари, включително.В 60 училища в област Смолян и в 40 училища в област Перник учениците са в грипна ваканция и днес.Три училища в област Кюстендил също не провеждат занятия по предписание на РИОКОЗ. Това са СУ \"Кл. Охридски\", Професионалната гимназия по облекло и стопанско управление и ОУ \"Хр. Павлович\" в гр. Дупница.В област Бургас в 5 училища продължава да не се провежда учебен процес, а в област Враца няма занятия в ОУ \"Христо Ботев\" в с. Крушовица по предписание на РИОКОЗ.В област Силистра в Професионалната гимназия по селско стопанство в гр. Ситово, и в три училища в област Разград - ОУ \"Христо Ботев\" в с. Острово, ОУ \"Христо Ботев\" в с. Веслец и в ОУ „ Васил Левски“ в с. Сушево, община Завет, няма учебни занятия поради висока заболеваемост.", "date": "2019.01.24", "title": "1051 училища в грипна ваканция днес"}
{"url": "https://offnews.bg/kultura/oskari-2019-roditeli-otvrateni-ot-nominatcia-na-film-razkazvasht-za-696110.html", "text": "Родители на жестоко убито момче заявиха, че са отвратени от номинацията за \"Оскар\" на филм за убийците на сина им.През 1993 г., месец преди да навърши 3 годинки, Джеймс Булгер е отвлечен, изтезаван и убит от 10-годишните Робърт Томпсън и Джон Венабъл.\"Задържането\", номиниран за \"Оскар\" за \"Късометражен филм\", пресъздава полицейските разпити на малолетните убийци. Във филма са използвани оригиналните показания.Лентата показва и какво са правили убийците преди и след убийството на момчето.Тя от години се бори за увеличаване на присъдата на виновниците за смъртта на детето ѝ. Ралф Булгер, баща на Джеймс също критикува Академията пред Daily Mirror:Преди номинациите, над 98 000 души се включиха в онлайн петиция за дисквалифициране на филма.Режисьорът Винсънт Ламби се извини, че не е предупредил родителите за създаването на филма и обясни мотивите си:", "date": "2019.01.24", "title": "Оскари 2019: Родители отвратени от номинация на филм, разказващ за убийците на сина им (видео)"}
{"url": "https://offnews.bg/112/vlak-blasna-dete-kraj-sofia-696100.html", "text": "Влак e блъснал дете край София, съобщи МВР.Инцидентът е станал в 6.20 часа сутринта край Курило.Момичето е на 12 г., било е контактно и е настанено в Университетската болница за спешна помощ \"Н.И.Пирогов\".Все още не са известни обстоятелствата около случая.Движението на влаковете е било спряно за 2 часа.", "date": "2019.01.24", "title": "Влак блъсна дете край София"}
{"url": "https://offnews.bg/obshtestvo/desetki-adresi-v-sofia-ostavat-bez-voda-dnes-696079.html", "text": "\"Софийска вода\" предупреждава за спиране на водата на редица адреси днес поради планирани ремонтни дейности.Заради строително-монтажни работи на ул. „Патриарх Герман“ с. Герман, водата ще бъде спряна от 9 до 21 ч. в:- с. Лозен: карето между ул. „Кайгана“, ул. „Св.Св.Кирил и Методий“, ул. „Еделвайс“, ул. „Бузлуджа“ и ул. „Съединение“;- карето между ул. „Съединение“, ул. „Дъб“, ул. „Къси дол“, ул. „Акация“;- карето между ул. „Преслав“, ул. „Съединение“, ул. „Варовита“, ул. „Крушите“;- карето между ул. ‚Съединение“, ул. „Васил Левски“, ул. „Васил Левски“, ул. „Могила“, ул. „Теменуга“;- по ул. „Съединение“ от ул. „Лозен“ № 97 до АМ Тракия, местност „Чикерица“, ул. „Околовръстен път“ № 360;- с. Герман, вилна зона „Врана Герман“ - ул. „Ливадите“ и ул. „Чардаклийска кория“;- вилна зона „Лозето“- западно от ул. „Самоковско шосе“.Във връзка с реконструкция на уличен водопровод на ул. „Летоструй“ в кв. „Васил Левски“, се налага спиране на водоподаването от 9 до 21 часа на:- ул. „Летоструй“;- ул. „Витиня“;- ул. „Рилска обител“;- ул. 546.Във връзка с подмяна на пожарни хидранти на ул. „Цар Калоян“ и ул. „Алабин“ в центъра на София, се налага спиране на водоподаването от 9 до 21 часа на:- бул. „Витоша“;- ул. „Алабин“;- ул. „Княз Александър I“;бул. „Цар Освободител“.Връзка с изграждане на сградно водопроводно отклонение на ул. „Фредерик Жолио Кюри“ в ж.к. „Изгрев“, няма да има вода от 9:30 до 16:30 ч на:ул. „Димчо Дебелянов“ - от ул. „Антон П. Чехов“ до ул. „Димитър Гичев“;- ул. „Чарлз Дарвин“ №14А и №14Б;- ул. „Атанас Далчев“ №10, №15-19 и №8.Във връзка с изключване на уличен водопровод до бл. 213 в ж.к. „Красна поляна“ II, няма да има вода от 10 до 17 часа в блоковете с номера 212, 213, 214 и 215.Във връзка с подмяна на сградно водопроводно отклонение на ул. „Троянов път“ в с. Казичене, няма да има вода от 10 до 17 часа на ул. „Троянов път“ - от ул. „Липите“ до края на улицата.Във връзка с подмяна на сградно водопроводно отклонение на ул. „Станислав Доспевски“ в кв. „Васил Левски“, няма да има вода от 10 до 16:30 ч на ул. „Станислав Доспевски“ - от ул. „Княгиня Тамара“ до ул. „Велбъжд“.", "date": "2019.01.24", "title": "Десетки адреси в София остават без вода днес"}
{"url": "https://offnews.bg/obshtestvo/protest-iska-ostavkata-na-ekoministara-neno-dimov-696080.html", "text": "Протест с искане за оставката на министъра на околната среда и водите Нено Димов свиква днес коалицията \"За да остане природа в България\". Природозащитниците настояват за нея от постановяването на окончателното съдебно решение за Пирин, което спря изграждането на втори лифт.Сборният пункт е пред сградата на Министерския съвет, а началният час - 18:30 ч.\"Спасихме Пирин засега! Искаме оставката на министър Нено Димов. Той предложи промените в плана за управление на Национален парк Пирин, за да позволи строителство и сечи. Правителството ги одобри. Ние обжалвахме и спечелихме съдебното дело на последна инстанция - пишат от коалицията. - Премиерът Бойко Борисов трябва да поеме политическата отговорност за незаконното решение на Министерски съвет за Пирин и министърът на околната среда Нено Димов трябва да подаде оставка. Въобще не става дума за втората кабинка, за поминъка или за спорта на децата. Става дума за това как държавата работи само в полза на своите икономически обръчи.Да се съберем. И не само в София. Пирин е на всички българи!“В края на миналата седмица природозащитниците изпратиха официално писмо до премиера Бойко Борисов с искане за спешна среща след окончателното решение на Върховния административен съд.Те настояват за поемането на лична отговорност \"за направените нарушения на българското и европейското законодателство\". Искат и обсъждане на вариантите за устойчиво развитие на Пирин.Освен оставката на Димов, от коалицията настояват премиерът Борисов да отстрани директора на Националната служба за защита на природата Мирослав Калугеров заради тяхното \"дългогодишно въвеждане в заблуждение на правителството за законовата ситуация в Национален парк Пирин и разпоредбите на европейските директиви\".\"Техните грешни представи за Натура 2000 са залегнали в проектозакона за изменение на Закона за биологичното разнообразие, който в момента е съобразен с европейските директиви, и настояваме проектът да бъде оттеглен и сериозно преработен\", пишат те.На 16 януари петчленен състав на Върховния административен съд отмени окончателно промените в Плана за управление на Национален парк „Пирин“, приети от Министерски съвет на 29 декември 2017 г. Същата вечер природозащитници отпразнуваха пред МС решението и поискаха оставката на министър Димов.", "date": "2019.01.24", "title": "Протест иска оставката на екоминистъра Нено Димов"}
{"url": "https://offnews.bg/obshtestvo/konkurs-za-ese-transko-sled-referenduma-696078.html", "text": "Преди година и половина  на референдум против предложението за златодобив в региона.Въпреки че резултатът беше категоричен - над 90% не пожелаха отварянето на златна мина, още тогава се чуха гласове, че трънчани са направили грешка и сами са се отказали от по-високи доходи.Един от най-активните поддръжници на позицията срещу златодобива - писателят Буни Камик, който е родом от Трънско, ни даде идеята да дадем възможност на хората от този край и негови приятели от цялата страна да представят себе си, да разкажат за нови инициативи, за свои „трънски преживявания“. Ще се радваме, ако отприщим и обмен на идеи за развитието на красивото Трънско.Заедно с Буни Камик решихме, че най-подходящата форма е конкурс за есе, а темата е формулирана: „Трънско след референдума – една община преоткрива себе си\".За участие в конкурса няма възрастови ограничения. Допускат се есета на живописното трънско наречие, стига да са придружени с транскрибция на книжовен език.Есетата се изпращат на и-мейл .Наградата за първо място в конкурса е 200 лева, а професорите Евгений Дайнов и Александър Кьосев любезно се съгласиха да са жури в конкурса, заедно с главния редактор на OFFNews Владимир Йончев.Крайният срок за участие е 24 февруари 2019 г., а победителят ще бъде обявен на 3 март.", "date": "2019.01.24", "title": "Конкурс за есе: Трънско след референдума"}
{"url": "https://offnews.bg/obshtestvo/dnes-shte-valiat-mokar-sniag-i-proliven-dazhd-zhalt-i-oranzhev-kod-v-696074.html", "text": "Мокър сняг и/или дъжд ще вали в почти цялата страна днес, предупреждава Националният институт по метеорология и хидрология. Първата степен за потенциално опасно време - жълт код - е обявен за 17 области, включително София-град. Оранжев е кодът в други пет: Благоевград, Пазарджик, Пловдив, Смолян и Кърджали. Не се очаква да вали и няма код в областите Бургас, Варна, Добрич, Шумен, Търговище и Разград.Промяната на времето е под влияние на преминаващ през Балканите средиземноморски циклон.В Северозападна България и по високите полета на Западна ще вали дъжд и мокър сняг, в останалите райони - дъжд, в планините над 800 - 1000 м - сняг. В североизточните райони ще нахлуе студен въздух, дъждът ще преминава в сняг и ще има условия за поледици.Количествата валеж за денонощието в повечето райони ще са 15-20 л/кв.м, в Рило-Родопската област - 35-40 л/кв.м.Преобладаващите минимални температури ще бъдат между 0° и 5°, по Черноморието и югоизточните райони до 7°-8°, а максималните – от 0°-3° в западните райони до 10°-11° на места в Източна България. Привечер в Югозападна България валежите временно ще спрат и облачността за кратко ще се разкъса.Над планините ще е облачно с валежи, предимно от сняг. Ще духа силен вятър от южната четвърт и по планинските проходи ще има виелици и ще се образуват навявания. Максималната температура на височина 1200 метра ще е около 2°, на 2000 метра – около минус 1°.Над Черноморието ще е облачно с валежи от дъжд. Ще духа умерен и временно силен вятър от изток-югоизток, който привечер ще се ориентира от североизток. Максималните температури на въздуха ще са 9°-10°. Температурата на морската вода е 6°. Вълнението на морето ще бъде 3 бала.", "date": "2019.01.24", "title": "Днес ще валят мокър сняг и проливен дъжд, жълт и оранжев код в 22 области"}
{"url": "https://offnews.bg/obshtestvo/v-balgaria-se-targuva-nezakonno-s-divi-kotki-preduprezhdavat-ot-chet-696094.html", "text": "За незаконна търговия с диви котки у нас предупреждават от \"Четири лапи\".След случая с избягалия каракал в Пловдив - който се оказа домашен любимец - темата коментираха Явор Гечев от фондация „Четири лапи” и директорът на Регионалната инспекция по околната среда и водите (РИОСВ) в София инж. Ирена Петкова пред bTV.\"Законът за защита на животните (ЗЗЖ) казва много ясно, че се забранява внасянето, придобиването, отглеждането и притежаването, включително продажбата на диви котки. Единствено се допуска отглеждане в зоологически градини и спасителни центрове\", заяви инж. Петкова.По информация на Гечев обаче \"това не е единственият каракал, който е отглеждан от частно лице\".\"Още през ноември миналата година изпратихме писмо до МОСВ за каракал, който бе заснет на Летище София. Свързахме се с развъдници на каракали във Франция и се оказа, че в България са внесени поне пет животни. Знаем и за един сервал, който е в Разград”, коментира Гечев.Такова животно струва между 2500 и 5000 евро, в зависимост от доставката, допълни той и уточни, че има фирми, които ги доставят дори до дома на купувача.По закон санкцията е отнемане и глоба. РИОСВ твърдят, че правят проверки. Но именно експерт е регистрирал животното. Той е изготвил документите, като не е оценил факта, изричната забрана, съгласно ЗЗЖ, че такава регистрация не може да бъде извършена за екземпляр, който да бъде отглеждан в домашни условия. В никакъв случай не може да бъде регистриран на това основание, каза инж. Петкова.Въпросният експерт е освободен от длъжност.Собственичката на животното, кръстено Гръм, казва, че се чувства така, сякаш някой се опитва да вземе детето ѝ.\"В случая хората не са виновни, защото са се допитали до компетентната институция, която им е казала, че могат да отглеждат каракал у дома\", каза още Гечев.Тече проверка по случая.\"Организирахме среща с представители на неправителствени организации и МВР, на която искахме да подобрим комуникацията и действията във връзка с множеството такива сигнали”, поясни директорът на РИОСВ-София.Миналата година сигналите са 167. Сред тях има за търговия с препарирани животни и живи костенурки.", "date": "2019.01.24", "title": "В България се търгува незаконно с диви котки, предупреждават от 'Четири лапи'"}
{"url": "https://offnews.bg/sviat/nansi-pelosi-ne-pozvoliava-na-tramp-da-proiznese-godishnata-si-rech-696097.html", "text": "Американският президент Доналд Тръмп няма да бъде допуснат да произнесе годишната си реч \"За състоянието на съюза\", стана ясно, след като председателят на долната камара Нанси Пелоси уведоми президента за това.Тя отказва да покани Тръмп, докато част от федералното правителство продължава да не работи. Администрацията не работи от декември, а повече от 800 хил. служители са без заплати. До кризата се стигна, след като Конгресът и Белият дом не можаха да постигнат споразумение за бюджета, тъй като Тръмп настоява в него да бъдат добавени 5 млрд. долара за изграждането на стена с Мексико.Той става първият американски президент, който не е допуснат в долната камара на американския парламент за речта, която трябваше да бъде произнесена на 29 януари.\"Камарата на представителите няма да разглежда резолюция, разрешаваща произнасяне на президентската реч \"За състоянието на съюза\" в залата на Камарата докато държавната администрация не възобнови работата си\", пише Пелоси в писмо до Тръмп. Приемането на такава резолюция се изисква преди президентът да може да изнася реч в долната камара на Конгреса, която сега се контролира от демократите.По-късно Тръмп коментира, че отлага изнасянето на речта до приключването на кризата с държавната администрация. В Туитър той написа, че не търси друго място за речта си, защото \"никое друго място не може да се сравни с историята, традицията и значението на залата на Камарата\" на представителите, въпреки че по-рано заяви пред журналисти, че ще намери \"алтернативно място\".Американските президент използват ежегодните послания до Конгреса, за да изложат вижданията си за положението в страната, да набележат основните задачи на вътрешната и външната политика. По традиция основната част на речта е посветена на икономиката.", "date": "2019.01.24", "title": "Нанси Пелоси не позволява на Тръмп да произнесе годишната си реч"}
{"url": "https://offnews.bg/obshtestvo/vidin-i-kardzhali-v-gripna-vakantcia-ot-dnes-udalzhavat-ia-v-smolian-696081.html", "text": "От днес областите Видин и Кърджали са в грипна епидемия. Учебните занятия във Видин се преустановяват до 28 януари, понеделник, включително.Областите в епидемия вече са 16.До второ нареждане се преустановяват детските и женските консултации, свижданията в лечебните заведения за болнична помощ, плановите операции и провеждането на профилактични имунизации.Удължава се грипната ваканция в област Смолян. Тя ще продължи днес и утре, реши РЗИ-Смолян.До вчера в грипна ваканция бяха 901 училища, по информация на Министерството на образованието и науката. По-късно днес ще бъдат обявени актуалните данни за деня.", "date": "2019.01.24", "title": "Видин и Кърджали в грипна ваканция от днес, удължават я в Смолян"}
{"url": "https://offnews.bg/futbol/talant-na-levski-pred-podpis-s-evropejski-shampion-696095.html", "text": "Сръбският гранд Цървена Звезда се е прицелил в един от талантите на Левски. Носителят на КЕШ за 1991 година е набелязал Станислав Иванов, пише \"Меридиан Мач\". Тимът от западната ни съседка залага предимно на млади и местни играчи като Иванов се вписва в търсеният от тях профил, въпреки че е българин. Смята се, че лично Славиша Стоянович го е препоръчал. Словенецът е бивш треньор на \"Звездашите\" като успява да ги изведе до титлата през 2014 година. Запознати твърдят, че сърибте ще опитат да привлекат Станислав Иванов още сега, но ще го оставят в Левски до края на кампанията.Преди 5 години Иванов изкара проби в Ливърпул, но баща му отхвърли предложението на \"Мърсисайдци\". Неговото желание бе Станислав да се завърне в България и да се наложи на \"Герена\". На талантливия футболист, който е и юношески национал, към този момент това трудно му се отдава. ", "date": "2019.01.24", "title": "Талант на Левски пред подпис с европейски шампион"}
{"url": "https://offnews.bg/futbol/stoianovich-ochakva-obezshtetenie-ot-levski-696093.html", "text": "Бившият треньор на Левски, Славиша Стоянович, който наскоро бе освободен от клуба, очаква обезщетение в размер на поне 40000 евро, съобщава \"Тема спорт\".Сърбинът имаше договор със “сините” с контракт до лятото, като в него имаше опция да бъде удължен с още една година.Освобождаването на Славиша бе първото нещо, което новият изпълнителен директор на Левски Павел Колев направи след назначавеното си като мястото на Стоянович бе заето от Георги Дерменджиев.Стоянович настоява за поне две месечни заплати от Левски - тези за януари и февруари. От 1 март той ще бъде селекционер на Латвия.", "date": "2019.01.24", "title": "Стоянович очаква обезщетение от Левски"}
{"url": "https://offnews.bg/ikonomika/roboti-zameniat-hora-v-25-ot-golemite-kompanii-v-es-695942.html", "text": "Роботите все повече навлизат във всекидневната работа на компаниите в Европейския съюз. През 2018 г. 7% от предприятията с най-малко 10 служители са използвали роботи. При големите (с над 250 наети) процентите са 25, а при средните (50-249 служители) - 12%, показват данни на Европейската статистическа служба Евростат. 5% от малките фирми, с 10 до 49 служители, използват роботи.Най-големият дял от предприятията, използващи промишлени или сервизни роботи, е в Испания - 11%, Дания и Финландия (по 10%) и Италия (9%). Най-малкият е в Кипър (1%), Естония, Гърция, Литва, Унгария и Румъния (по 3%).Предприятията използват по-често индустриални роботи (5%) и по-рядко - сервизни (2%). Индустриалните са най-често използвани в производството (16%), а тези, които изпълняват функции, свързани с обслужването - в производството и търговията на дребно (по 4%).Компаниите използват обслужващи роботи основно в системите за управление на складове (44% от работодателите). Следват пътническият и товарният превоз (22%), почистването на отпадъци и монтажната дейност (по 21%).", "date": "2019.01.24", "title": "Роботи заменят хора в 25% от големите компании в ЕС"}
