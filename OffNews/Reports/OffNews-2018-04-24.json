{"url": "https://offnews.bg/obshtestvo/supermaratonat-na-vitosha-razkazat-za-prikliuchenieto-na-alpinista-do-679345.html", "text": "„Витоша започва от прага на моята врата. Най-милите ми спомени от детството са как взимахме кабинковия лифт и се качвахме да си играем в района на Боянския водопад. Имахме детство – приключение.Винаги съм си мислил колко много неща може да прави човек на Витоша – в един ден съм се катерил и съм влизал в пещерите край село Боснек. И съм фантазирал. В един момент тази фантазия се оформи като идея, но не ми идваше кураж, може би нямаше и определен смисъл.“Кураж и смисъл Дойчин Боянов намира в превръщането на планината Витоша в достъпна за хора в неравностойно положение. Търсейки информация за границите на планината и наличните маршрути, алпинистът попада на сайта на Природен парк „Витоша“ и разбира за инициативата за изграждането на спортна алея за хора с увреждания. Тя започва от кампанията на „Райфайзенбанк“ „Избери, за да помогнеш“ през есента на 2017 г., към нея се присъединяват фирми и организации, партньор е и Националната спортна академия.Идеята да се посвети спортно събитие на изграждането на център за хора със затруднен достъп, а и не само на едно място, а да направим планината достъпна за тях, за да могат да се радват, осмисли всичко, казва Бойчин, който днес разказа за преживяното.Спортното събитие е щафетен супермаратон, при който планината да бъде обиколена с повече от 15 вида спортни дейности в компанията на известни спортисти и хора с увреждания за денонощие. Целта е привличането на хора, които да дарят левче (с SMS с текст DMS VITOSHA), по-голяма сума по сметка или да подарят съоръжение за някоя от планираните за изграждане площадки.Идеята е да около съществуваща обиколна алея в местността \"Игликина поляна\", където има паркинг и чешма, да се направят островчета, където да са разположим съоръженията. Само те струват 18 800 лева, а заедно с площадките за деца, разходът отива към 50 хил.Речено – сторено.Маратонът започва в полунощ на 14 април със скоростно изказване от Княжево до Копитото. „Мястото, където и аз, и Боян (Петров – бел. ред.), като княжевци, сме тренирали, което ни отведе по пътя към най-високите върхове на планетата“, казва Дойчин.Следва шосейно колоездене с победителя в обиколката на България по колоездене Евгени Балев до ски-център „Офелиите“. Оттам Дойчин и Илко Илиев (планинско колоездене), многократен шампион на България в дисциплините XCO и XCM, Masters се спускат до язовир „Студена“. Няма 3 ч. сутринта, но там вече там ги чака световната и европейска шампионка по кану-каяк Станилия Стаменова. Двамата с Дойчин преминават около 3 км през язовира, а следващият му спътник е Антония Григорова – участничката ни в три зимни олимпиади, национална състезателка по ски-бягане и ориентиране, в чиято биография е записан рекорд за скоростно преминаване при жените от връх Ком до нос емине (2017). Заедно пробягват около 4 километра през планинския релеф до землището на село Боснек и там Антония предава Дойчин на пилота Росен Касабов от клуб „Адреналин“, който преди зазоряване издигат светещ въздушен балон. С него полита Иван Кожухаров, който преди близо 30 г. пострада при катерене в Алпите, разказва Дойчин. Следващото приключение е проникване в Духлата – най-дългата пещера в България. Дойчин влиза заедно с най-изявения български спелеолог с рекорд в проникването и изследването на най-дълбоката пропаст в света – „Крубер-Вороня“ в Кавказ Теодор Кисимов. Велосипед е следващото превозно средство, а спътникът на хендбайк е Влади Гюров. Двамата подкарват към село Чуйпетлово, където Дойчин сменя велосипеда с езда. Конете отвеждат него и Кристияна Маринкова до връх Ярловски Купен, а там го чака Никола Калистрин.Това беше вълнуващ момент за мен, защото той е и мой студент в НСА, многократен национален шампион по ски алпинизъм, член на националния отбор на България, разказва Дойчин.Двамата стигат до основата на Голям Резен и оттам алпинистът изкачва върха с първия българин, изкачил световноизвестната скално-ледена игла Серо торе в Патагония Мартин Маровски. Достигат Черни връх.Емблематично място. Там през 1895 г. Алеко Константинов поставя основите на туристическото движение в България, припомня Дойчин. Там го посрещат партньорите му за участъка от Планинската спасителна служба.Ред е на новото предизвикателство, което Дойчин описва като „фантастично излитане и полет“ с професионалния акробатичен парапланерист с множество рекорди, практикуващ скокове BASE и полети с костюм-крило, Веселин Овчаров. Кацат на няколко метра от шейната с кучешкия впряг и състезателите на „Мъшинг клуб България“, а за алпиниста последвалата работа с животните е „великолепна“.Слизат в района на Комините, където го чака един от партньорите му в много проекти – Николай Петков, най-изявеният български катерач и алпинист, с множество премиерни маршрути по света и у нас, който е и зам.-председател на Българската федерация по катерене и алпинизъм (БФКА).„Впечатляващ спортист, който практикува катеренето във всичките му разновидности, със завидно спортно дълголетие“, описва го Дойчин.Правят изкачване по Големия винкел, а с Дизела (Кирил Николов) изминават около 3 км и половина до хижа „Момина скала“. Там с Румен Радев – основен координатор на проекта – достигат Боянския водопад.В този момент се разразява гръмотевична буря. След нея Дойчин се отправя сам към кв. Бояна. Вече се зазорява, светлината нахлува през току-що раззеленилата се гора, а от листата се отцеждат огромни капки.“Беше вълшебно.“Спътник за последната отсечка е Илко Илиев. Двамата завършват маратона в 20 ч пред паметника на Алеко Константинов в „Княжево“.По всички точки от маршрута има експерти от Природен парк „Витоша“, които приканват туристите да се включат в кампанията „Избери, за да помогнеш“ за изграждане на алея за спорт за хора с увреждания.До участниците е и Стела Енева – параолимпийски шампион в дисциплините хвърляне на диск и тласкане на гюле, която е и лице на кампанията.Инициативата не завършва с края на маратона маратона. Набирането на средства продължава, за да може замисленото да се изпълни докрай и да се изградят всички площадки за хора с физически увреждания, да се осигури достъпът им с адекватен транспорт, да се изградят рампи. В сегашната инициатива са събрани около 6000 лева. Те стигат за едно съоръжение.", "date": "2018.04.24", "title": "Супермаратонът на Витоша: разказът за приключението на алпиниста Дойчин Боянов"}
{"url": "https://offnews.bg/politika/simeonov-ochakva-seriozna-podkrepa-ot-deputatite-za-tova-otnovo-da-se-679348.html", "text": "Вицепремиерът Валери Симеонов обяви, че промените в закона, които връщат възможността за пушене в обособени помещения в заведенията, ще бъдат внесени в парламента и очаква подкрепа от депутатите.Изявлението му дойде, след като премиерът Бойко Борисов каза, че ГЕРБ няма да подкрепи такива промени.„Очаквам сериозна парламентарна подкрепа, тъй като внесеният законопроект отговаря на очакванията на обществото. И би въвел хармония и справедливост при спазването и прилагането на закона, а не лицемерие и двуличие, както е сега. Очаквам подкрепа от хора със съвест да гласуват в подкрепа на този законопроект, тъй като той е полезен не само за туристическия бранш, а и за непушачи като мен“, коментира Симеонов след края на заседанието на Националния съвет за тристранно сътрудничество, цитиран от БГНЕС.По отношение на това дали това лято отново ще се повтори проблемът с шума от откритите заведения по морето, вицепремиерът каза, че зависи от това дали ще бъде приет законопроектът.Той подчерта, че не се ангажира с нови проверки за шума в заведенията, защото си има органи, които да се грижат за това.Валери Симеонов коментира и стратегията за демографската криза. По думите му такава е проета преди две правителства, но не дава резултати. „Имаме нова разработена стратегия, която предстои да бъде приета. Но тук не става въпрос за стратегия, а става въпрос за практически действия. Това правителство за изминалите 10 месеца е предприело много повече действия, отколкото всички правителства за изминалите 30 години. Една от основните насоки за решаването на демографската криза е чрез привличане на наши сънародници с български произход от трети държави. В това отношение знаете, че имаме успехи. Ние облекчихме сезонната заетост, облекчихме условията за „синя карта“, премахнахме всякакви ограничения за лица от трети държави с български произход“, каза Симеонов.", "date": "2018.04.24", "title": "Симеонов очаква сериозна подкрепа от депутатите за това отново да се пуши в заведенията"}
{"url": "https://offnews.bg/temida/tcatcarov-ako-na-deputatite-ne-im-haresvat-dejstviata-pri-aresta-na-i-679347.html", "text": "Главният прокурор Сотир Цацаров обяви, че при задържането на кмета на \"Младост\" Десислава Иванчева е спазен законът, затова, ако на депутатите не им харесва нещо от действията при ареста, да направят законови промени. \"Законът е такъв, този закон го творите вие. Ако считате, че нещо в нашите действия е нередно, а аз считам, че те са в съответствие със закона, разполагате със законодателна инициатива - променете закона. Критикувайки нас, че спазваме закона, който вие създавате, всъщност критикувате себе си\", заяви пред журналисти в Брюксел Цацаров, обръщайки се към депутатите. \"Колегите от прокуратурата и антикорупционната комисия си свършиха работата. За подхвърляне, за провокация, и дума не може да става, коментира Цацаров. Въпросът кога да бъде извършено самото задържане е бил изцяло в оперативната преценка на наблюдаващите прокурори. Самият процес на предаването на парите е доста дълъг, има доста история преди самото задържане, която е документирана по съответния ред\", подчерта Цацаров, цитиран от БТА.По думите му по случая са изложени тези в пълен разрез с действителното положение, като сред тях изреди информацията за това, че парите от подкупа са били предадени от изнудвания бизнесмен за предаване преди да са били поискани и че след това са му били върнати. \"Доброто е, че предстои съдебен процес. Сигурен съм, че колегите от специализираната прокуратура ще приключат доста бързо това досъдебно производство и в съдебната зала ще стане ясно колко от тези неща граничат с действителността и колко са пълна фантазия\", допълни главният прокурор.По повод критиките заради продължителното задържане на Иванчева на мястото на огледа Цацаров заяви: \"Моите уважения към всички, които изказаха правни, политически тези и тези, гранични с научната фантастика, но обслужваха техните политически интереси. Всички тези хора щяха да критикуват моите колеги по същия начин, ако лицето не присъстваше при извършването на огледа. Тогава критиката щеше да бъде, че са извършили непрофесионални действия, защото обвиняемата не е присъствала и по този начин е възможна провокация, защото е възможно подхвърляне или промяна на доказателства, какво ли не\".Той призова по случая да се пропусне емоцията и спекулирането и да има повече придържане към фактите. \"Прочетох, че това е първа стъпка към прокурорска диктатура - отчайващи глупости. Такъв е законът и той се спазва. Не мисля, че казусът \"Иванчева\" е изолиран в работата на прокуратурата. Той е първият в общото взаимодействие между прокуратурата и комисията (за борба с корупцията - бел. кор)\", заяви Цацаров.", "date": "2018.04.24", "title": "Цацаров: Ако на депутатите не им харесват действията при ареста на Иванчева, да променят закона"}
{"url": "https://offnews.bg/futbol/slavia-chaka-levski-ili-tcska-na-finala-za-kupata-679352.html", "text": "Отборът на Славия е първият финалист в турнира за Купата на България, след като победи Ботев Пловдив с 1:0 в реванша на националния стадион.Първият мач в Пловдив завърши с успех 2:1 на Ботев, но благодарение на гола на чужд терен продължава напред и чака своя съперник, който ще бъде определен утре след изиграването на реванша между Левски и ЦСКА.Първите 45 минути преминаха равностойно, а след почивката столичани натиснаха много сериозно своя съперник. В 64-ата минута \"белите\" стигнаха до дузпа, след като Пламен Димов фаулира Ивайло Димитров. Именно той се нагърби с изпълнението на наказателния удар и откри резултата.В оставащите минути пловдивчани потърсиха изравнителен гол и стигна до него в 77-ата минута чрез Стивън Петков, но той беше отменен поради засада.Повторенията обаче показаха, че засада е нямало и Петков е в чиста позиция.Най-спорният момент в двубоя обаче дойде в 84-та минута, когато централният защитник на Славия Стефан Велков ритна в наказателното поле при игра без топка Жоао Пауло, но главният рефер Станислав Ставров даде знак играта да продължи и показа жълт картон на Йордан Минев за оспорване на решението му.В оставащите минути не се игра много футбол, като \"белите\" бавеха играта. В крайна сметка Славия спечели и се класира за първи финал от 2011 година.", "date": "2018.04.24", "title": "Славия чака Левски или ЦСКА на финала за Купата"}
{"url": "https://offnews.bg/temida/11-obviniaemi-za-bunta-v-bezhanskia-lager-v-harmanli-sa-v-neizvestnost-679353.html", "text": "11 от обвиняемите за бунта в бежанския лагер в Харманли са в неизвестност. Районен съд-Харманли не даде днес ход на делото за размириците в бежанския лагер през 2016 година, след като в съда се явиха само 10 от обвиняемите. Всички те са задържани в бежанския център в Любимец. Съдът изиска справки къде се намират останалите обвиняеми бежанци. Според явилите се в съда останалите 11 души отдавна са били върнати в Афганистан.Размириците в лагера в Харманли станаха на 24 ноември 2016 г. Заради наложено условие да не напускат лагера настанени там афганистанци започнаха бунт и потрошиха имущество за близо 85 000 лева. Пред съда бежанците казаха, че не се чувстват виновни за случилото се. Те обявиха още, че са изненадани, че са единствените обвиняеми, след като в бунта са участвали близо 2000 души. Делото ще продължи през месец юни.", "date": "2018.04.24", "title": "11 обвиняеми за бунта в бежанския лагер в Харманли са в неизвестност, делото не тръгна"}
{"url": "https://offnews.bg/politika/balgaria-rumania-gartcia-i-sarbia-shte-predlagat-obshti-proekti-na-k-679354.html", "text": "България, Румъния, Гърция и Сърбия ще предложат общи за страните инфраструктурни проекти на китайски инвеститори. Това стана ясно след срещата на премиерите на четирите страни и сръбския президент в Букурещ. Те отново обсъдиха осъществяването на три големи проекта - на железопътния коридор от Средиземноморските пристанища на Гърция през българските Варна и Бургас на Черно море до Русе на Дунав, а оттам с разклонения към Белград и Букурещ, изграждане на газовите връзки между България и Гърция и построяването на терминал за втечнен газ на гръцкото пристанище Александруполис, откъдето да пристига природен газ от Катар.Четирите държави ще предложат на Китай за финансиране пакет проекти. Сред тези проекти ще е и третият мост над Дунав. \"Преди края на юни ще сме в Солун, а 5-8 юли ще е срещата с Китай в София. Срещата се изтегля напред, защото Китай иска да участва на Балканите\", обясни премиерът Бойко Борисов, цитиран от БТА.\"Изводите са, че ще създадем съвместна работна група на транспортните министри, за да може те да конкретизират проектите\", каза и сръбският президент Александър Вучич.Очаква се проектите да са готови до срещата през юли. \"Ние не сме Вишеградската четворка, която поставя цели за общи политики. Не, ние искаме инфраструктура, дигитална инфраструктура, пристанища, да вдигаме ръста на икономиката\", коментира още Борисов.\"Третата ни среща доказва, че можем да подкрепим общите ни цели\", каза премиерът на Румъния Виорика Дънчила. Тя поздрави сръбския президент Александър Вучич за ролята на Сърбия в региона. Румъния подкрепя постигането на целите на българското председателство по отношение на Западните Балкани, каза Дънчила по адрес на българския премиер Бойко Борисов.Искам да обърна внимание на свързването на пристанищата в Гърция с тези на Черно море и Дунав, много важен е и проектът между Солун, София и Букурещ, заяви и гръцкият премиер Алексис Ципрас.Вучич пък посочи, че Сърбия иска да е следващата страна членка на ЕС и това не може да се случи без подкрепата на останалите три държави. \"Макрон говори за промени в ЕС, но съм убеден, че Меркел ще помогне максимум да дръпнат Балканите напред. Можем да сме много хубаво място за живеене, а в същото време всеки миг да сме на косъм. Проблемът винаги става общ и винаги е с жертви и огромни разрушения. Не са леки решенията на Вучич, но без да преглътнем Косово и Босна и Херцеговина не може Балканите да вървим напред\", заяви Бойко Борисов. Той обясни, че приемането на Сърбия в ЕС ще е връщане на страната в Европа, където й е мястото.", "date": "2018.04.24", "title": "България, Румъния, Гърция и Сърбия ще предлагат общи проекти на Китай"}
{"url": "https://offnews.bg/sviat/tramp-izchetka-parhot-ot-kostiuma-na-makron-video-679355.html", "text": "Американският президент Доналд Тръмп изчетка пърхот от костюма на френския си колега Еманюел Макрон. Тръмп направи неочаквания жест пред операторите и фотографите в Овалния кабинет на Белия дом. \"Имаме много привилегировани отношения. Даже сега ще махна този пърхот. Трябва да го направим безупречен. Сега е безупречен\", каза Тръмп, докато изчеткваше костюма на френския президент. Макрон се посмути от случилото се, но само се засмя в отговор. След срещата Тръмп заяви, че може скоро да постигне разбиране с Макрон по иранското ядрено споразумение.\"Мисля, че водихме съдържателни обсъждания по Иран и с нетърпение очакваме да направим нещо. Можем поне да постигнем разбирателство помежду си много бързо. Мисля, че сме доста близо до такова разбирателство\", каза Тръмп, цитиран от Ройтерс и БТА.Тръмп предупреди Иран да не изпълнява заплахите си, че ще възобнови ядрената си програма.\"Ако рестартират ядрената си програма, ще имат по-големи проблеми от когато и да било досега\", заяви Тръмп, без да обясни какво има предвид.Според Тръмп това споразумение е \"безумно и смехотворно\", защото не взема предвид балистичните ракети или намесата на Иран в конфликти като тези в Йемен и Сирия.Една от целите на визитата на Макрон във Вашингтон е да убеди Тръмп да не оттегля САЩ от иранското ядрено споразумение. Според френския президент дори да не е идеално, то е най-добрият шанс да бъде удържан Техеран от сдобиване с ядрено оръжие.През последните дни Русия, Китай и Великобритания призоваха за запазване на споразумението, а в неделя Макрон повтори, че няма \"план Б\" да бъде спрян Иран от сдобиване с ядрено оръжие.Визитата на френския президент е първото държавно посещение на чуждестранен лидер в САЩ от встъпването в длъжност на Доналд Тръмп. Въпреки разногласията им по множество въпроси Макрон прави всичко възможно за създаване на тесни отношения с президента на САЩ.\"Той ще е велик президент за Франция, предричам го\", каза Тръмп за Макрон преди двамата да влязат в Овалния кабинет. Той добави, че френският президент \"се справя чудесно\".В присъствието на френския си гост Тръмп обаче открито съжали, че му се налага да преговаря с ЕС по икономическите въпроси.\"Въпросът за търговския обмен с Франция е сложен, защото го има Европейският съюз. Бих предпочел да преговарям само с Франция\", каза Тръмп.\"ЕС е много суров с нас. Имат митнически бариери, които са недопустими\", заяви президентът на САЩ.", "date": "2018.04.24", "title": "Тръмп изчетка пърхот от костюма на Макрон (видео)"}
{"url": "https://offnews.bg/sviat/napadateliat-ot-toronto-poluchi-obvinenie-za-izvarshvane-na-10-predumi-679350.html", "text": "Нападателят, който прегази пешеходци с ван в Торонто, беше обвинен в извършване на 10 предумишлени убийства и в опит за убийство на 13 души. 25-годишният Алек Минасян се яви днес пред съда в Торонто. Заседанието продължи само няколко минути. Следващото заседание по делото ще е на 10 май, съобщи БТА.Алек Минасян живее в Ричмънд Хил, северно предградие на Торонто, и от 2011 г. следва в колежа \"Сенека\" според профила му в социалната мрежа LinkedIn.Според няколко други студенти в този колеж Минасян е бил необщителен и затворен човек.Той е страдал от обсесивно-компулсивно разстройство, като потривал главата или ръцете си, и повечето време странял от околните.Според студента Ари Блаф поведението на Алек Минасян обикновено е било странно, но той никога не бил изпадал в прояви на насилие, а просто карал хората около него да се чувстват неловко.", "date": "2018.04.24", "title": "Нападателят от Торонто получи обвинение за извършване на 10 предумишлени убийства"}
{"url": "https://offnews.bg/futbol/livarpul-propusna-da-razgromi-roma-679356.html", "text": "Ливърпул победи Рома с 5:2 в първи полуфинал от Шампионската лига и направи важна крачка към финала в Киев. \"Мърсисайдци\" поведоха с 5:0, но след излизането на Мохамед Салах играта им спадна и подариха шанс на \"вълците\" да мечтаят за нещо на реванша след седмица в Рим.Двубоят започна оптимистично за гостите от Рим, след като в 18-ата минута Александър Коларов нацели напречната греда с удар от 30 метра. В средата на първото полувреме обаче Ливърпул вдигна рязко оборотите, а с пропуски се отличи Мане. Той успя да отбележи, но попадението беше отменено заради засада.В 36-ата минута Ливърпул откри резултата чрез Мохамед Салах, който прати топката в сглобката. Египтянинът прояви уважение към бившия си клуб, като не се зарадва на попадението. Минута по-късно гредата спаси Рома от втори гол, но до него се стигна все пак в 45-ата минута. Фирмино напредна и асистира брилянтно на Салах, който сам срещу вратаря насочи фино и технично към мрежата за 2:0. Рома се срина през второто полувреме, докато футболистите в червено правеха каквото си искат.В 56-ата Салах се измъкна при много сериозни съмнения за засада, стрелна се напред и подаде страхотно към Садио Мане, който насочи по земя към далечния ъгъл и покачи резултата - 3:0. С два гола на Роберто Фирмино резултатът беше покачен на 5:0 до 69-ата минута. Домакините намалиха темпото, което даде възможност на Рома да покаже какво може. Грешка в отбраната на Ливърпул едва не доведе до случаен гол на Патрик Шик.Римляните успяха да намалят в 81-ата минута, след като Един Джеко беше изпуснат зад отбраната, спря топката на гърди и с премерен удар я прати в мрежата на Ливърпул. Четири минути по-късно реферът Феликс Брих даде дузпа за \"вълците\" за игра с ръка, която беше реализирана от Диего Пероти. Минута по-късно Джеко пробва да изненада вратаря на Ливърпул с удар отдалеч, но топката мина над вратата.В крайна сметка резултатът се запази, както и надеждата на Рома, че може да повтори геройството срещу Барселона в 1/4-финалите. Тогава Рома загуби с 1:4 на \"Камп Ноу\", но постигна победа с 3:0 в Рим и продължи напред.", "date": "2018.04.24", "title": "Ливърпул пропусна да разгроми Рома"}
{"url": "https://offnews.bg/obshtestvo/burgas-shte-bori-kicha-s-ednotcvetni-chadari-na-zavedeniata-679338.html", "text": "Край на шарените чадъри и рекламните съоръжения в центъра на Бургас и в Морската градина. От 1 юни те трябва да са в една цветова гама и без рекламни надписи по тях. Преместваемите обекти също не трябва да са брандирани и с реклами, решиха днес общинските съветници. Чадърите, например, трябва да са в една цветова гама – от бяло до охра в центъра на града. В морската градина и парк „Езеро“ цветът ще в цветовата гама от бяло до светлозелено. Забраняват се рекламни чадъри, тенти и сенници по заведенията, но и в преместваемите обекти. Това беше необходимо, защото законът се нарушаваше досега, категоричен е Милчо Добрев от рекламния бранш:““, коментира Милчо Добрев.Общинският съветник Живко Табаков контрира:„“, каза Табаков и добави, че има десетки начини за алтернативна реклама. Според Константин Бачийски не трябва да се забранява рекламата:“, коментира Бачийски и поясни, че е „за“ уеднаквяването на визията. Главният архитект Веселина Илиева посочи, че ограничението не е за целия град:„“, добави Илиева.Промяната обхваща и площад „Царица Йоанна“, а основната цел е да се запази културно – историческото наследство в тази част на Бургас, където са ситуирани паметници на културата и на архитектурата. Веселина Илиева подчерта, че промяната е обсъждана отдавна и е съгласувана и с художници и представители на изкуството. Евгений Мосинов от БСП посочи, че има норми и за Морската градина:В крайна сметка, промените в наредбата бяха приети и ще влязат в сила от 1 юни.", "date": "2018.04.24", "title": "Бургас ще бори кича с едноцветни чадъри на заведенията"}
{"url": "https://offnews.bg/sviat/palma-de-majorka-zabraniava-otdavaneto-pod-naem-na-apartamenti-na-turi-679330.html", "text": "Испанският курортен град Палма де Майорка ще забрани на собствениците на апартаменти да отдават под наем на туристи, като ще стане първото населено място в Испания, въвеждащо подобна мярка.Промените идват, след като жителите на града се оплакаха от постоянно увеличаващите се наеми, тъй като масово апартаментите са отдават за кратка почивка, предава Би Би Си.Кметът на града заяви, че забраната, която ще бъде въведена през юли, ще бъде модел за градовете, страдащи от масовия туризъм. Въпреки че някои ще бъдат облагодетелствани от мярката, бизнес асоциации твърдят, че много семейства ще бъдат засегнати финансово.Палма де Майорка, както и много други градове по света, вижда увеличение на броя на посетителите, което се държи отчасти на отдаването на жилища под наем през уеб сайтове и приложения.Проучване показва, че между 2015 г. и 2017 г. броят на нерегулираните апартаменти, предлагани на туристите, се е увеличил с 50%.", "date": "2018.04.24", "title": "Палма де Майорка забранява отдаването под наем на апартаменти на туристи"}
{"url": "https://offnews.bg/politika/i-mladite-ot-bsp-vazmuteni-ot-sluchiloto-se-na-evropejskata-mladezhka-679339.html", "text": "„Възмутително е, че на Европейската младежка конференция млади хора бяха организирани да ръкопляскат на премиера и лекторите , а не да покажат своите проблеми”. Това заяви зам.- председателят на ПГ на „БСП за България” Георги Свиленски на пресконференция в централата на партията. Той обясни, че когато в парламента се внасят закони, насърчаващи политиките за решаването на проблемите на младите хора, те се отхвърлят от мнозинството и отношението им е същото като към младите хора на събитието. „Тези хора не успяха да покажат проблемите си и не бяха чути от представителите на властта”, коментира Свиленски. „Единственият изход от тази ситуация е не да се пишат позиции в подкрепа на това мероприятие, а управляващите да имат достойнството да се извинят”, категоричен бе международният секретар на МО в БСП Николай Бериевски. Той цитира мнението на президента на Европейския младежки форум Луис Алварадо за Европейска младежка конференция, която се проведе в София: „Тази конференция разруши работата на поколенията преди нас, унищожи труда на няколко генерации младежи и показа пълно пренебрежение към младите хора изобщо. Тази конференция беше учебникарски пример за това, какво не е включване на младите хора в Европа”. Николай Бериевски припомни, че един от приоритетите на българското председателство е бъдещето на Европа и младите хора. „По какъв начин бе спазен този приоритет, при положение, че на тази конференция дори не се даде думата на младите хора? На практика това, което се случи на Европейската младежка конференция, е че млади хора бяха използвани за статисти в спектакъла на правителството и това беше евтин ПР. Но колко струваха аплодисментите за г-н Борисов?”, попита Бериевски „Европейската младежка конференция се прави под егидата на т.нар структурен диалог. Ние, младите хора, можем да си вземем думата, имаме какво да кажем и можем да дадем смислени идеи- как да се развива младежката политика в България и Европа”. Това каза Мина Кутева, секретар на МО в БСП. Тя заяви, че идеята на диалога е, че трябва някой да слуша от другата страна. Ако няма никой, този диалог се обезмисля. „Взехме думата, но не бяхме чути от управляващите”, каза Мина Кутева.", "date": "2018.04.24", "title": "И младите от БСП възмутени от случилото се на Европейската младежка конференция"}
{"url": "https://offnews.bg/obshtestvo/polovin-balgaria-niama-da-hodi-na-pochivka-tova-liato-679333.html", "text": "40% от пълнолетните българи планират да ходят на почивка това лято, а повече от половината (55%) не планират. 5% са тези, които не знаят или все още не са взели решение за почивка през летния сезон.Това сочат данните от проучване на изследователския център „Тренд“ за нагласите на българите към предстоящия летен туристически сезон. Изследването е представително за пълнолетното население на страната и е проведено сред 1004 пълнолетни български граждани по метода „лице в лице“. Теренът на проучването е осъществен между 30 март и 5 април 2018 г. Сондажът е по поръчка на вестник „24 часа“.В демографските разбивки се регистрират по-високи нива на планиране на почивка това лято сред младите групи – 18-29 г. и 30-39 г., както и сред живеещите в София.Хората на възраст над 60 години и живеещите в селата са сред тези, които в най-малка степен планират да почиват това лято, което може да се обясни с по-трудната мобилност, финансови причини и здравословно състояние.Основната причина сред посочилите, че не планират да ходят на почивка това лято, е липсата на финансови възможности (70%), като тук се регистрира и динамика спрямо образователния статус – тези с висше образование и живеещи в столицата в по-малка степен изтъкват финансовия аргумент.Една пета от българите, които не планират почивка това лято, декларират, че не са ходили на почивка през летния сезон от между 5 и 10 години.Висок е процентът и на тези, които декларират, че не са ходили на почивка през лятото повече от 20 години, като спрямо възрастовите разбивки си личи, че това са в най-голяма степен хората над 70 години.Всеки четвърти от деклариращите, че планират почивка това лято, посочва чужбина като избрана дестинация.За 51% от планиращите водеща опция е българското Черноморие, а 13% пък посочват почивка в планината. Единствено сред живеещите в столицата опцията „чужбина“ е с лек превес (35%) спрямо опцията да се почива на Черно море (34%).За планиращите да ходят в чужбина на почивка това лято най-предпочитаното място е Гърция (58%), а след това е Турция (18%).Сред деклариращите, че планират почивка на българското Черноморие, категоричен фаворит за 68% от тях е южната част, спрямо едва 19%, които предпочитат северното Черноморие.Повече от половината българи, които възнамеряват да почиват това лято, споделят, че започват да търсят оферти за настаняване по-малко от 2 месеца преди самата почивка.Едва 13% от българите започват да търсят оферти за настаняване повече от три месеца преди самата почивка, а 17% стартират тази дейност между 2 и 3 месеца предварително.За всеки четвърти (25%) курортът/ самото място е водещ критерий при плануване на почивката им. Вторият водещ мотив за избор е цената на нощувките – 19%, а наличието на ол инклузив пакети е водещо за избора при 13% от планиращите.Близо половината от българите (46%), планиращи почивка това лято, са на мнение, че българските туристи, в сравнение с чуждестранните, не са еднакво обслужвани и не получават същото качество. 37% не споделят това мнение.", "date": "2018.04.24", "title": "Половин България няма да ходи на почивка това лято"}
{"url": "https://offnews.bg/protesti/miniori-protestiraha-zaradi-otkazano-poskapvane-na-vaglishta-stigna-s-679344.html", "text": "Работещи в мини \"Марица Изток\" протестираха в центъра на София заради отказаното от енергийния министър Теменужка Петкова увеличение на цената на въглищата.Те поискаха увеличение с 15% на изкупната цена на въглищата, запазване на работните места и подобряване на условията на труд.Миньорите предупредиха, че ако исканията им не бъдат изпълнени, има опасност да не успеят да добият нужните количества въглища за работата на топлоцентралите в Маришкия басейн, които произвеждат 40% от електроенергията в България.Миньорите се събраха на пл. „Ал. Батенберг” в столицата и оттам стигнаха до министерството на енергетиката, където внесоха своите искания.Пред сградата на Министерството на енергетиката се стигна до кратък сблъсък с полицията. Петкова слезе при протестиращите и обяви, че правителството взема мерки за защита на въгледобива.\"Колегите имат претенции по отношение увеличаването на цената на въглищата с цел инвестиции в техниката. Такива инвестиции се правят. В момента в ход е обществена поръчка за рехабилитация на 5 багера за 85 млн.лв. Правим всичко онова, което необходимо, за да осигурим максимално добри условия за труд\", каза тя.Петкова разговаря с президента на КТ \"Подкрепа\" Димитър Манолов и представители на протестиращите. След това пред журналисти тя обясни, че следващата седмица ще посети мините, за да се запознае на място с проблемите.\"Не чухме обещание затова, че нещата ще се променят. В рамките на този разговор тя се съгласи другата седмица да дойде в мината и ние да я заведем да й покажем мините такива, каквито те са наистина. Според Петкова искането за по-висока цена на въглищата заради нуждата от средства за инвестиции е неоснователно, тъй като дружеството е на печалба и има средства за технологично обновяване\", коментира Манолов, цитиран от БНТ.", "date": "2018.04.24", "title": "Миньори протестираха заради отказано поскъпване на въглища, стигна се до сблъсък с полицията"}
{"url": "https://offnews.bg/obshtestvo/temperaturen-rekord-registriraha-v-silistra-679343.html", "text": "Температурен рекорд беше регистриран в Силистра. Термометрите в града показаха 29.6 градуса, показва справка от метеорологичната обсерватория в града, съобщи БТА.Предишният температурен рекорд за този ден е от 24 април 1950 година - 25.9 градуса.Това е втори температурен рекорд през последните няколко дни след регистрирания на 22 април в Силистра.Най-топло през месеца през последните около седем десетилетия е било на 6 април 1998 година - 33.2 градуса.", "date": "2018.04.24", "title": "Температурен рекорд регистрираха в Силистра"}
{"url": "https://offnews.bg/zvezdi/skalata-stana-bashta-za-treti-pat-679329.html", "text": "Дуейн Джонсън стана баща за трети път. Бившият кечист публикува снимка на себе си и новородената си дъщеря в Instagram.Това е второто дете на Скалата и съпругата му Лорън Хашиян. Двамата имат по-голям син.Двойката е решила да кръсти момиченцето си Тиана.В текста към снимката Джонсън отдаде уважението си към всички майки по света и посъветва бъдещите бащи да присъстват на раждането на малките си съкровища.„През целия си живот съм бил заобиколен от силни жени, но след като присъствах на раждането на Тиана, бих искал да отдам нужната почит и уважение към Лорън и всички майки по света за невероятната смелост и сила, които притежават. Това, че присъствах на раждането на дъщеря си, промени живота ми завинаги. Мъже, бъдете до съпругата си, когато ражда и ѝ дайте нужната подкрепа“, пише той.Джонсън има и по-голяма дъщеря от брака си с актрисата Дани Гарсия.", "date": "2018.04.24", "title": "Скалата стана баща за трети път"}
{"url": "https://offnews.bg/sviat/erdogan-planira-predizboren-miting-v-evropa-prez-maj-679341.html", "text": "Турският президент Реджеп Тайип Ердоган обяви, че планира предизборен митинг в Европа през май. Пред парламентарната група на управляващата Партия на справедливостта и развитието в Анкара той обясни, че подготовката вече е завършена и проявата ще се състои в спортна зала, без да уточни в коя държава ще е тя. Ердоган обяви миналата седмица предсрочни президентски и парламентарни избори на 24 юни. Те трябваше да се проведат през ноември 2019 г. Изборите са ключови, тъй като след това ще влязат в сила промените в конституцията, които засилват пълномощията на президента. Миналата година по време на кампанията за референдума на 16 април за конституционни промени, разширяващи президентските пълномощия, Ердоган и европейските лидери влязоха в конфронтация по повод усилията на управляващата партия да организира предизборни митинги в Европа. Германия, Холандия и Австрия обявиха забрана за водене на предизборна кампания на тяхна територия преди изборите в Турция.", "date": "2018.04.24", "title": "Ердоган планира предизборен митинг в Европа през май"}
{"url": "https://offnews.bg/112/avtobus-na-gradskia-transport-se-zapali-v-sofia-679346.html", "text": "Автобус на градския транспорт се запали на бул. „Данаил Николаев” в София, съобщи Нова телевизия.На мястото е пристигнал екип на пожарната. Пътниците са евакуирани.При инцидента няма пострадали.Огънят е тръгнал от двигателния отсек и шофьорът не е успял да го овладее, съобщи bTV.", "date": "2018.04.24", "title": "Автобус на градския транспорт се запали в София"}
{"url": "https://offnews.bg/futbol/berbatov-predlozhi-uslugite-si-na-dubaj-video-679340.html", "text": "Бившият национал Димитър Бербатов сподели, че би се пробвал да поиграе в Дубай. Българинът участва в телевизионно шоу в емирството и се върна към хеттрика си срещу Ливърпул, както и за краткия си престой в Индия.\"Може би някой ден ще стана мениджър. Всеки футболист мисли, че ще е добър треньор, защото ние разбираме футбола, но като наставник е различно. Някои от най-успешните в занаята не са били добри футболисти, както и обратното – има велики играчи, които се провалят като треньори.Затова е толкова трудно и интересно. Ако има добра оферта от Дубай, защо да не приема? Мисля, че Марадона е треньор тук. Има и други чужденци. Ако има интерес, звъннете ми.В Индия беше различно. Хората бяха много добри, футболът бе по-различен от това, с което съм свикнал, но бе интересно да видя как правят нещата там. Насладих се, колкото мога. За съжаление семейството ми не бе с мен. Във футбола понякога си далеч от семейството и е тежко.Бях изненадан, че моят хеттрик срещу Ливърпул е най-добър в историята на Висшата лига. Това е голямо нещо, голямо. Горд съм! България е малка страна, а да отидеш в най-голямото първенство в света, да играеш в най-големия клуб в света е нещо много голямо. И да го направя срещу големия ни съперник Ливърпул\", каза Бербатов.", "date": "2018.04.24", "title": "Бербатов предложи услугите си на Дубай (видео)"}
{"url": "https://offnews.bg/snukar/bezposhtaden-dziunhuej-prodalzhava-napred-v-krusibal-otpadna-oshte-ed-679328.html", "text": "Китаецът Дин Дзюнхуей постигна лесна победа в първия кръг на световното първенство по снукър шефийлдския театър \"Крусибъл\". 31-годишният състезател победи сънародника си Сяо Гуиодун с 10:3 фрейма.Дин прескочи първото препятствие в надпреварата за четвърта поредна година и във втория кръг бившият номер 1 в световната ранглиста ще се изправи срещу победителя от мача между Антъни Макгил и Райън Дей.Китаецът е деветият играч, който си осигури място във втория кръг. Преди него това направиха Рони О'Съливан, Бари Хоукинс, Кайрън Уилсън, Али Картър, Марк Алън, Джо Пери, Джейми Джоунс и Лю Хаотян.По-рано пък още една звезда отпадна още в първия кръг на световното първенство. Шон Мърфи, който заема осмото място в световната ранглиста, допусна драматична загуба с 9:10 фрейма срещу уелския квалификант Джейми Джоунс.Мърфи имаше аванс от 8:5, но допусна шокиращ обрат и за втори път в последните три години отпада още на старта в \"Крусибъл\".Другите седем участници в осминафиналите ще бъдат определени след мачовете Макгил - Дей, Рики Уолдън - Лука Бресел, Стюарт Бингам - Джак Лизовски, Джон Хигинс - Тепчая Ун Нух, Джъд Тръмп - Крис Уейкълин, Марк Уилямс - Джими Робъртсън и Нийл Робъртсън - Робърт Милкинс.", "date": "2018.04.24", "title": "Безпощаден Дзюнхуей продължава напред в Крусибъл, отпадна още една звезда"}
{"url": "https://offnews.bg/obshtestvo/stolichna-obshtina-shte-izkupuva-nezakonno-grobishte-sazdadeno-v-chas-679322.html", "text": "Столична община ще изкупува незаконно гробище, което на практика е създала самата тя преди повече от 10 години. Казусът с дългогодишна давност е в кв. Кумарица в Нови Искър, частен имот е превърнат фактически в гробищен парк, като допълнение към официалния такъв. Още през 2012 г. СО е осъдена да върне на двамата собственици, физически лица, терена. Това обаче няма как да се случи - видно от фактическата обстановка изключително трудно би се осъществило предаването на загробен имот, пише в доклада си до Столичния общински съвет кметът на района Даниела Райчева. От документа става ясно, че собствениците са поискали имотът им да бъде купен от общината - заявленията им са първо от 2016 г., след това и през август 2018 г. Според нает от тях оценител земята им-гробница от 1154 км.м. струва 66530 лева. Район \"Нови Искър\" пък е възложил оценка на експерт с договор със СО, тя е 27 780 лева, и двете без ДДС.Собствениците са съгласни и на по-ниската сума, но имотът им не е включен в годишната програма за управление и разпореждане с общинските имоти нито за 2017, нито за 2018 г. Затова кметът Райчева от СОС да гласува изкупуването на имота - фактическо незаконно гробище, като хем ще разшири законно гробищният парк в кв. Кумарица, хем ще се избегнат съдебните санкции срещу Столична община за неизпълнено решение на съда.  ", "date": "2018.04.24", "title": "Столична община ще изкупува незаконно гробище, създадено в частен имот"}
{"url": "https://offnews.bg/futbol/otide-si-legendata-na-frenskia-futbol-anri-mishel-679325.html", "text": "На 70-годишна възраст почина една от най-емблематичните фигypи във фpенcкия фyтбол Анри Мишел, гръмнаха медиите във Франция.По-голяма част от кариерата си Мишел прекарва в Нант (1966-1982), но има и 58 мача начело на френския национален отбор. Мишел е олимпийски шампион като треньор на младежкия отбор на Франция на Олимпиадата през 1984 година.Бил е треньор на националните отбори на Камерун, Мароко, Обединените арабски емирства, Тунис, Кот д'Ивоар, Екваториална Гвинея и Кения.", "date": "2018.04.24", "title": "Отиде си легендата на френския футбол Анри Мишел"}
{"url": "https://offnews.bg/politika/ninova-i-pargov-na-tarzhestveno-chestvane-na-70-ata-godishnina-na-kola-679331.html", "text": "Лидерът на БСП Корнелия Нинова и председателят на столичните социалисти Калоян Паргов ще участват в тържествено честване на 70-ата годишнина от учредяването на Коларовската районна партийна организация и 30 години от създаването на Районните партийни организации \"Сердика\", \"Надежда\" и \"Връбница\". На тържественото събрание-концерт сред гостите ще бъдат народни представители от \"БСП за България\" и общински съветници от групата на социалистите.Събитието, което е организирано от районните съвети на БСП \"Сердика\", \"Надежда\" и \"Връбница\", ще се състои утре от 18,30 часа в салона на Синдикалния дом на културата на транспортните работници в България, клон София (бившето кино \"Освобождение\", бул. \"Мария Луиза\" №106).", "date": "2018.04.24", "title": "Нинова и Паргов на тържествено честване на 70-ата годишнина на Коларовска районна партийна организация"}
{"url": "https://offnews.bg/obshtestvo/zaloviha-begletca-ot-plovdivskia-zatvor-679326.html", "text": "След две седмици издирване, пловдивски полицаи задържаха 42-годишния Георги Танчев, който избяга от затворническо общежитие в града под тепетата, съобщиха от прокуратурата.Затворникът е бил намерен в апартамент в Пловдив, ползван от негов криминално проявен познат.Танчев, който излежава едногодишна присъда за наркотици, изчезна на 10 април, когато от затворническо общежитие „Хеброс” установиха, че той не се е прибрал от обекта, където е трябвало да работи.Появиха се информации, че още същата вечер затворникът е отишъл на казино в Пловдив, но така и не беше хванат \"по горещи следи\".За 42-годишния мъж това е поредна присъда, като предишните са за престъпления против собствеността и отново за наркотици.Сега към тях може да се прибавят и 3 години лишаване от свобода заради бягството. ", "date": "2018.04.24", "title": "Заловиха беглеца от пловдивския затвор"}
{"url": "https://offnews.bg/kultura/stefan-valdobrev-s-kontcert-za-malchugani-v-muzejko-na-29-april-679324.html", "text": "Дни преди големия си концерт на 11 май в НДК, Стефан Вълдобрев ще изнесе “зелен концерт” за децата в Музейко на 29 април.Той ще посети детския научен център като част от все по-популярната инициатива “Музейковец за един ден”, в рамките на която известни българи се срещат с любознателните малчугани, за да им представят по забавен и предизвикателен начин своите професии, интереси и хобита в сферата на науките и изкуствата.Тази седмица в Музейко започва и записването за Умната лятна ваканция, разработена от неговите образователни експерти и педагози за деца между 7 и 11 години.Щурата и безкрайно любопитна лятна ваканционна програма ще включва множество научни работилници, творчески ателиета, спортни дейности и игри на открито. Изборът е между три програми: целодневна ваканция на български език, полудневна ваканция на български език и полудневна ваканция на английски език. Програмата ще се провежда на седмична база през юни, юли и до средата на август.Умната ваканция разкрива на младите изследователи нови светове на науката и изкуството под формата на 5 тематични дни всяка седмица: Ден на птиците, на дърветата, на Земята, на животните, на небето. Уникалността на ваканционната програма в Музейко е в различните авторски формати, разработени от учени, творци и педагози. Всеки ден децата ще участват и в научна работилница и творческо ателие, ще играят в Музейко, на Витоша, в Зоопарка и на други, стимулиращи детската радост и любопитство места.", "date": "2018.04.24", "title": "Стефан Вълдобрев с концерт за малчугани в Музейко на 29 април"}
{"url": "https://offnews.bg/sviat/ruski-fermer-pusna-na-pazara-olio-novichok-679336.html", "text": "Руски фермер пусна на пазара слънчогледово олио \"Новичок\", съобщи руското посолство в България.Според Лондон именно с \"Новичок\" са отровени бившият руски шпионин Сергей Скрипал и дъщеря му Юлия.Производителят Алексей Якушев е от Уляновска област. От посолството са публикували и снимка на олиото. Якушев обяснява, че олиото е студено пресовано, произведено от слънчогледи, отглеждани в неговата ферма. На етикета пише, че това са \"продукти за дълъг живот\", а олиото е с \"особен вкус\". На етикета присъства и знака на КГБ. От етикета става ясно още, че става въпрос за лимитирана серия, а олиото е \"препоръчано от КГБ\".   ", "date": "2018.04.24", "title": "Руски фермер пусна на пазара олио 'Новичок'"}
{"url": "https://offnews.bg/politika/palen-absurd-v-mladost-niama-koj-da-stane-kmet-obnovena-679327.html", "text": "Зам.-кметът на \"Младост\" Владимир Клисуров е отказал да стане и.д. кмет на района, след като бе посочен от задържаната Десислава Иванчева в заявлението ѝ за платен отпуск, докато е в ареста, научи ОFFNews. Вторият зам.-кмет Румен Русев - освен задържаната с Иванчева нейна заместничка Биляна Петрова, се е съгласил да заеме мястото ѝ и районната администрация е изготвила заповед за това. Документът трябва да бъде подписан от Иванчева, затова пътува към килията й на \"Векилски\" 2 за параф. Иванчева обаче едва ли ще подпише заповед за и.д. на Русев, защото той бе посочен от нея като участник в схема за отстраняването ѝ. Иванчева, която не е с отнети правомощия като кмет, нито е отстранена от поста, трябва да определи заместника си. Другият вариант, предвиден в закона, е Столичният общински съвет да определи и.д. кмет между заместниците на титуляра. СОС обаче едва ли ще иска да определи Русев след изявленията на Иванчева за заговор срещу нея от страна на СО и Русев. Така хаосът в Младост става огромен, проблем е и фактът, че няма кой да подпише заповедта, за да си получат работещите в общината заплатите. Петър Кърджилов, пиар на община Младост:Екипът на Иванчева - двамата зам.-кметове и финансовият директор на общината, обсъждат кой да поеме управлението й и какви да бъдат бъдещите им действия. Кабинетът на кмета Десислава Иванчева е запечатан от екипа ѝ още на 17 април, за да няма спекулации, че сме изнесли нещо, каза Петър Кърджилов за OFFNews. ", "date": "2018.04.24", "title": "Пълен абсурд в Младост, няма кой да стане кмет (обновена)"}
{"url": "https://offnews.bg/112/politciata-proveriava-sluchaia-s-mutrite-blokirali-zavedenie-679314.html", "text": "Полицията проверява сигнал, подаден след спор за паркиране в района на крайпътно заведение на околовръстния път на Велико Търново.Това съобщиха от МВР. Става дума за случая, за. Органите на реда са установени са автомобилите, които са с варненска регистрация, собствениците и ползвателите им. Служители от областните дирекции на МВР във Велико Търново и Варна работят активно по цялостното изясняване на случая.Самият Мирчев съобщи преди малко в профила си във Фейсбук, че се му се обадили от МВР, за да пусна официална жалба по случая, който е от вчера.\"Аз обаче мисля, че първо МВР дължат отговор - защо излъгаха, че нямат данни за постъпило мое обаждане на тел. 112? Очевидно някой в МВР е очаквал този случай да се потули като обяви, че никой не е звънял на 112. Някой не е очаквал, че смартфонът ми автоматично е записал разговора със служителя на спешния телефон, на който се чува двукратното потвърждаване на постъпването на сигнала. МВР дължи отговор тук!\", написа още Мирчев. ", "date": "2018.04.24", "title": "Полицията проверява случая с мутрите, блокирали заведение"}
{"url": "https://offnews.bg/sviat/trus-5-1-po-rihter-udari-turtcia-679313.html", "text": "Земетресение с магнитуд 5.1 разтресе източнотурската провинция Адяман рано на 24 април, съобщи Източносредиземноморския сеизмологичен център (EMSC).Епицентърът на земетресението е бил на дълбочина 10 километра, а най-близкото населено място е градчето Самсат, с население 9400 души. Трусът е усетен и в отстоящият на 119 километра град Газиантеп, пише \"Фокус\". След земетресението са последвали няколко вторични трусове с магнитуд от 1.4 до 2.7.Засега не се съобщава за жертви, а само за 39 души, които са получили наранявания. На 24 април училищата в Самсат ще бъдат затворени.", "date": "2018.04.24", "title": "Трус 5.1 по Рихтер удари Турция"}
{"url": "https://offnews.bg/kultura/tarsiat-se-naj-kreativnite-foto-artisti-za-predizvikatelstvo-na-vitosh-679312.html", "text": "След няколко успешни сесии, в които фотографи, автори и филммейкъри се впускаха в различни предизвикателства от света на адреналиновите спортове, новото издание на Red Bull JOURNEYversity очаква визуални артисти (фото- и видеографи ), с очи и със стабилни камери за необикновеното и предизвикателното.Те ще станат част от невижданата надпревара Red Bull Moreni Challenge, съпреживявайки емоциите на атлетите по природния феномен на Витоша.Идеята на JOURNEYversity (от Journey + University, приключение + университет, англ.) е да обучава, с цел “студентите” да навлязат по-дълбоко в спецификите за отразяване на дадена приключенска дейност или екстремен спорт.В духа на \"университета\", наравно с обучението е и приключението, затова то се провежда в контекста на най-необикновените събития през годините. Състезанието по Витошките морени е единствено по рода си в световен мащаб.Тазгодишното осмо издание ще предизвика личности с интерес към фотографията, кратките видеа и фото/видео материалите. Избраните за участие в JOURNEYversity след кандидатстване и одобрение ще имат възможност да се запознаят със стандартите за видео заснемане и обработка на Red Bull Media House, да станат част от специално организирана приключенска сесия преди състезанието, да реализират самостоятелно създадено от тях съдържание.Платформата предоставя възможност за популяризация на репортажите през каналите на Red Bull.", "date": "2018.04.24", "title": "Търсят се най-креативните фото артисти за предизвикателство на Витошките морени"}
{"url": "https://offnews.bg/tenis/grigor-dimitrov-prioritetat-mi-e-da-se-predstavia-dobre-na-klej-vide-679316.html", "text": "Най-добрият ни тенисист Григор Димитров се завърна на червените кортове в Барселона след цели 5 години прекъсване. Той обаче не е притеснен и отново се чувства като у дома си.Причината е, че в красивия испанския град хасковлията тренира в началото, а на турнира в Барселона за първи път получава уайлд кард и то още 16-годишен.\".Димитров очаква днес да разбере името на своя пръв съперник за надпреварата в Барселона. Той ще срещне французина Жил Симон или беларуския квалификант Иля Ивашка.", "date": "2018.04.24", "title": "Григор Димитров: Приоритетът ми е да се представя добре на клей (видео)"}
{"url": "https://offnews.bg/zdrave/edinstvena-po-roda-si-operatcia-s-robot-be-izvarshena-v-pleven-679321.html", "text": "Единствена по рода си операция с робот бе извършена в Плевен, съобщават от Медицинския университет в града.Чрез уникалната робот-асистирана интервенция е оперирана 70-годишна пациентка с напреднал рак на правото черво.Успешната операция е извършена от екипа по онкогинекология на проф. д-р Григор Горчев, съвместно с екипа по обща хирургия на проф. д-р Ташко Делийски. Благодарение на технологията, преди операцията е направена симулация на 3D медицинска маса за виртуални дисекции. На нея хирурзите са изучили анатомията на пациентката, дискутирали са най-подходящите входове за ръцете на роботизираната система в коремната кухина, за да се осигури оптимална позиция за балансирана работа на двата екипа и същевременно да се намали травмата за самия пациент.Подобен тип операции все още се извършват предимно чрез отворена хирургия, което води до силна болка за пациента. Операцията на плевенските хирургични екипи е първата по рода си в България, а опитът в световен мащаб при осъществяването на подобни сложни операции чрез роботизирани системи е все още минимален, посочват от висшето училище.Предимствата за пациента при извършване на подобен тип мултидисциплинарни робот-асистирани интервенции са значително намаляване на травмата по време на операция, по-бързо възстановяване и по-нисък процент на усложнения. Все още единични центрове прилагат подобен тип хирургия при пациенти с такава клинична диагноза и ситуация.", "date": "2018.04.24", "title": "Единствена по рода си операция с робот бе извършена в Плевен"}
{"url": "https://offnews.bg/stil/kanie-uest-pokaza-obuvki-ot-modnata-si-linia-potrebitelite-im-se-podi-679318.html", "text": "След психическия и емоционален крах, който Кание Уест преживя преди година, рапърът успя да се завърне под прожекторите с нова модна колекция.Уест е известен сред звездите с безупречния си вкус и дори съпругата му – Ким Кардашиян, споделя, че той ѝ съобщава какво ще бъде модерно и кое би отивало на фигурата ѝ.Но с последната си колекция Кание успя да изненада неприятно почитателите си, които изявиха сериозно недоволство срещу конкретен модел обувки. Според тях те са нещо между обувките „Крокс“, „Лего“ и гъба за баня.Потребител на социалната мрежа Twitter, който е инвалид и ползва количка, заяви, че дори тези обувки да му помогнат да проходи, няма да си ги купи.Други реакции включваха коментари от рода на \"Баба ми смята, че са изключително удобни, защото не се хлъзгат, докато се къпе\", \"Ако имам 3D принтер, ще си направя собствени\", \"Приличат на затворнически обувки\", \"Изглеждат като закуската на Скуби Ду\" и т.н.Рапърът със сигурност ще спечели достатъчно от продажбата на модела, дори да бъдат купени, само да се критикуват. Няма лоша реклама.", "date": "2018.04.24", "title": "Кание Уест показа обувки от модната си линия, потребителите им се подиграха (снимки)"}
{"url": "https://offnews.bg/futbol/levski-zove-da-izvarvim-zaedno-patia-do-finala-video-679320.html", "text": "От Левски използваха социалните мрежи, за да призоват феновете да подкрепят \"сините\" срещу ЦСКА утре в реванша от полуфиналите за Купата на България.Тимът от Подуяне спечели с 2:0 символичното си гостуване на \"червените\" на \"Васил Левски\" и направи сериозна крачка към така жадувания финал за трофея в турнира.\"\".", "date": "2018.04.24", "title": "Левски зове: Да извървим заедно пътя до финала (видео)"}
{"url": "https://offnews.bg/ikonomika/zam-predsedateliat-na-ek-valdis-dombrovskis-spetcialen-gost-na-peti-679323.html", "text": "Заместник-председателят на Европейската комисия и комисар, отговарящ за финансовите услуги и капиталовите пазари в ЕС - Валдис Домбровскис ще е специален гост на 5-то издание на международния Финансов форум Иновации, организиран от Асоциация Банка на годината.Срещата в София ще е на 26 април, а Домбровскис ще говори по темата за европейските регулации във финансовия сектор, в това число банкови и финтек, както и за идеите на европейското правителство в тази посока.Темата за иновациите във финансовия бизнес е все по-значима за обществото. Финансовите продукти и услуги са изцяло подчинени на модерните технологии и дигиталната икономика, а в същото време трябва да отговарят на високи критерии за сигурност. От една страна банковият бизнес се променя, следвайки поведението и предпочитанията на потребителите, използвайки алтернативни канали за банкиране и нестандартна комуникация с клиентите. От друга - нарастващият брой финтек компании предлага на потребителите лесен достъп до модерни финансови услуги, влизайки в конкуренция с традиционните.Участници и аудитория на Финансовия форум Иновации са представители на банковия сектор в България, в това число БНБ, на небанкови финансови институции, технологични компании, компании с иновационни продукти и проекти в сферата на финансите, топмениджъри и представители на академичната общност. Традиционно темите, които са предмет на събитието, са концентрирани в три основни панела: финансовите иновациите в банковия бизнес, финтек иновации и визионерски - дискусионен панел за бъдещето на финансовите услуги.", "date": "2018.04.24", "title": "Зам.-председателят на ЕК Валдис Домбровскис - специален гост на Петия международен финансов форум Иновации"}
{"url": "https://offnews.bg/ikonomika/evropejskite-telekomi-preduprezhdavat-es-mozhe-da-izostane-zaradi-nov-679267.html", "text": "Шефовете на водещите европейски телекоми се обявиха категорично против обсъжданите от евроинституциите промени в Кодекса за електронни съобщения. Правилата в телеком сектора се променят веднъж на 10 години и поправките на практика очертават бъдещето на отрасъла за дълъг период от време. Точно в момента текат обсъжданията на новите текстове в кодекса.Водещите телекомуникационни оператори обаче този път са категорични, че има реална опасност еврочиновниците да попречат на развитието на високотехнологичния бизнес и да забавят инвестициите в осигуряването на нови и по-модерни услуги за гражданите на Евросъюза.„Европейската комисия говори много за иновации, но на практика не ги стимулира; за разлика от политиците в САЩ, Южна Корея, Япония и Китай. И последиците са видими – иновационните технологии, създадени в Европа в последните 10 години, се броят на пръстите на едната ръка. Сега е моментът тази негативна тенденция да се промени, тъй като европейските институции са в процес на приключване на проекта на телекомуникационно законодателство на следващото десетилетие. Подкрепям усилията на българския еврокомисар г-жа Мария Габриел в тази посока и се надявам както тя, така и българското председателство да спомогнат активно това да се случи“, коментира Атанас Добрев – главен изпълнителен директор на VIVACOM.С официална позиция по проектопромените излезе Асоциацията на европейските телеком оператори (EТНО), която обединява най-големите и иновативни оператори на континента.Според организацията в момента дебатът по промените се е отдалечил драстично от първоначалните политически и регулаторни планове кодексът да бъде насочен към „стимулиране на инвестициите във високоскоростни широколентови мрежи и постигане на последователен подход на единния пазар по отношение на политиката в областта на радиочестотния спектър и неговото управление“.Телекомите са категорични, че само така биха били постигнати по-високи нива на разгръщане на високоскоростни мрежи и 5G в полза на европейските граждани и бизнес.Според ЕТНО днес, за съжаление, няма сигнали, че Кодексът ще постигне първоначалната си цел и ще подкрепи необходимите инвестиции.Водещите телекоми призовават европейските институции спешно да насочат вниманието си към недостатъците на проектопроменитете и да върнат първоначалните идеи. Според тях Кодексът трябва да поведе европейските граждани и бизнеса към цифровото бъдеще, като даде възможност на Европейския съюз да бъде начело на мощната трансформация, която ще преживеем през следващите 10 години.", "date": "2018.04.24", "title": "Европейските телекоми предупреждават: ЕС може да изостане заради нови регулации"}
{"url": "https://offnews.bg/obshtestvo/butnaha-30-romski-baraki-v-zapaden-park-vdigat-diga-sreshtu-karutci-679303.html", "text": "30 ромски бараки в Западен лесопарк бутна общината в Красна поляна. Теренът се разчиства от незаконни сметища, започна и изграждането на вал, който да спре достъпа на каруци в парка. Разчистването на района от постройки на самонастанили се граждани ще продължи. Акцията се осъществява от районна администрация „Красна поляна” съвместно с Дирекция „Аварийна помощ и превенция”, Дирекция „Социални дейности” на Столична община, 03 РУ–СДВР и ЧЕЗ-Електроразпределение.  Паралелно със събарянето на незаконни постройки се извърша и разчистване и рекултивиране на засегнатия терен. С цел прекъсване на престъпната практика на изсичане на многогодишните дървета в лесопарк Западен парк, Столична община предприема и мерки за затрудняване на достъпа до лесопарка на превозни средства, в частност на каруци, чрез изграждане на насипи в зоните за влизане в парка. Впоследствие те ще бъдат поетапно подсилени с изграждане на ограда от подходящи материали. Вече е разработено и техническо решение за ограда, което ще бъде поетапно изпълнено от общинско дружество „СОФИНВЕСТ“. Възложено е проучване за изграждане на видеонаблюдение на части от територията на лесопарка. Дирекция „Зелена система“ е предложила обособяването на 6 зони, с оглед по-ефективни мерки срещу незаконна сеч.Районирането на лесопарковата част беше и идея на граждани от района.", "date": "2018.04.24", "title": "Бутнаха 30 ромски бараки в Западен парк, вдигат дига срещу каруци"}
{"url": "https://offnews.bg/zvezdi/kak-go-pravi-kejt-midaltan-7-chasa-ot-razhdaneto-do-bliaskavite-snimk-679301.html", "text": "Как го прави Кейт Мидълтън?Този въпрос си задават милиони жени и медиите по света, след като за трети път херцогинята се появи в повече от бляскава форма само няколко часа след като роди по естествен път. Експерти от целия свят се надпреварват да дадат обяснение на феномена \"Кейт\".Мидълтън роди най-малкия си син в 11:01 ч британско време на 23 април, а в 18 ч вече позираше пред фоторепортерите - на токчета! - и изглеждаше зашеметяващо на път към дома си с най-младия член на кралската фамилия.Ето част от обясненията на специалистите:Накратко: става въпрос за комбинация от добро здраве, подходящ хранителен режим, раждане без усложнения и подкрепящи роднини, приятели и помощници.Пред \"Ю Ес Ей Тъдей\" гинекологът д-р Шерил Рос, автор на популярна книга за женското здраве, казва, че лесните раждания на Кейт са може би компенсация за трудностите ѝ през бременността. Известно е, че тя страдаше от остра форма на гадене, заради която се наложи да бъде хоспитализирана и седмици наред не поемаше публични ангажименти.Кейт несъмнено разчита и на личната си стилистка Наташа Арчър, която според сп. \"Пийпъл\" е била забелязана в болницата час преди изписването на бебето. Там е била ѝ личната ѝ фризьорка Аманда Кук Такър. Не е ясно дали от суеверие или по други съображения, но и на трите изписвания на своите деца кралската дама залага на един и същ дизайнер за роклята си - Penny Packham.Всъщност бързото изписване на родилката и бебето не е необичайно за Великобритания. Според публикувано в \"Гардиън\" проучване майките в Обединеното кралство дори са на първо място по най-кратък престой в родилните отделения в сравнение в останалите развити страни. А при Кейт за това има и допълнителна причина - медийната шумотевица около нейното присъствие затруднява работата на болничното заведение. Разбира се, болницата не би си позволила да изтъкне този аргумент, но добрите кралски маниери включват съобразителност за комфорта на лекарите и останалите жени в отделението.Сравнително краткото раждане също е предпоставка за бързо възстановяване. Кейт очевидно е от жените, при които процесът протича относително бързо.Друг важен фактор е, че не е качила много килограми през бременността, посочва д-р Шерил Рос.", "date": "2018.04.24", "title": "Как го прави Кейт Мидълтън? 7 часа от раждането до бляскавите снимки с бебето"}
{"url": "https://offnews.bg/zvezdi/lili-ivanova-praznuva-rozhden-den-679305.html", "text": "Примата на българската поп музика Лили Иванова празнува днес рожден ден.Според официалната биография на примата тя навършва 79 години.И до днес Лили Иванова се радва на активна творческа дейност. Тя неведнъж е споделяла, че й е предсказано, че ще бъде на сцената до сетния си дъх.Лили Иванова е родена в Кубрат, завършила медицински техникум във Варна. По-късно работи като медицинска сестра. През 1961 г. е одобрена за прослушване в \"Концертна дирекция\", София, която организира първото задгранично турне заедно с Емил Димитров, Ирина Чмихова и Мария Косева в Румъния. През 1963 г. тя участва в програмата на хотел \"Амбасадор\" и театър \"Танасе\" в Букурещ. Блестящото ѝ представяне е отразено в четири директни предавания по румънската държавна телевизия.Първия си албум Лили Иванова издава по предложение на румънската фирма Electrecord през 1963 г., която е и първата дългосвиреща плоча на български изпълнител.Първата песен на Лили е \"Витоша\" по музика и текст на Михаил Манолов.Първия си концерт в България изнася през 1964 г. в зала \"Универсиада\" заедно с Джейн Сверт и рок група \"Северните тигри\", а първата награда, която печели, е \"Златен ключ\" през 1966 г. в Братислава.", "date": "2018.04.24", "title": "Лили Иванова празнува рожден ден"}
{"url": "https://offnews.bg/futbol/spas-rusev-uzhasen-ot-sluchaia-s-ranenata-politcajka-679299.html", "text": "Собственикът на Левски Спас Русев категорично осъди постъпката на привърженика на \"сините\", който хвърли бомба на националния стадион по време на дербито ЦСКА - Левски и рани полицайка.\"Тази игра съществува заради феновете. Това, което се случва обаче е ужасно. Аз го оприличих като терористичен акт\", каза Русев в ефира на \"Здравей, България\" по Нова телевизия.По думите му категорично извършителят не е имал идея да предизвика подобни ситуации. А е искал по някакъв начин да изрази радостта си. Според Спас Русев феновете обаче трябва да знаят, че с димки и бомби не помагаш на отбора, а вредиш.Според боса на \"сините\" е необходим комплекс от мерки за справяне с проблемите по стадионите. „Ние имаме изключително лоши футболни съоръжения“, посочи Русев, като допълни, че трябват засилени мерки за сигурност, камери и пропусквателна система.“Наказанието на отбора няма да промени нищо. Това няма да гарантира, че на следващия мач инцидентът няма да се повтори.Години наред в България на притежаването на футболен клуб се гледаше като на трофей и много собственици флиртуваха с ултрасите. Това доведе до изкривяване на тяхното поведение, тъй като не се създадоха строги правила, които трябва да се спазват\", добави собственикът на Левски.", "date": "2018.04.24", "title": "Спас Русев ужасен от случая с ранената полицайка"}
{"url": "https://offnews.bg/futbol/dobri-novini-v-lagera-na-tcska-predi-revansha-s-levski-679300.html", "text": "ЦСКА ще разчита на Кирил Десподов за реванша с Левски за Купата на България, обявиха от клуба.Футболистът започна пълноценни занимания с отбора и ще бъде на разположение на старши треньора Стамен Белчев за мача със \"сините\", който е в сряда (25 април) от 18:30 часа на стадион \"Васил Левски\".Десподов тренира наравно със съотборниците си за първи път, след като се възстанови от травмата, която го извади от състава за последните мачове на \"червените\".Стамен Белчев ще може да разчита и на полузащитника Кристиян Малинов, който също се включи в заниманието наравно с останалите футболисти.Междувременно стана ясно, че всеки запалянко може да отиде на заниманието в Панчарево днес от 17:30 часа, за да надъха играчите на Стамен Белчев. Първите минути от тренировката ще бъдат открити само за фенове, а медии няма да бъдат допускани.Феновете на ЦСКА ще бъдат настанени в сектор \"В\" и \"Г\" на утрешното дерби, а цените на билетите са съответно 15 и 10 лева.", "date": "2018.04.24", "title": "Добри новини в лагера на ЦСКА преди реванша с Левски"}
{"url": "https://offnews.bg/sviat/chengeto-koeto-ne-strelia-video-679315.html", "text": "Сред хаоса и ужаса по време на , един полицай спокойно се изправи срещу шофьора на камиона, прегазил невинни. Това е момент, който трябва да помним.Това пише анализаторът и бивш дипломат Скор Гилмор в текст, споделен хиляди пъти в социалните мрежи.Гилмор описва секунда по секунда ситуацията и признава, че не знае какво е обяснението за постъпката на полицая. Но е убеден, че тя би послужила за пример и вдъхновение и най-вече напомня, че човешкият живот трябва да бъде ценен.Няколко видеа в интернет показват финала на атаката - спрян до тротоара ван, сирената е включена, полицай стои на 10-12 метра, зад колата колата си, извадил е пистолет и го е насочил с две ръце към вана. Крещи.\"Какво си мисли той в момента? - пита авторът. - Знае, че с този ван вероятно са прегазени над две дузини пешеходци. Вижда смачканата броня. Вижда мъжа зад волана. Дали мисли, че всеки момент ванът ще експлодира? Или че шофьорът ще излезе, стреляйки? Полицаят засега обаче не стреля. Тогава вратата на вана се отваря. Водачът, облечен в черно, слиза и насочва към него нещо с формата на пистолет. Крещи нещо, което не може да се чуе от сирената. Полицаят стои по средата на улицата. Сам, с лице срещу човека, насочил срещу него оръжие. Но ченгето не стреля. Посяга към автомобила си и изключва сирената. Сега може да чуе шофьора.Камерата приближава образа към заподозрения. Стои с лице срещу униформения, ръцете му са вдигнати. Предметът в ръката му може да не е пистолет. Трудно е да се каже от тази гледна точка. Пристъпва към полицая. После рязко посяга към джоба на нивото на кръста си, вади я отново, все едно изважда пистолет.Внезапно осъзнаваш, че иска полицаят да го застреля. Но не това се случва. Шофьорът за втори път рязко посяга към джоба си все едно ще извади оръжие. Ченгето и сега не стреля.Униформеният крещи \"На земята!\" Повтаря го отново. Чува се и шофьорът. \"Имам пистолет в джоба.\" Почти усещаш нотка на объркване. Но самотното ченге не стреля. Все още.Шофьорът продължава да насочва срещу него каквото държи в ръката си, а полицаят внимателно го заобикаля от дясната му страна. \"Имам пистолет в джоба!\" Тръгва към ченгето. Второ видео показва точно този момент, заснет от офис над сцената. Шофьорът продължава да се приближава с насочена напред ръка. Ченгето отстъпва. Не стреля.После, за част от секундата, нещо се променя. Ченгето прави крачка напред. За пръв път приближава към шофьора. Човекът в черно се колебае и прави крачка назад. Решимостта му се изпарява. Не иска да загине. Вдига ръце. Хвърля на земята черния предмет, който държи. Ченгето приближава още. Казва му да легне на земята. Не стреля.“Ръцете зад гърба!\" Коленичи до шофьора, който лежи с лице към земята. Посяга за белезниците. Тридесет и седем секунди след като шофьорът е слязъл от вана, който мобеше да е бомба. След като е насочил към него нешо, приличащо на оръжие. И все пак полицаят не стреля.Плащат ми да обяснявам разни неща и да звуча убедително. Но честно казано, не знам как да коментирам този забележителен момент\", пише авторът. \"Във всеки един миг, ако полицаят бе стрелял и убил заподозрения, обществото, колегите ми, медиите, дори самият шофьор, биха разбрали защо го е направил. Дори щяха да го нарекат герой. Какво задържа пръста му? Смелост? Тренинг? Състрадание? Може би ще разберем в следващите дни. Но каквото и да е, заслужава внимание. Лесно е да отнемеш живот. Едно рязко завъртане на волана и десетима ги няма. Малко натиск върху спусъка и заподозреният е мъртъв. Избиваме се от омраза или от страх, или поради невежество, или по служебно задължение. За съжаление, този инстинкт ни е добре познат. Тъмната част на човечеството. Но то има и светла страна. Притежаваме и инстинкт да пазим другите живи. Тази част може да е по-трудна за разбиране. Но заслужава да сме отдадени именно на нея, отколкото на това да убиваме. Такива моменти на човечност не са изключение, но са ценни. Ще е хубаво, ако си спомняме това от случилото се в Торонто. Да помним ченгето, което не стреля.\"", "date": "2018.04.24", "title": "Ченгето, което не стреля (видео)"}
{"url": "https://offnews.bg/temida/shefat-na-kpkonpi-ivancheva-zvani-ot-chuzhbina-che-shte-ostane-po-da-679298.html", "text": "Сигналът срещу кмета на Младост Десислава Иванчева е подаден в КПКОНПИ на 2 април. Тогава бизнесменът Александър Ваклин е заявил в антикорупционната комисия, че са му искани пари, заяви шефът й Пламен Георгиев по Нова тв. Той разказа, че Иванчева си позволявала \"доста глезотии\". Например - вдигали са се и отиват в съседна държава на почивка, планува се един период... аз това го знам, защото това е причината за едно от отлаганията за предаване на парите, решават, че им харесва, обаждат се и казват \"на нас тук много ни харесва\" и оставаме за още няколко дни\", даде пример Георгиев. За съдия Пламен Панайотов, който остави за постоянно в ареста Иванчева и двамата обвиняеми с нея Биляна Петрова и Петко Дюлгеров, Георгиев обясни, че може да каже много добри думи за него. Двамата се познавали от години и Панайотов бил много добър професионалист. \"Няма как да се иска отвод, защото ние нямаме никакви правомощия да извършваме действия по разследването. Претърсване, изземване и пр. се вършат само от прокуратрурата и нашата работа няма връзка с г-н Панайотов\", коментира Георгиев. ", "date": "2018.04.24", "title": "Шефът на КПКОНПИ: Иванчева звъни от чужбина, че ще остане по-дълго, харесвало й"}
{"url": "https://offnews.bg/futbol/tcska-zapochva-pohoda-si-v-evropa-ot-armiata-679287.html", "text": "ЦСКА ще стартира евроучастието си това лято на “Армията”, информира  “Тема Спорт”. Стадионът има възможност да приема срещи от 1-ия и 2-ия кръг на международните турнири, но в случай че достигнат следващите фази, червените ще използват “Васил Левски”.Клубът е възможно да има инспекция от УЕФА в края на месец май, която окончателно да се произнесе дали ЦСКА може да домакинства на “Армията” в първите мачове от евроучастието си. През миналата година централата изпрати свои хора на стадиона в Борисовата градина и те установиха, че съоръжението няма проблеми да приема срещи от 1-ви и 2-ри кръг. Сега ситуацията едва ли ще се промени, като в най-лошия случай ЦСКА ще трябва да осъществи дребни ремонти по стадиона.Армейците са на път да участват в Лига Европа, тъй като титлата вече изглежда мираж. В същото време червените са недостижими на второто място – имат 16 точки аванс пред Берое, а до края на сезона могат да се разиграят само 15 пункта в оставащите 5 мача.Жребият за Лига Европа е на 19 юни, а първите мачове от първия кръг са на 12 юли. ЦСКА, както и всички останали български клубове без Лудогорец ще играе с националния коефициент, който е 3.825. Това е следствие от новата схема на УЕФА, която влиза в сила от този сезон и която предвижда всички клубове, които нямат коефициент, по-висок от националния, да играят именно с него.Така ЦСКА ще е поставен само в 1-ия кръг от евротурнирите. От втория кръг тимът е непоставен и още в тази фаза дебнат солидни съперници в Лига Европа от ранга на Фейенорд. Сред поставените във 2-ри кръг обаче има и по-приемливи опоненти.", "date": "2018.04.24", "title": "ЦСКА започва похода си в Европа от \"Армията\""}
{"url": "https://offnews.bg/politika/ninova-na-400-dushi-rastat-zaplatite-s-500-lv-a-na-4-miliona-s-50-679302.html", "text": "Високата заплата на депутата попречи ли на „Суджукгейт”, на „Хасковогейт”? Заплата се дава за труд, а не за да не крадеш. Като крадеш, отиваш в затвора.Това заяви председателят на БСП Корнелия Нинова по БТВ. По думите й се задълбочават неравенствата в обществото. „На 400 души автоматично растат заплатите с 500 лв., а на 4 милиона- с 50 лв.”, обясни Корнелия Нинова. Тя припомни също, че по предложението за увеличение на партийните субсидии, БСП е гласувала против. „Къде отиде принципът за равни права, за равни възможности? 4 млн. българи работят под средната заплата в България по данни на КНСБ, като 400 000 са на минималната работна заплата, а 400 човека в държавата са на 3 средни работни заплати”, обясни лидерът на опозицията.Тежък шамар за България и за държавата ни от младите европейци. Важно е това, което каза президентът на младежкия форум за случилото се в София: \"Разруши се работата на поколенията преди нас. Унищожи труда на няколко генерации младежи и показа пълно пренебрежение към младите хора изобщо.” Това заяви председателят на БСП Корнелия Нинова по БТВ за Европейския младежки форум. Тя бе категорична, че не се е говорило за политики за младите хора. „Не е имало нито един млад човек в панелите на дискусията. Няма политика за младите, има тотално разочарование. На алкохола, полуголите жени и липсата на политики- има алтернатива. И БСП я представи”, обясни лидерът на левицата. Тя припомни, че БСП е предложила по- ниски лихви за младите хора, които учат, но ГЕРБ са отхвърлили предложението, загрижени за печалбите на банките. Левицата предложи също работещите семейства с две деца да плащат по-малко данъци, както и културния чек, но и това е било отхвърлено.БСП е алтернатива. Левицата пое комисията за ЧЕЗ, за да разследва управляващите„Да бъдеш премиер и да имаш министри, означава общо управление. Да имаш председател на анкетна комисия, която трябва да разследва евентуални съмнения за корупция и злоупотреби при управляващите, не е общо управление, а е алтернатива.” Това каза Корнелия Нинова за комисията за ЧЕЗ с председател от БСП. По думите й левицата не може да си стои в ъгъла, когато някой на тъмно взима ЧЕЗ и една трета от енергоразпределението на страната. „Поемаме комисията за ЧЕЗ и свършваме работа. Най-нормалното в един парламент е анкетните комисии, които разследват управляващите, да се оглавяват от опозицията – така е в цивилизованите страни. Един път това ще се случи у нас и някои ще кажат, че не било нормално”, каза тя.Корнелия Нинова обясни и какво е свършила комисията за ЧЕЗ с председател от БСП: „Какви въпроси стояха в началото. Единият е – има ли държавата отношение към сделката. От правителството казаха, че нямат и не знаят за нея. Доказа се, че правителството излъга, че не му е била предлагана сделката за ЧЕЗ.” Лидерът на опозицията обясни, че и по втория важен въпрос за финансирането на сделката – има ли банки зад сделката, вече има отговори. „ПИБ подтвърди, държавната банка за развитие каза, че е дала писмо за намерение. Излиза, че правителството е знаело и държавата е стояла зад Гинка”, обясни Нинова и допълни, че е станало ясно и коя е Гинка Върбакова. „Двадесет и няколко фирми на Гинка Върбакова, съпругът й и свързани лица, се разследва от прокуратурата”, обясни председателят на БСП. Нинова каза също, че по време на сделката за ЧЕЗ от компанията са поискали и 51% увеличение на нощната тарифа. „Дори само да не се увеличи с 51% цената на тока, ще е голям успех, защото е важно за 3 милиона българи”, категорична бе тя. Нинова изтъкна, че в Чехия и във Франция има държавни ЕРП-та и попита- защо в България да няма?За КСНС при президента лидерът на опозицията обясни, че за пореден път Цветанов отправя недоказани обвинения за най-тежките престъпления по Наказателния кодекс – престъпления срещу Републиката, като измяна предателство и шпионаж. „Обърнах се към Цветанов и му казах да внимава какво говори, да не се стигне до поредното дело срещу него в Страсбург по правата на човека. Заради него многократно сме осъждани там”, каза Нинова и се позова на доклад на Американския департамент, според който сме осъдени многократно, заради подобни изказвания, като за това плаща българският народ. „Кога Цветан Цветанов ще плати от джоба си парите, които плати българския народ заради изказванията му?”, попита Нинова и допълни, че президентът е публикувал документа, от който става ясно, че няма дори и намек за излизане на България от НАТО и ЕС. Тя бе категорична, че това е атака срещу президента от ГЕРБ, като острието е Цветан Цветанов. Управлението на страната сега е една дума - Нестабилност„Нестабилност. Заради многото конфликти в самата коалиция. Нестабилност и в обществото, защото почти всяка седмица има протест на хората.” Това заяви Корнелия Нинова в отговор на въпрос как оценява управлението на страната. „Вчера бяха лекари, днес са миньори, онзи ден бяха хората с увреждания. Обществото ври от недоволство. Управляващите не искат да видят, че хората са недоволни и че ги критикуват. Цензура, диктатура, ограничаване на свободата на словото. Пише го и в доклада на департамента на САЩ”, каза накрая лидерът на БСП.", "date": "2018.04.24", "title": "Нинова: На 400 души растат заплатите с 500 лв., а на 4 милиона - с 50 лв. Това е несправедливо!"}
{"url": "https://offnews.bg/sviat/kim-chen-un-poseti-ranenite-kitajski-turisti-v-bolnitcata-mediite-bez-679296.html", "text": "Севернокорейският лидер Ким Чен Ун е посетил в болницата ранените в катастрофа китайски туристи, които пстрадаха преди ден по време на обиколка в страната му.Лидерът е казал, че \"скърби горчиво\" за загиналите 32-ма китайци и 4-ма севернокорейци в тежкия инцидент, в който автобус се е обърнал на мост.Рядко се случва стриктно контролираните севернокорейски медии да отразяват негативни новини, а г-н Чен Ун да признае, че са се случили, коментира Би Би Си.Китай е основен политически и търговски партньор на Северна Корея.\"(Лидерът) не можа да сдържи мъката си при мисълта на засегнатите семейства, които изгубиха кръвни роднини\", съобщава държавната информационна агенция.", "date": "2018.04.24", "title": "Ким Чен Ун посети ранените китайски туристи в болницата, медиите безпрецедентно отразиха катастрофата"}
{"url": "https://offnews.bg/sviat/dzhordzh-h-bush-priet-v-bolnitca-679297.html", "text": "Бившият американски президент Джордж Х. Буш е бил хоспитализиран броени дни след загубата на съпругата си Барбара.Това съобщи говорителят му, цитиран от АФП, предаде БГНЕС. \"Президентът Буш бе приет в болницата към Методистката църква в Хюстън вчера сутринта, след като получи инфекция, която се разпространи в кръвта му\", се казва в изявлението.\"Той реагира на лечението и изглежда се възстановява\", допълниха от офиса му.Припомняме, че съпругата на Джордж Буш-старши - Барбара, почина преди седмица на 92-годишна възраст. ", "date": "2018.04.24", "title": "Джордж Х. Буш приет в болница"}
{"url": "https://offnews.bg/interviu/anton-hekimian-oshte-godini-nared-shte-ima-miasto-za-politika-v-sutre-679078.html", "text": "- Ти вероятно си човекът, който всяка сутрин казва „Добро утро“ на най-много българи. Какво е усещането да задаваш дневния ред на зрителите?- Да, може би най-често казвам „Добро утро“ сред всичките си колеги. И много държа да пожелая \"Добро утро\" и \"Хубав ден\" на хората, защото когато го правиш с позитивизъм, с чисто сърце, се предава през екрана. А като отговорност е изключително тежко – трябва да посочиш важните събития, за които хората ще говорят цял ден, които ще продължат да се препредават през новинарските сайтове или ще влязат в новините на нашата телевизия. Три часа ефир всеки ден концентрира много енергия и върху мен самия, и върху екипа на предаването.Не гледам на себе си като на човек, който задава дневния ред на хората, не се приемам за последна инстанция. Напротив, зрителят е този, който трябва да отсъди, след като сме му представили няколко гледни точки.- Как се чувстваш в стола на водещия в страна, която е класирана на 109-о място по свобода на словото?- Напоследък беше популярна една фраза, че корупцията е само усещане. Нещата в България много често са такива – опитваме се да ги оправдаваме със субективни мнения или позиции, дори на чужди фактори, които отвън наблюдават средата.Мога да кажа, че работя на едно място, на което никой не ми е казал „Няма да питаш“, „Няма да каниш“, или „Няма да се занимаваш с тази тема, защото ще засегнем нечий интерес“. Напротив, правим точно обратното и това се вижда ясно. Често се коментира дали сутрешният блок трябва да е трибуна на политическите теми. Успяхме да наложим нашия сутрешен блок като трибуна, където всеки важен проблем може да бъде показан, в него да бъдат сблъскани различни хора и те да знаят, че няма нещо, което ще им бъде спестено. Без излишно да ги смачкваш. Напротив, идва политикът при теб, пускаш откъс от неговия критик, от нещо, което няма да му е удобно да коментира. И повярвай ми, много хора дълго време не са идвали след това. Но най-важното е, че след няколко месеца се връщат, защото са разбрали, че сме постъпили коректно с тях, независимо, че нищо не им е било спестено.- Смяташ ли, че мястото на политиката и тежките теми е в сутрешния блок? Този модел се наложи у нас, но сега БНТ например дава знак, че ще направи опит да промени съдържанието сутрин към по-леки теми.- Това с годините успя да стане начин на създаване на новини. Да, от известно време се наслагва мнението, че сутрин не е време за политика, само че ние сме малко по-особени като народ. За да го наложим този модел, значи той работи. И второ, че има нужда от него. Често – особено по-младите хора – казват, че сутрин не гледат телевизия. Да, ти не гледаш телевизия сутрин, но когато после си на телефона или лаптопа си, в новинарските агенции, в OFFNews, да кажем, виждаш темите, които са били сутринта. Ти неминуемо следваш тази логика на нещата. Правим и много други теми извън политиката. Но да, смятам, че сутрин още години наред ще има място за политически теми, защото хората се вълнуват и смятат, че от политиците зависи промяната. Доколко е така, е тема на друг философски разговор.- Политиците ли са най-трудните ти гости?- Не бих казал. По-скоро, в зависимост от ситуацията, понякога има много неудобни моменти за тях, когато не искат да се появяват в медиите. Или пък идват и се надяват нещо да не ги питаме, но ние ги питаме, разбира се. Но има една друга група гости, които не са толкова често под прожекторите на медиите. Те се притесняват дори да дойдат в студиото, но проблемът, по който могат да бъдат полезни, е актуален. Тях трябва да ги спечелиш с доверие. Вдигаш лично телефона и им казваш: „Елате, ще си говорим за това и това, няма от какво да се притеснявате.“Много от политиците не са искали да идват в различни ситуации просто защото се надяват, че след третия ден на обществения натиск нещата ще позаглъхнат…- Имаш ли приятели сред политиците?- Гледам да пазя дистанция. Дори да ги каня лично понякога, всичко си остава дотам. „Добър ден, здравейте, ще дойдете ли?“ Трябва да съм равно отдалечен от всички. Има много публицистични предавания, където колегите могат да си позволят и коментар. Аз не мога. Смятам, че концентрацията на внимание към сутрешните блокове е толкова голяма, че всяко едно залитане може да се изтълкува в грешна посока. С екипа много пъти сме си говорили, че добре свършената работа е, когато и едните не са доволни, и другите не са доволни. Което означава, че не сме удовлетворили никого. Гледаме да пазим тази линия. Работата на журналиста не е неговият събеседник да си тръгне доволен.- Имаш ли лична формула как да превключваш от тема в тема?- Не обичам да се героизирам. Понякога е сложно и затова си мисля, че за да вършиш тази работа, наистина трябва да ти е интересно. Не във всяка тема може да си на 100 или дори на 90% в нея, но зрителят тряба да бъде убеден в това, че темата е важна и си заслужава да бъде чута.От репортерските ми години винаги съм бил в сутрешен блок и съм правил най-различни теми – от разследвания през ромските гета до хорото на Йордановден. В България обикновено сме свикнали журналистите да са профилирани в нещо. Аз не избрах да се профилирам, защото този по-широк спектър идва по-скоро от моя характер. Превключването, за което ме питаш, е пак резултат от това. Аз съм седнал, подготвил съм се по темата, знам акцентите от предишния разговор. Да не говорим, че едно предаване се променя и по време на ефир. Понякога в рамките на пет минути водиш разговор, колегите ти съобщават за извънредно събитие, ти трябва да прекъснеш разговора, да съобщиш извънредната новина и да проведеш, да кажем, телефонно интервю. Човек трябва да е реактивен. 90% от предаването го правим без аутокю. Преките ми включвания като репортер в сутрешния блок са ме направили способен да прехвърля от една тема на друга. Почти цял ден съм в телевизията заедно с колегите от блока, защото моята роля не е някой да ми подготви предаването и да ми изпрати накрая сценария. Нямаме сценарий, само ред на темите.- Случвало ли ти се е да изпаднеш в паника по време на ефир?- В паника не. По-скоро помня онези извънредни ефири, свързани със зачестилите атентати в Европа преди година-две. Като Ница. Трябваше да реагираме извънредно, да се събудим през нощта и да каним гости. Помня, че един от стресовите моменти беше как Искра Владимирова, изпълнителният продуцент на предаването, ми звъни в 2 ч през нощта и казва, че има атентат в Ница. Бяха ми пратили клипче. В просъница видях кадрите и мислех, че всичко е филм. Останало ми е като драскотина в съзнанието за начина, по който ти се събуждам, вземам душ и започвам да се обаждам на хората. Защото знам, че ефирът на другия ден трябва да е съвсем различен. И да, звъня на някого в 2 часа. Звънял съм... И нямам друг вариант. Това е част от работата ни. Както и това, че всеки ден трябва да ставам много рано сутрин. За мен не е геройство. Напротив, харесва ми. Дава ми адреналин. При това много сериозна доза явно, за да ми харесва 4 години по-късно.- Преминават ли се според теб границите на професионализма при отразяването на трагични събития? Последният повод да се дискутира това бе при катастрофата на магистрала \"Тракия\".- Преди всичко, не е редно да се обобщава – „медиите правят това“, „телевизиите правят онова“… Всеки поотделно носи отговорност за начина, по който е отразил, което и да е събитие. По повод катастрофата, гледах включванията на нашия колега Емо Митев, който пристигна първи на мястото на събитието. Понякога е много лесно да се говори отстрани или с членове и точки от Етичния кодекс на медиите. Когато гледах това включване, си казах: \"Леле, дано само не се види някой от починалите.\" Защото се говореше за жертви, но в този момент не знаехме има ли загинали, всичко се случваше на живо. Екипът ни пристига в момента и трябва го отразим веднага и сега. Всички, които работим в bTV, много добре знаем какво може и какво не може да се показва в ефир, затова когато сме на живо, винаги се притесняваме да не попадне случайно в кадър нещо, което ни е изненадало.Когато Емо се прибра, говорихме и той каза: \"В тези две минути, които имах извън ефир, проверих къде има жертви, какво можем да покажем.\" И целият път, който той е извървял, е бил проигран. Човекът, с когото той говори, се е съгласил предварително. Имаше един господин, който казваше \"Махнете се, махнете се.\" Той е бил в афект. Десет минути по-късно Емил е взел интервю от него. Разбирате ли, нещата понякога са заредени с адреналин колкото за колегата на място, толкова и за зрителя. Той също стои и е в шок. Защото това е поредната безумна катастрофа по българските пътища. Нещо, за което говорим от години и то като че ли няма никакво решение. И нито един от тези тежки инциденти не стресна никого. Все смятам, че ако държавата реши, могат да се вземат мерки.Но да се върнем на медиите. В момента, в който разбрах, че Емо е проиграл този маршрут, за да не изпадне в ситуация да покаже нещо, за което наистина ще съжаляваме всички, аз лично за себе си се успокоих, че си е свършил работата както трябва.Винаги ще има хора, които ще дадат съвет без да знаят какво му е на човека, изпратен да го отрази. Винаги ще има мнения, съставени по чужди коментари и реакции във фейсбук. И винаги си в ситуация да допуснеш грешка, което също е човешко. Аз също съм грешил в ефир. И винаги го има рискът да те подведат под общ знаменател. Един да не си свърши работата и да предизвика скандал, и всички се оказват виновни, лешояди.Разбира се, полицията можеше и да загради периметъра и да лиши медиите от пряк достъп до мястото.- Липсва ли ти екранен партньор?- Аз съм всеки ден с много хора в ефир. С Денислав Борисов, с Петър Бакърджиев, с Биляна Гавазова и нейната рубрика \"Чети етикета\". Свикнах вече да съм сам водещ и се радвам, че успяхме да наложим тази схема и разчупихме клишето от мъж и жена водещи.- Накъде би искал да се развива сутрешният блок?- Трудно ми остава време да снимам интересни неща. Има истории, за които трябва да отидеш на място, с камерата, да влезеш в сърцето на човека. Искам време да успявам да снимам такива неща. Но успявам да си го причиня. Като поредицата с потомците на героите от Шипка, която снимахме за 3-ти март. А иначе в последната половин година акцентираме много върху зрителските сигнали и търсим решение. Нещо, което не можем да решим, са хилядите дупки и направилно паркирали коли. И виждаме, че там нищо не се променя. Това е нещо, което зависи от нас. Не може винаги да сочим другия, а да не поглеждаме къде сме си изхвърлили цигарата. По Великден бях в Стара Загора и видях как хора се качват в колите си със свещичката с благодатния огън и хвърлят чашката отвън. Страхотен благодатен огън, страхотно пречистваща сила! Пречистващата сила няма да дойде от това ние да си вземем огънче, а да запалим пламък в себе си.- Ако не беше журналист, какъв щеше да бъдеш?- Колебаех се дали да кандидатствам журналистика или актьорско майсторство. Това изкуство ме привлича, но с годините разбрах, че много ми харесва, когато ходя на театър. Да си на сцената като артист е нещо съвсем различно. Отказах се, защото аз наистина не мога да помня наизуст. Дори в преките ми включвания, ако трябва да кажа нещо предварително написано, ще го объркам. Предпочитам да е излязло на момента от мисълта ми.Иначе, сигурно щях да копая по някой археологически обект или поне да уча история. Много обичам историята. В крайна сметка кандидатствах и бях приет и право, но избрах журналистиката.", "date": "2018.04.24", "title": "Антон Хекимян: Още години наред ще има място за политика в сутрешния блок"}
{"url": "https://offnews.bg/politika/mladezhite-na-gerb-za-skandala-s-konferentciata-v-ndk-spekulatcia-i-p-679295.html", "text": "Младежката организация на ГЕРБ обяви за спекулация и провокация скандала с проведената у нас европейска младежка конференция, след която някои от лидерите се оплакаха, че е бил сервиран безплатен алкохол, а участниците заведени в бар с полуголи танцьорки.\"Ние, младежите от най-голямата национална младежка политическа организация заявяваме, че в интерес на защитата на глобалните и регионални цели свързани с провеждането на успешни политики в интерес на младите хора на Европа и България, категорично заставаме срещу всякакъв род спекулации и провокации, целящи да уронят престижа както на страната ни, така и на европейските институции. С които партнираме успешно във всеки един процес, свързан с изпълнението на нашите цели и ангажименти като лоялни членове на ЕС. Смятаме, че това би бил опит да се омаловажи труда на България и стремежа на страната да издига младежката тема на висотата, която нейната значимост заслужава\", пишат в декларация от организацията.За недоволството на част от делегатите се разбра от статия в европейското онлайн издание Euractiv, което написа, че \"Европейска младежка конференция под патронажа на българското европредседателство остави горчив вкус\". И разказа за  проведената миналата седмица конференция на Европейския младежки форум в НДК. Част от младежите участници в събитието са останали крайно недоволни от различни организационни недоразумения, като например от безплатния алкохол и танцьорките в бара на партито след конференцията, но също и от факта, че трябвало да платят сами самолетните си билети.Позиции пуснаха и младежката организация на БСП, както и . Според министерството присъствието на мероприятията извън официалната програма не е било задължително.", "date": "2018.04.24", "title": "Младежите на ГЕРБ за скандала с конференцията в НДК: Спекулация и провокация"}
{"url": "https://offnews.bg/drugi/200-dushi-karaha-kolelo-v-sofia-za-da-podkrepiat-horata-s-hemofilia-679306.html", "text": "На 21 април Българската асоциация по хемофилия за трета поредна година организира велопоход „Заедно“ в подкрепа на хората с хемофилия, който стартира точно в 11:00 ч. едновременно в четирите най-големи града у нас – София, Пловдив, Варна и Бургас.Над 200 души караха колело в събота сутрин в знак на съпричастност към хората с това заболяване от Пилоните на НДК до началото на Южния Парк , като част от кампанията „Споделянето е сила“ и велопоход „Заедно“ в град София.Асоциацията получи подкрепата и на множество неправителствени организации, както и на редица публични личности, които споделяха с видеа в социалните мрежи.Тази година кампанията премина под надслов „Споделянето е сила“, с което бе призован публичния сектор и здравните институции да станат по-колаборативни с неправителствените организации, които работят в посока подобряване на условията на живот на деца, младежите и възрастните в този специфичен случай - пациентите с хемофилия.", "date": "2018.04.24", "title": "200 души караха колело в София, за да подкрепят хората с хемофилия"}
{"url": "https://offnews.bg/temida/bombadzhiata-ot-macha-levski-tcska-iska-sporazumenie-s-prokuraturata-679294.html", "text": "25-годишният Йордан Исаев, задържан за бомбичката, която рани тежко полицайка на дербито „Левски” – ЦСКА, желае да сключи споразумение с прокуратурата. Това каза в ефира на bTV неговият адвокат Васил Крумов.„Исаев изключително много съжалява за това, което се е случило. Той би искал лично да се извини на ранената полицайка Гергана Зашева, както и на другия по-леко ранен полицай – Петър Иванов”, обяви адвокатът.Исаев твърди, че бомбичката му е била подадена от друг човек и той се опитал да я хвърли към терена, а не към полицията или публиката.Според Крумов причината за действията му е общата еуфория в този момент.", "date": "2018.04.24", "title": "Бомбаджията от мача Левски-ЦСКА иска споразумение с прокуратурата"}
{"url": "https://offnews.bg/temida/pusnaha-pod-garantcia-zhenata-prichinila-katastrofata-na-trakia-679310.html", "text": "5000 лв. парична гаранция постанови Апелативният съд за 29-годишната шофьорка Цвета Таскова, която причини тежката катастрофа с пътнически автобус на АМ „Тракия”, съобщи bTV. Преди седмица Софийският окръжен съд постанови постоянен арест за жената.При инцидента на 13 април загинаха шестима души, а над 20 бяха ранени.Пред съда 29-годишната Цвета Таскова се разплака и поиска прошка от близките на жертвите и ранените.", "date": "2018.04.24", "title": "Пуснаха под гаранция жената, причинила катастрофата на 'Тракия'"}
{"url": "https://offnews.bg/kultura/preporachvame-vi-izlozhba-pokazva-naj-kasovite-filmi-snimani-u-nas-679284.html", "text": " Днес от 19:00 ч. в Националния дворец на културата ще бъде открита фотоизложбата „България - кино дестинация”.Изложбата показва кадри, направени от известния български фотограф Симон Варсано на снимачните площадки на различни международни филмови продукции, осъществени в България през последните години.На снимките могат да се видят световноизвестни актьори от ранга на Робърт Де Ниро, Бен Кингсли, Джон Малкович, Вирна Лизи, Джерард Бътлър, Морган Фрийман и др. по време на работата си по филмите у нас. Спектакълът \"Пориви\" на френския хореограф Бенжамeн Бертран ще бъде представен като част от фестивала Antistatic в ДНК - пространство за съвременен танц и пърформанс от 19:30 часа.Бурята и поривите на вятъра всъщност са породени от движенията във въздуха – тази безтегловна маса, която протича свободно между вътрешни и външни пространства. „Пориви“ пренася на сцената флуидната динамика на вятъра в непрекъснато вълнообразно движение.Един мъж, една жена, вентилатор и осезаем полъх на въздуха, който ги свързва. Нищо повече не е необходимо в „Пориви“ на младия френски хореограф Бенжамен Бертран, чието име все повече ще се чува на международната сцена. Във финия и интензивен дует с Леонор Цурфлю между техните две тела – едновременно подобни, но противоположни – всичко е въпрос на усещане за течението на въздуха, за потока на движението, за контакта между въздуха и кожата. Двамата се потапят в е танц, който прилича на своеобразен ритуал. Те са подпомогнати от електронните вибрации, създавани на живо от Флориан Гете.Сцената се превръща в споделена чувствена територия, въвличайки възприятията на зрителите в необичайно „хореографско дишане“.Класиката \"Хамлет\" по Уилям Шекспир ще се играе на сцената на Народен театър \"Иван Вазов\" от 19:00 часа.Постановката е на Явор Гърдев, а в нея ще видим редица талантливи актьори като Aлександър Узунов, Иван Юруков, Леонид Йовчев, Мариус Куркински и Ованес Торосян.", "date": "2018.04.24", "title": "Препоръчваме ви: Изложба показва най-касовите филми, снимани у нас"}
{"url": "https://offnews.bg/obshtestvo/geografia-na-ubijstvata-dnes-po-viasat-history-video-679335.html", "text": "Нов епизод от сериала \"Георграфия на убийствата\" можете да гледате в 21 ч тази вечер по .Драматичната поредица ни връща назад във времето с най-шокиращите и изненадващи убийства в историята, докато водещият Николас Дей ни въвежда в света на убиеца и разкрива как изобретателността на полицията и ранната съдебна медицина са ги изправили пред правосъдието.", "date": "2018.04.24", "title": "'География на убийствата' днес по Viasat History (видео)"}
{"url": "https://offnews.bg/kultura/anastejsha-pristiga-za-kontcert-u-nas-na-1-iuli-679308.html", "text": "Европейското турне на поп звездата Аностейша стартира преди броени в Холандия. Турнето, носещо името на най-новия албум на американската дива - Evolution, включва над 38 спирки. Сред тях са Люксембург, Германия, Швейцария, Италия, Чехия, Унгария, Великобритания, Финландия и още много други. Концертът ѝ в България ще се проведе на 1 юли в зала 1 на НДК.Певицата ще зарадва почитателите с най-големите си хитове, като Left Outside Alone, Not That Kind, Paid My Dues, Sick and Tired и I'm Outta Love. Разбира се, ще чуем и песни от седмия ѝ студиен албум.Evolution олицетворява силата на Анастейша да продължи напред, въпреки коварния рак, с който се бори два пъти през 2003 и 2013 година. Приема завръщането му като мисия, за да говори и пее свободно за него пред други хора, които страдат от заболяването или обичат творчеството ѝ – истинско и (категорично) нехарактерно.Любимата ѝ песен от албума е Stamina, защото всички имат нужда от “stamina” в живота си (в превод – възможността да продължиш, да устоиш и да имаш физическа и психическа воля), както и песента Boxer, заради смелостта да поемаш ударите и да не позволяваш някой от тях да те повали.„Във всяка песен от албума има власт. Искам моята музика да говори на хората, да им помага, когато минават през труден период и да им покаже, че всичко е възможно. Можеш да оцелееш, да еволюираш. Погледнете ме!“, споделя тя.", "date": "2018.04.24", "title": "Анастейша пристига за концерт у нас на 1 юли"}
{"url": "https://offnews.bg/politika/demokratichna-balgaria-napadna-upravliavashtite-malchali-za-vizitat-679317.html", "text": "От \"Демократична България\" обявиха, че остро осъждат мълчанието на управляващите за визитата в Крим на един коалиционните партньори във властта - Волен Сидеров.ДаБГ, \"Зелените\" и ДСБ определят посещението като скандално и протестират срещу мълчанието по темата на премиера Борисов, на председателя на Народното събрание Цвета Караянчева и на председателя на парламентарната група на ГЕРБ Цветан Цветанов.\"Демократична България\" подчертават, че в Крим са били и депутати от \"Атака\", между които заместник-председателя на парламента Явор Нотев. \"Припомняме, че става дума за украинска територия, окупирана от Русия и анексирана от нея. Анексията не е призната от ООН и е обект на санкции от страна на Европейския съюз и всички наши съюзници в НАТО. Настояваме Борисов и ГЕРБ да осъдят сурово поведението на Сидеров и компания като грубо нарушение на международното право и на политиката на Европейския съюз и НАТО към анексията на Крим\", пише в позицията на новото обединение.От \"Демократична България\" определят намеренията на президента Радев да посети Русия за нецелесъобразни. \"Особено след скандалното поведение на руския патриарх неотдавна у нас и в условията на продължаваща хибридна война на режима на Путин както срещу България, така и срещу много от нашите партньори в ЕС и НАТО\", се казва още в позицията.Според новото обединение след снишаването на Борисов по повод случая Скрипал, България окончателно ще \"затвърди незавидния си образ на \"троянски кон\" на путинския режим в Свободния свят и ще увреди националните интереси на Родината ни\".", "date": "2018.04.24", "title": "'Демократична България' нападна управляващите, мълчали за визитата на Сидеров в Крим"}
{"url": "https://offnews.bg/obshtestvo/spetcaktcia-v-dai-blagoevgrad-nad-10-sluzhiteli-sa-zadarzhani-obnove-679307.html", "text": "Специализираната прокуратура провежда мащабна акция в ДАИ - Благоевград. Задържани са над 10 служители, като те са изведени от сградата с белезници. Проверяват се служители на агенция \"Автомобилна администрация\" в областния град.В сградата на инспекцията са влезли прокурори от спецпрокуратурата, както и разследващи.По неофициална информация е задържан и шефа на ведомството. Акцията е започнала в 6 часа сутринта.Те са искали подкупи от транспортни фирми с цел те да не бъдат санкционирани, като сумите са варирали от 300 до 600 евро.", "date": "2018.04.24", "title": "Спецакция в ДАИ-Благоевград, над 10 служители са задържани (обновена)"}
{"url": "https://offnews.bg/obshtestvo/sv-sava-stratilat-izliazal-zhiv-ot-kazan-s-vriasht-katran-679234.html", "text": "Християните почитат днес св. Сава Стратилат. Свещеномъченик Сава живял през времето на римския император Аврелиан(270 - 275). Той бил стратилат (воевода) - военачалник във войската. Като приел християнската вяра св. Сава посещавал християните в тъмница, подпомагал ги с щедри дарения и ги съветвал да бъдат твърди и с търпение да понасят страданията за името Христово.Аврелиан узнал, че Сава е християнин, и го повикал при себе си на съд. Сава смело изповядал пред него вярата си, свалил знаците на военния сан, хвърлил ги пред императора и заявил, че е готов да понесе всякакви страдания за Христа. Подложили го на страшни изтезания: жестоко го били, горили с огън раните му, хвърляли го в котел с кипящ катран. Но Господ го запазил и той излязъл от катрана невредим. Като видели това чудо, седемдесет войници повярвали в Христа и високо изповядали вярата си. По заповед на императора всички били осъдени на смърт, която те посрещнали с радост. Свети Сава бил хвърлен в тъмница. Една нощ през време на усърдна молитва му се явил Сам Господ. Изпълнен с нова сила, св. Сава изтърпял още много жестоки наказания и най-после бил удавен в една река.", "date": "2018.04.24", "title": "Св. Сава Стратилат излязъл жив от казан с врящ катран"}
{"url": "https://offnews.bg/obshtestvo/poveche-oblatci-dnes-vremeto-ostava-toplo-679288.html", "text": "Повече облаци ще има днес, след обяд се очакват краткотрайни валежи с гръмотевици. Остава обаче топло. Максималните температури ще са между 26-31 градуса. В планините ще бъде предимно слънчево, дъжд и гръмотевици през втората половина от деня ще има и там.  Ще духа слаб до умерен вятър от запад-северозапад. Максималната температура на височина 1200 м ще е около 18 градуса, на 2000 м - около 12 градуса. Облаци ще захлупят и морето, повече след обяд. Вятърът ще е слаб, а максималните температури ще са между 18 и 20 градуса. Температурата на морската вода е 12-13 градуса. Вълнението на морето ще е 1-2 бала.", "date": "2018.04.24", "title": "Повече облаци днес, времето остава топло"}
{"url": "https://offnews.bg/obshtestvo/muzikantite-ot-bnr-izlizat-dnes-na-nov-protest-679291.html", "text": "Творците от музикалните състави на Българското национално радио ще протестират днес пред Министерството на финансите с искане за увеличаване на бюджета на обществената медия, за да могат да бъдат повишени заплатите на творците.Генералният директор на БНР - Александър Велев вече заяви, че корекция на бюджета е необходима, за да се повишат заплатите и да се запазят музикалните състави на радиото.Проблемът със заплатите на музикантите от националното радио ще бъде обсъден на извънредно заседание на парламентарата комисия по култура и медии в четвъртък.", "date": "2018.04.24", "title": "Музикантите от БНР излизат днес на нов протест"}
{"url": "https://offnews.bg/analizi-i-komentari/gdpr-ot-osanna-do-razpni-go-679277.html", "text": "В навечерието на датата, от която Общият регламент относно защитата на данните или GDPR (Регламента) започва да се прилага, а именно 25.05.2018г., бизнесът е разделен на няколко основни групи по отношение на подготовката си за новите правила. Макар истерията по тази правна рамка да няма аналог от незапомнени времена, правопропорционално е и некомпетентното отношение към изискванията към предприятията и организациите.1) \"Това не се отнася до моята дейност\"Сериозна част от малкия и среден бизнес още не е осъзнала необходимостта от това дори да се запознае с текста на Регламента (често дори неправилно наричан Директива). Битуват напълно погрешни схващания за необходимостта от съответствие с Регламента.Например, някъде в онлайн пространството бе отбелязана част от клаузата на чл. 30, ал. 5 от Регламента, а именно че задължението за поддържане на регистри не се прилага \"по отношение на предприятие или дружество с по-малко от 250 служители\". Четенето и осмислянето на нормативния текст обаче очевидно не е довършено, информацията е изтълкувана погрешно, но за сметка на това разпространена доволно бързо. Така една част от бизнеса стигна до напълно превратния извод, че Регламентът не се отнася до него, защото не притежава повече от 250 служители.Неправилно се счита също и, че Регламентът не е влязъл в сила (което се случи преди две години), или пък се прави паралел със сегашната правна рамка и отново се достига до погрешни заключения, че строгите правила по някаква причина заобикалят малкия и/или средния бизнес. По този начин за тези, както и за други бизнес групи, които пък въобще не са запознати с наличието на нова правна рамка, Регламентът реално не представлява проблем към момента по простата причина, че не съществува за тях. Въпреки многото и различни инициативи, свързани с Регламента, основната промяна в правилата, а именно почти всеобхватното и глобалното приложение на нормите, продължава да буди недоверие в попадащите в тази група организации.2) \"Всяко чудо за три дни\"Съществува и друга група от посветени по темата, която пък намира, че паниката във връзката с прилагането на Регламента напомня на \"Проблемът 2000\" или дори на края на календара на маите и очакват всички притеснения около него да изчезнат, така както са се е появили. Те познават донякъде новата правна рамка, но информацията им е по-скоро от социалните мрежи и няколко статии в медиите, обикновено със заглавия от рода на \"GDPR в една минута\". Нямат задълбочено отношение към новите правила и по тази причина нямат и намерение да отделят времеви или финансов ресурс за да подготвят организацията си за Регламента. Преценката е, че това е твърде дълъг и твърде скъп процес, който единствено ще забави бизнеса им и няма да доведе до положителни икономически резултати. Положителното при принадлежащите към тази група е, че поне осъзнават, че новите правила се отнасят и до тях. Опасно е обаче, че не ги намират нито за необходими, нито за задължителни. Очевидно, при тази група организации промяната в съзнанието на бизнеса, която Регламентът има амбицията да наложи и отговорното отношение към сигурността на информацията ще се случи много по-бавно от очакваното.Въпреки горното следва да се признае, че в тази група влизат и организации, които технически и организационно са много добре подготвени да пазят личните данни, до които имат достъп – дори още преди влизането в сила на Регламента през 2016 г. Те не смятат за необходимо обаче да посветят още и допълнително усилия за актуализиране на вътрешните си правила, поддържане на регистри и обучение на персонал, т.е. по-скоро правната подготовка за новите правила е тази, която те намират за ненужно обременяваща.3) \"Регламентът е комерсиален\"Третата група отношение към предстоящата правна рамка събира тази част от бизнеса, която по някаква причина се чувства персонално \"засегната\" от наложените нови правила – Регламентът за тях се явява единствено един комерсиален инструмент, с който да се съсипят бизнеси, да се изхарчат пари и не малка група от щастливи консултанти бързо за забогатее на гърба на предприятията.Тази група обаче се характеризира с това, че въпреки всичко се подготвя за съответствие с новите изисквания, но не намира никаква полза от тях. Напротив, смята че тази правна рамка е още един допълнителен регулаторен ангажимент в тяхното ежедневие, което подлежи и без това на съответствие с още и други нормативни правила.В крайна сметка важен е крайният резултат, а именно инвестирането във време и адекватни средства с цел подготовка за прилагането на Регламента – по тази линия тази целева група организации е стриктна, макар и единствено защото е запозната с огромните загуби, които може да понесе. Тук се наблюдава пълната липса на осъзнатост относно положителните страни на Регламента и това, че поставя компаниите, които са в съответствие с него имиджово на много по-високо ниво.4) \"Спазваме всички изисквания\"На фона на горните три групи, изпълнени с недоверие или напълно незаинтересовани към бъдещите промени, все пак една не малка част от големия (частен или чужд инвеститорски) бизнес в България гледа изключително сериозно на датата 25 май 2018 г.Подготовката тече с пълна сила, дори и не за всички тя да е започнала навреме. Осъзнатостта от нуждата от промяна на гледната точка при на третирането на лична информация и затягането на сигурността на данните на физическите лица е осезаема. Освен това, тази група е добре запозната не само с рисковете от много по-сериозни глоби от досега, но и с позитивите от Регламента, а именно да извади на преден план отговорните и сериозни бизнес партньори. Те гледат на съответствието с Регламента като на напълно задължително условие за всеки конкурентен бизнес, което ще ги открои от тези проявили безотговорно отношение към правилата.На фона на така очертаната картина от четири бизнес групи с напълно различни възприятия към новата правна рамка за защита на субектите на лични данни, консултантският бизнес у нас гъмжи от най—различни активности – от т.нар GAP анализи (б. а. - най-общо анализ на пропуските в начина на обработка на лични данни на отделните организации, приключващ с доклад с мерки за съответствие с новия Регламент) и одити, до различни семинари и обучения. От една страна това е похвална инициативност, тъй като всеки, който има елементарно желание да се запознае с новите моменти от правната рамка или да допълни своите познания има избор от различни услуги. Негативният момент се състои в това, че до скоро професионалистите, консултиращи в областта на личните данни, се брояха на пръстите на едната ръка, а сега вече всеки от студентската скамейка до партньорите във всяка една ИТ компания или кантора, предлагат своето компетентно мнение по въпроса. По тази причина за организациите е изключително трудно, а дори и невъзможно, да отсеят експертите, от тези консултанти, които виждат в Регламента златна мина за бързо кеширане. Това е опасно за представителите на отговорната част от организациите, защото попадналите на непрофесионални консултанти организации често получават напълно погрешна или дори лъжовна информация от \"сертифицирани\" експерти.Българският регулатор (КЗЛД) също демонстрира активност в подготовката за май месец, но въпреки това някои от най-важните елементи от нея не са готови - Законът за изменение и допълнение на Закона за защита на личните данни не е приет (и сякаш законодателят не бърза поради прякото приложение на Регламента), обученията на длъжностни лица за защита на данните са също с неизвестна съдба. По тази причина, дори и сред отговорните организации от четвъртата група по-горе липсва яснота по много въпроси.Въпреки горното, България има и повод за гордост, а именно наличието на един подзаконов акт, който още от 2013 г. се прилага редом със сега действащата правна рамка, и който определено ще е от сериозна помощ на прилагащите Регламента (дори и да претърпи някои структурни промени). Това е Наредба № 1 за минималното ниво на технически и организационни мерки и допустимия вид защита на личните данни. Този акт почти няма аналог в другите европейски държави и представлява изключително сериозен и подробен каталог от правно-организационни и технически мерки, които трябва да се предприемат от отделните организации, в зависимост от нивото на защита, което трябва да поддържат.Без да навлизаме в подробности какви са възприятията и на отделните субекти на данни по повод задаващата се уредба, можем да твърдим, че това е моментната снимка, която отразява готовността на България да влезе в съответствие с Регламента, и то след по-малко от месец – цветна, с положителни и отрицателни детайли и с доста липса на фокус.И все пак ако до 25-и май поне свикнем с мисълта, че от тогава насетне \"Регламентът за защита на личните данни ще започне да се прилага\", а не \"Директивата ще влезе в сила\" ще е сериозна победа на здравия разум.Б. ред. - Авторът на статията адвокат Ирена Георгиева е управляващ съдружник в PPG Lawyers.", "date": "2018.04.24", "title": "GDPR – От Осанна до Разпни го"}
{"url": "https://offnews.bg/politika/kardzhilov-ivancheva-e-svetnala-po-ustata-zashtoto-politcajka-j-zapu-679290.html", "text": "Организирана престъпна група, в която влизат Специализираната прокуратура, КПКОНПИ и бившият кмет на Младост Петко Дюлгеров, са натопили кметицата на района Десислава Иванчева и заместничката й Биляна Петрова. Тази теза разви пиарът на общината Петър Кърджилов по бТВ. Парите, с които двете бяха задържани на 17 април в центъра на София, са поставени в колата им от Дюлгеров \"по начин, по който да не го видят\", обясни Кърджилов. Той каза още, че Иванчева е \"светнала\" само по външната страна на дланта - химикалът, с който са обработени банкнотите, е попаднал там, докато подписвала декларация, и по устата - \"от ръката на полицайката, която й запуши устата, докато тя викаше на кръстовището, че иска защитник\". Ваклин лъже, категоричен бе Кърджлов за бизнесмена, подал сигнала за искания му подкуп и осигурил 70 000 евро за акцията на спецпрокуратурата. Според него прокуратурата не разполага със сересета, в които Иванчева да иска подкуп, а цялата акция е постановка.Кърджилов призова медите да следят внимателно дали съдията на втора инстанция при обжалването на мярката на Иванчева, Петрова и Дюлгеров на 26 април ще бъде избран на случаен принцип. По думите му съдия Пламен Панайотов от Спецсъда, който остави тримата за постоянно в ареста, е приятел на шефа на КПКОНПИ Пламен Георгиев. При гледането на мярката в съдебна зала нито един от обвиняемите и адвокатите им не поиска отвод на съда. Кърджилов призова хората да се включат в протест в защита на Иванчева на 26-ти от 18 часа пред сградата на спецпрокуратурата на \"Черковна\" 90. ", "date": "2018.04.24", "title": "Кърджилов: Иванчева е светнала по устата, защото полицайка й запуши устата"}
{"url": "https://offnews.bg/sviat/10-stanaha-zhertvite-na-atakata-v-toronto-napadateliat-e-25-godishen-679289.html", "text": "10 са убитите, а ранените 15 - това е равносметката от атаката, при която бял бус се вряза в тълпа в канадския град Торонто.Нападателят е 25-годишен, казва се Алек Минасиян. До сега не е бил познат на полицията.Мотивът за извършеното все още е неясен, обясниха властите, цитирани от Би Би Си.Канадският премиер Джъстин Трюдо описа атаката като \"трагедия и безчувствена атака.Ванът, с който е извършена атаката, е бил под наем. Нападението става в 13:30 часа местно време.25-годишният нападател е карал 2 км в тълпата по павираната улица в Торонто.", "date": "2018.04.24", "title": "10 станаха жертвите на атаката в Торонто, нападателят е 25-годишен"}
{"url": "https://offnews.bg/ikonomika/ako-sgradnata-instalatcia-e-nad-25-ot-smetkata-za-parno-niakoj-vi-kr-679309.html", "text": "На 13 април тричленен състав на ВАС отмени формулата за дялово разпределение на сметките за парно и топла вода, а Министерството на енергетиката обяви, че готви промени в закона, които да защитят потребителите.Какво се очаква да се промени?Съдът отменя една от формулите в методиката на изчисляване на дължимите суми. Сред аргументите е и, че начинът на разпределяне на потреблението е несправедлив: допуска се начисляване на сметки, които не са изчислени на база действително потребление. Съдът припомня, че са нужни прозрачни правила и точност при отчитането, за да могат клиентите лесно да регулират колко енергия ползват и колко ще платят за нея.Ключов е моментът с начисляването на суми за сградна инсталация - за тръбите, минаващи през жилищата. Макар да не се произнася срещу тази практика, съдът посочва, че \"разпределеното индивидуално потребление ще е по-близо до действителното тогава, когато определеното общо количество топлинна енергия, отдадена от сградната инсталация, е максимално близко до действителното\". Известни от практиката са случаи, в които около 50% от сметката са за сградна инсталация. Отделно, такава се начислява и на онези, които са се отказали да ползват парно, но през апартаментите им минават тръби на топлофикация.Колко е допустимо да е таксата за сградна инсталация?Според енергийния експерт Атанас Тасев формулата за изчисление на сметките е добра и дори служи за индикатор за крадене на енергие. Ако във фактурата ви таксата за минаващите тръби е над 25 на сто от сметката, значи някой краде от вас, каза той в интервю за сутрешния блок на БНТ. При новите системи таксата била около 8%, което е в рамките на нормалното.В същото предаване адв. Димитър Деков посочи, че настоящият метод за изчисляване е несправедлив основно по отношение на две групи абонати: тези, които живеят на по-горните етажи и не ползват топлинна енергия и тогава в техните жилища не идва каквато и да е топлина, но те трябва да плащат пропорционално част от сградната инсталация. Другите са всички, които не желаят да ползват топлинна енергия. Адвокат Деков припомни, че съществува правило, че не можеш да плащаш за услуга, която не си поискал. Това означава, че хората, които не искат да ползват парно, не бива да ги караме да плащат парно, смята адвокатът. Според Атанас Тасев системата е за колективно ползване и тази енергия от сградната инсталация е собственост на всички. \"Проблемът е, че ние не сме коректни и се опитваме да излезем от система, която е наложена с договора, който сме подписали\", посочи Атанас Тасев.Oт министерството на енергетиката все още не са обявили конкретните си предложения за промени. Решението на 3-членния състав на ВАС може да се обжалва пред 5-членен съдебен състав в 14-дневен срок. ", "date": "2018.04.24", "title": "Ако сградната инсталация е над 25% от сметката за парно, някой ви краде. Какво ще се промени?"}
{"url": "https://offnews.bg/na-tozi-den/24-april-svetiat-sinod-izbira-za-balgarski-ekzarh-josif-i-678087.html", "text": "На тази дата през 1877 година Светият синод избира за български екзарх Йосиф I.Екзарх Йосиф I определя своята мисия като дълг да обедини цялото българско население.Идеалът на българския духовен водач и неговата „велика длъжност“ да бъде духовен стълб на българщината и „да обедини всички български епархии в обятията на Екзархията“ са реализирани в значителни мащаби.Заставайки начело на българската църква е принуден като духовен водач на българите да бъде посредник между държавната власт и християнското население в рамките на политическите и националните съперничества в многонационалната империя.На 37-годишния екзарх тогава е съдено да води България, възкръснала за свободен живот.", "date": "2018.04.24", "title": "24 април - Светият синод избира за български екзарх Йосиф I"}
{"url": "https://offnews.bg/futbol/balgarskite-fenove-na-real-madrid-se-sabirat-v-sredata-na-maj-v-sofia-679311.html", "text": "Официален Фен Клуб Реал Мадрид – България кани своите членове и всички привърженици на \"бялата идея\" на ежегодното си Национално събиране. То ще се състои през уикенда на 12 и 13 май в София.Всеки привърженик на най-титулувания клуб в света, който има желание и възможност, може да се включи в това емоционално събитие и да изживее незабравими моменти.Уикендът на запалянковците ще започне със снимка пред Храм паметника Александър Невски в 17:00 часа, след което следва среща в подходящо за целта заведение.Домакин на събирането в събота ще е Спортен бар \"Академията\", намиращ се в Кино Арена – Запад на бул. Тодор Александров 64 . Събитието е насрочено да започне в 18ч.В неделната утрин пък е предвиден традиционният футболен турнир – \"Мадридиста\", който ще се състои на игрищата на базата \"РДСпорт\" в Студентски град, в близост до Музейко.Събитието ще е традиционно благотворително и ще се събират средства за децата в неравностойно положение от Спортно училище за социална интеграция във Видин.За повече информация и детайли относно събитието, може да следите официалната страница Фен Клуб Реал Мадрид - България във Фейсбук.", "date": "2018.04.24", "title": "Българските фенове на Реал Мадрид се събират в средата на май в София"}
{"url": "https://offnews.bg/obshtestvo/mutri-blokiraha-zavedenie-za-barzo-hranene-zaplashvat-s-izchezvaj-d-679292.html", "text": "Частна охрана блокира достъпа до заведение за бързо хранене във Велико Търново, а всеки опит на граждани да влязат бил контриран от мутрите с думите \"изчезвай, да не стане лошо\". За това разказа Иво Мирчев, познат от инициативата \"Гласувай без граници\", в социалните мрежи.Заедно със 7-годишния си син, Мирчев спира пред заведението. Според разказа му целият паркинг бил блокиран от две лимузини с идентични номера.\"Мислите си, че мутрите са изчезнали? Или МВР се бори с тях?След неуспешен опит да накара шофьорите им да поместят автомобилите си и последвалите няколко заплахи, той се обажда на тел. 112 и търси съдействие от полицията, но патрул така и не идва.Разказа си Мирчев завършва така:След като Мирчев съобщи за случая, .", "date": "2018.04.24", "title": "Мутри блокираха заведение за бързо хранене, заплашват с 'изчезвай, да не стане лошо'"}
{"url": "https://offnews.bg/obshtestvo/gledajte-martviat-viking-tazi-vecher-po-viasat-history-video-679286.html", "text": "Тази вечер, от 21:00, телевизионният канал  ще излъчи нов епизод от поредицата „Мъртвият викинг“.В новата поредица водещият археолог Тим Съдърланд пътува до Скандинавия, Естония, Великобритания, за да открие нови интересни факти за света на т.нар. \"мъже от Севера\" - викингите. Какво може да ни разкрие анализът на откритите скелети на викинги? Каква е истината за свирепите нападения на места като светия остров Линдисфарн? Какво може да се научи от начина на живот и смърт на викингите? Какво ни казват новооткритите оръжия, артефакти и отдавна изгубени кораби?Пътешествията на Тим му позволяват да се запознае с водещи експерти и историци, които му проправят път през последните открития и теории и обясняват как светът на викингите продължава да разкрива тайните си с помощта на специално заснети възстановки и графични илюстрации.Viasat History съживява историята с увличащи документални предавания, един свеж и модерен поглед към историята. Каналът отвежда зрителите на пътешествие през времето с интелектуални и задълбочени програми, които едновременно развличат и провокират умовете им. Фокусът пада върху европейската история, като разкрива тайни от миналото и обяснява как то ни определя днес.", "date": "2018.04.24", "title": "Гледайте 'Мъртвият викинг' тази вечер по Viasat History (видео)"}
{"url": "https://offnews.bg/obshtestvo/bez-voda-na-pet-mesta-v-sofia-dnes-679233.html", "text": "\"Софийска вода” временно ще прекъсне водоснабдяването в части на столицата днес, съобщиха от дружеството. Подмяна на сградно водопроводно отклонение на ул. „Ястребец“ в жк. „Красно село - Борово“ сеналага спиране на водоподаването от 10:00 до 18:00 часа в района на ул. „Родопски извор“, ул. „Пирински проход“, ул. „Ген. Стефан Тошев“, ул. „Природа“.Монтаж на хидрофорна уредба на бл. 181 в жк. „Красно село“ се налага спиране на водоподаването от 10:00 до 19:00 часа на бл. 185 до бл. 189 вкл. – висока зона. Във връзка с изключване на уличен водопровод на ул. „Ладога“ в жк. „Красно село - Борово“, се налага спиранена водоподаването от 10:00 до 18:00 часа на ул. „Ладога“ от ул. „Солун“ до ул. „Ген. Стефан Тошев“. Заради подмяна на сградно водопроводно отклонение на ул. „Зад село“ в с. Кривина, се налага спиране на водоподаването от 10:00 до 20:00 часа на ул. „Искър“, ул. „ Демокрация“, ул. „Странджата“, ул. „Равнополски път“, ул. „Рибарника“, ул. „Латинка“, ул. „Зад село“. Без вода във връзка с подмяна на сградно водопроводно отклонение на ул. 515 в кв. „Христо Ботев“, се налага спиране на водоподаването от 09:30 до 16:30 часа на ул. 515. ", "date": "2018.04.24", "title": "Без вода на пет места в София днес"}
