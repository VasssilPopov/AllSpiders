{"url": "https://offnews.bg/sviat/zimniat-turizam-v-es-v-raztcvet-1-e-rastat-v-rumania-balgaria-s-m-718498.html", "text": "Зимният туризъм в ЕС е в разцвет, а в България той отбелязва минимален ръст, показват публикувани днес данни на Евростат.В сравнение с миналия зимен сезон (2017-2018 г.) през зимните в края на 2018-а и началото на 2019 г. в ЕС са регистрирани с 18,9 млн. повече (+2,6%) нощувки.Най-висок е ръстът на зимния туризъм в Румъния (+8.6%), следван от Хърватия (+7.4%) и Полша (+7.3%).Сериозно намаление на туристическия поток отбелязват в Гърция (-8.3%) и Малта (-3.5%).Най-популярните дестинации в Европейския съюз през зимен сезон 2018-2019 г. са били Испания, Италия и Обединеното кралство (12%), Австрия (10%), Германия и Франция (по 9%). Зимният туризъм в тези шест страни представлява почти три четвърти (72%) от всички нощувки на чуждестранни туристи.Също днес НСИ публикува данните за туризма през първите 11 месеца на 2019 г. спрямо същия период на 2018 г. у нас. Отчита се намаление с 0,02%. Чуждестранните туристически визити в България за януари-ноември 2019 г. са 8 832 405.7,5% е увеличението на чуждестранните посещения на туристи през месец ноември спрямо ноември 2018 г. През ноември 2019 г. туристическите визити на чужденци у нас са 442 178.", "date": "2019.12.30", "title": "Зимният туризъм в ЕС в разцвет: №1 е ръстът в Румъния, България с минимално увеличение"}
{"url": "https://offnews.bg/sviat/sudan-osadi-na-smart-29-ofitceri-za-ubijstvoto-na-uchitel-718506.html", "text": "Судански съд осъди на смърт 29 офицери от разузнаването за извършени мъчения и убийството на учител.Ахмад ал-Кар (36 г.) почина в ареста през февруари, където бе отведен заради участието му в протест срещу правителството на президента Омар ал-Башир.Това са първите присъди, произнесени след протестите на активистите в месеците преди Башир да бъде свален от власт през април. Повече от 170 души бяха убити по време на репресиите срещу протестиращите.Прокуратурата обяви, че смъртните присъди са справедливо наказание. Братът на убития също настоя за екзекуции. Защитата на 29-имата обяви, че ще обжалва.Огромна тълпа се събра, за да чуе произнасянето на присъдата.", "date": "2019.12.30", "title": "Судан осъди на смърт 29 офицери за убийството на учител"}
{"url": "https://offnews.bg/112/zemetresenie-s-magnitud-nad-4-raztarsi-rajona-na-vrah-musala-718502.html", "text": "Земетресениеразтърси района на връх Мусала. То е регистрирано от автоматичната система на Националния институт по геофизика, геодезия и география на БАН в 20:01 ч. българско време.Според данните на БАН магнитудът е 4,1. Европейската средиземноморска сеизмологична служба сочи магнитуд 4,5 и дълбочина 10 км.Епицентърът е на 61 км южно от София, на 38 км североизточно от Благоевград и на 18 км южно от Самоков.Вчера в района на Белица също беше регистрирано земетресение, по данни на БАН - с магнитуд 3,5 по Рихтер.", "date": "2019.12.30", "title": "Земетресение с магнитуд над 4 разтърси района на връх Мусала"}
{"url": "https://offnews.bg/tenis/zhivko-milanov-prepodpisa-s-levski-718488.html", "text": "Капитанът на Левски Живко Миланов продължи договора си с клуба с една година. Контрактът на юношата на \"сините\" е до месец юни 2021 година.Миланов кара третия си престой на \"Герена\". Той се завърна в Левски в началото на 2019 година и през пролетта се утвърди като титуляр и сложи капитанската лента.Статутът му не се промени и след идването на новия треньор Петър Хубчев. Нещо повече - през есента той се превърна в най-ползвания полеви играч на Левски от всички в първенството.Сърцатият бранител пропусна само една минута, след като беше заменен в края на домакинския мач с Дунав Русе.", "date": "2019.12.30", "title": "Живко Миланов преподписа с Левски"}
{"url": "https://offnews.bg/obshtestvo/hotelat-v-borovetc-se-raztrese-chudehme-se-dali-ne-e-padnala-lavina-718503.html", "text": "Как беше усетено земетресението и къде разказват хора, които са го почувствали и в България, и извън страната ни. Трусът с магнитуд над 4 по Рихтер разтърси района на връх Мусала в 20:01 минута днес, след като вчера земетресение с магнитуд 3,5 беше регистрирано край Белица.Ето какво пишат хората до Европейския средиземноморски сеизмологичен център:", "date": "2019.12.30", "title": "Хотелът в Боровец се разтресе, чудехме се дали не е паднала лавина: как беше усетено земетресението"}
{"url": "https://offnews.bg/zdrave/epidemichno-razprostranenie-na-gripa-kam-15-01-pikat-sled-10-02-20-718481.html", "text": "Епидемичното разпространение на грипа у нас се очаква в средата на януари, прогнозира директорът на Националния център по заразни и паразитни болести проф. Тодор Кантарджиев пред БНР. Пикът ще е през втората или третата седмица на февруари.Миналата седмица бе съобщено за два случая на грип в София, пациентите са деца на 7 и 13 г., които бяха приети в Първа клиника на Инфекциозна болница. Децата вече са добре. Преди тях имаше и друг случай на грип.\"Интересното беше, че доказаните в София случаи са от група А грип, това е H3. Той е фактически аналог на ваксиналния щам \"Канзас\", който е в тазгодишната грипна ваксина\", заяви пред БНР директорът на Националния център за заразни и паразитни болести проф. Тодор Кантарджиев.\"В Европа случаите тази година се забавиха. 10 държави имат слабо епидемично разпространение на грип. Останалите имат единични случаи. За нашата страна може да кажем, че има доказани първи случаи на грип, но няма епидемично разпространение. Същото е положението в столичния град\", допълни той.\"Случаите на остри респираторни заболявания са с 21% по-малко от декември 2018 г. В момента най-много случаи на респираторни заболявания, но не грип, има в област Ямбол, следват областите Хасково, Пазарджик и Бургас. Вирусите, които доминират в столицата, са характерни за есента - респираторни и парагрипни вируси, които протичат по-леко\", съобщи проф. Тодор Кантарджиев.В САЩ още преди три седмици 24 щата бяха под епидемична ситуация, защото грипът беше от група B и не се лекува с лекарствените средства, които помагат за останалите вируси. При него симптомите са висока температурата, болки в ставите и мускулите.По данни от последната седмица на Националната референтна лаборатория има много случаи на парагрипен вирус, който е характерен за есента. Все още има много случаи на риновируси, което е \"малко обезпокояващо, защото тези вируси се предават чрез мръсни ръце\".", "date": "2019.12.30", "title": "Епидемично разпространение на грипа към 15.01., пикът - след 10.02.2020 г."}
{"url": "https://offnews.bg/temida/vtora-prokuratura-onevini-boil-banov-za-alo-banov-sam-718504.html", "text": "Втора, по-висшестояща прокуратура оневини министъра на културата Боил Банов по скадала \"Ало, Банов съм\", пише в. , като се позовава на постановлението на прокурор Б. Дукова от Апелативната специализирана прокуратура от 19 декември.Сигналът срещу Банов бе подаден от депутата от БСП Елена Йончева в края на януари. Тя разпространи три записа от телефонни разговори, на които се чува как Банов дава инструкции за печално известния с резултата ремонт на столичното Ларго. Указанието е да се направи така, че изпълнителят да не трябва да плаща поне 700 000 лв. неустойка за забавяне.Самият Банов тогава се обяви на жертва на рекет.Започна проверка, която приключи с прокурорско постановление от 11 април, според което няма данни за престъпление. Не е установено и набавяне на имотна облага.Решението е обжалвано. Григор Здравков от \"Антимафия\" и лидерът на БСП Корнелия Нинова искат отмяна на постановлението на Специализираната прокуратура и образуване на досъдебно производство. Сега прокурор Дукова обаче потвърждава отказа на по-долната инстанция като обоснован, законосъобразен и правилен. Нейното постановление е издадено ден след клетвата на новия главен прокурор Иван Гешев.То може да се обжалва пред Върховната касационна прокуратура.", "date": "2019.12.30", "title": "Втора прокуратура оневини Боил Банов за 'Ало, Банов съм'"}
{"url": "https://offnews.bg/sviat/stachka-na-piloti-otmeni-180-poleta-na-germanwings-zasegnata-e-i-balg-718490.html", "text": "Служители на нискотарифната немска авиокомпания Germanwings започнаха тредневна стачка с искане за по-добри условия на труд, съобщи БГНЕС. Стачката засяга и полетите от и до София, съответно от/до германските градове Дюселдорф и Щутгарт.Стачката е в сила от 00:00 часа местно време на 30 декември и ще продължат до 24:00 часа на 1 януари. Отменени са 180 полета - предимно по вътрешни линии, но също и към/от Австрия и Швейцария. Сериозно засегнати са летищата в Кьолн, Мюнхен, Хамбург и берлинското Тегел.Стачката е част от продължаващия с месеци спор в \"Луфтханза\". През ноември около 1500 полета бяха отменени, 200 хил. пътници - засегнати. От германския синдикат УФО са готови да продължат стачката, ако не бъдат чути. “Можем да я удължим в кратък срок”, заяви подпредседателят на УФО Даниел Флор по ZDF. Около 2 януари може да бъдат обявени по-мащабни действия, ако „все още няма отстъпки“.Според актуално проучване на „Шпигел“, кабинният екипаж на „Луфтханза“ е недоволен от работата на борда. Освен това намират оборудването на самолетите за неотговарящо на изискванията. Вече има предупредителни стачки в четири дъщерни дружества на „Луфтханза“ и двудневна стачка в основната компания.Властите препоръчват на всички пътуващи да се информират за актуалната обстановка, като имат предвид възможните затруднения и закъснения на полетите. При необходимост от съдействие българските граждани могат да се свържат с дипломатическите ни представителства във Федерална Република Германия на следните телефони:", "date": "2019.12.30", "title": "Стачка на пилоти отмени 180 полета на Germanwings, засегната е и България"}
{"url": "https://offnews.bg/zdrave/osadiha-nzok-da-plati-3-000-lv-obezshtetenie-na-dete-s-uvrezhdane-718494.html", "text": "НЗОК е осъдена да плати обезщетение от 3 000 лева на 9-годишно момиче, на което закритият вече Фонд за лечение на деца е отказал да плати жизненоважна и скъпа операция въпреки сключения договор за подпомагане, съобщи страницата си адвоката и специалист по медицинско право Мария Шаркова.По думите ѝ отказът на Фонда да плати парите за лечението е бил мотивиран с това, че частната болница, където е трябвало да бъде извършена операцията, не е провела обществена поръчка за доставката на нужното медицинско изделие.„Казусът беше „Параграф 22“. Защото Фондът за лечение на деца беше издал заповед за изплащане на парите, т. е. те бяха разрешени за плащане, но не желаеше да ги преведе за лечението на детето, защото няма проведена обществена поръчка. Болницата не можеше, и не беше длъжна, да провежда обществена поръчка, защото така пише в закона… Да откажеш да изпълниш свое законово задължение и по този начин да подложиш едно малко дете на подобно мъчение, е ужасно. Да принудиш родителите да търсят близо 100 000 лева за спасението на детето си – абсолютно бездушие“, коментира адвокат Шаркова.Деветгодишната Самуела Куриян е трябвало да бъде оперирана в началото на 2017 г., тъй като страда от тежко гръбначно изкривяване. След като фондът отказва да преведе 96 000 лева за операцията за поставяне на импланти, родителите на детето събират сумата с дарителска кампания и операцията е успешно извършена, но няколко месеца по-късно.През февруари 2017 г. със заповед на директора на фонда е било разрешено финансовото подпомагане на детето с 93 600 лева, за което е сключен и договор с родителите. След това обаче фондът отказва да изплати парите с мотива, че частната болница, в която е трябвало да бъде извършена операцията, не е подала декларация, че медицинските изделия са закупени след проведена обществена поръчка. Такова било изискването в отменения Правилник за дейността и организацията на работа на Център „Фонд за лечение на деца“.Делото срещу НЗОК, като правоприемник на фонда, е заведено миналата година, а семейството на детето е поискало обезщетение от 10 000 лева заради причинени неимуществени вреди от бездействие.В исковата молба се казва, че неизпълнението на договора е незаконосъобразно, тъй като не може конкретна разпоредба от подзаконов нормативен акт да противоречи на нормативен акт с по-висш ранг, какъвто е Законът за обществените поръчки, както и е недопустимо при приключила процедура и влязъл в сила индивидуален административен акт, фондът да изисква документи, които е трябвало да поиска по-рано.„В резултат на това незаконосъобразно бездействие детето Самуела в продължение на няколко месеца продължава да търпи негативните последици от изкривяването, да усеща болки и да се страхува за живота си, както и са му причинени неимуществени вреди, изразяващи се в тревоги, болки и страдания, свързани с несигурността от предстоящата операция – дали ще се състои, дали родителите ѝ ще съберат средства навреме и преди да се е случило нещо фатално“, се казва в молбата. В нея изрично е посочено още, че операцията е забавена до началото на юни 2017 г., което е довело до допълнително влошаване на състоянието на момичето, допълнителни болки и страдания, които едно дете на 9 години не заслужава да търпи.Преди дни съдия Бранимира Митушева от Административен съд София-град (АССГ) е присъдила обезщетение от 3 000 лева, като признава за доказани претърпените неимуществени вреди, изразяващи се в стрес, притеснения и несигурност за детето.„Понесеното телесно или душевно страдание не може по никакъв начин да се заличи впоследствие, нито пък да се замени с някакво напълно съответно на него обезщетение по вид и по размер“, пише съдия Митушева, но преценява, че искът на семейството трябва да бъде уважен само до 3000 лева.Решението подлежи на обжалване пред Върховния административен съд.", "date": "2019.12.30", "title": "Осъдиха НЗОК да плати 3 000 лв. обезщетение на дете с увреждане"}
{"url": "https://offnews.bg/knigi/izdatelstvo-ekrie-predstavia-irena-ivanova-lekariat-kojto-lekuva-718491.html", "text": "- красивата и стилна стихосбирка на художника - поет д-р Ирена Иванова бе представена наскоро, съпроводена от изложба. 60 страници, изпълнени с трийсет авторски картини и текстове, сътворени от/със сърце, изрисувани под вълшебните пръсти на авторката, с усет към красивото и любов към изкуството.Ирена загубва майка си, когато е на 14 години. От баща си научава най-важните житейски уроци, един от които е, че за да успееш, трябва да учиш здраво. Когато е на прага на младостта, си казва: „Каквото и да се случи с мен, както и да продължи животът ми, ще уча медицина. Виждах себе си като д-р Куин Лечителката.“ И така започва да работи здраво за осъществяването на мечтата си. С много воля продължава напред. Като пример и служат героите на Ъруин Шоу. От тях черпи уроци за живота, а те са, че макар и трудно с много воля човек може да постигне това, което иска.Малко след като завършва медицина в Пловдив, Ирена пристига в София, започва работа, започва да живее новия си живот. Успява да завърши специалност, а скоро след това става ръководител на лаборатория в една от големите столични болници. В личен план нещата за нея се развиват щастливо. Създава семейство и днес вече има две деца, или както тя ги нарича – моите ангели. Споделя, че откакто е станала самата тя майка, все повече усеща липсата на своята майка. Спомня си, че тя и баща и, никога не са и диктували какво да прави. Вземала е решенията си сама. И сега им е благодарна затова.Междувременно Ирена защитава дисертация, работи известно време в Рим. И все още не подозира, че ще открие още един начин да лекува. Но, вече с четката и думите.„И след всичко – деца, работа, дисертация, преподаване, домакинство …. един ден почувствах, че аз съм забравила за себе си. Бяха минали много години. Купих бои, четки и платна, и започнах да рисувам. Посещавам лекции по история на изкуството, но твърде рядко, за това което ми се иска. И започнах да изпробвам все нови материали, за да ги усетя и да видя до къде мога да стигна.“ – споделя Ирена.Приятелки я поощряват да направи изложба и ето че не след дълго, тя вече е факт. Ирена вече е осъзнала, че не трябва да се стреми да отговаря на очакванията на хората, а да обръща повече внимание на себе си, да вярва повече в себе си. И така прави първата крачка, за да има и следващи. През лятото на 2018 години показва платната си пред публика.„Картините са образ на моите емоции, а освен с четка, успях да ги изразя и с думи. Така заедно с картините ми се появяваха и стиховете. Те се свързваха, бяха едно цяло. Стихосбирката и изложбата са моята пътека на смелостта. Смятам, че човек трябва да бъде насърчаван да вярва в себе си, да утвърждава себе си и да бъде толерантен. В картините ми понякога изобразявам елементарни образи, но в необичаен цвят или място и се получава хубаво.“Твърди, че картините и са по-скоро израз на нейните настроения. Експериментира с различните бои, платна и рамки. Това, което се откроява в картините и са женските образи и картините в синьо. Рисува в усамотение през нощта. Децата харесват творбите и, дори рисуват с нея, и може би именно от тях получава най-ценното признание, защото те първи я наричат ходужник.Художникът-поет Ирена Иванова смята, че изкуството не подлежи на редакция. „То е такова, каквото в дадения момент авторът е сътворил, защото така го е почувствал. Независимо дали е написал стих, книга или е нарисувал картина.“А рисунките и вдъхват смелост на перото. Ирена казва, че не може да си представи стихосбирката „Мълчаливо“ без своите картини, а самата стихосбирка се е появила като стремеж съм спокойствие и хармония.Защо „Мълчаливо“? За избора на име на стихосбирката Ирена споделя, че не е искала да дава предварителна насока чрез някакво заглавие, което да подсказва съдържанието на книгата. „Картините изразяват по един начин, стиховете – по друг и аз мълчаливо ги показвам, за да може всеки сам да усети емоция от видяното. Мълчаливо се разбираме с хора, с които душите ни са близки. Нещо като говорене само с поглед.“ – допълва Ирена. Любимото и стихотворение от „Мълчаливо“ е неозаглавено. То е нейното душевно огледало.Ирена казва, че пише за себеосъзнаването, любовта, страховете и илюзиите на хората и допълва: „Животът е прекрасен и красив. Има много илюзии, които обаче ни заслепяват. Страховете ни преследват и ни сковават в бездействие и търпимост. Това можем да го осъзнаем и да бъдем спокойни със себе си, без чувство за вина.“Казва, че след книгата и изложбата вече е друг човек, с ново светоусещане, чувства се по-уверена и по-силна.На въпроса наистина ли е успяла да изрази всичко чрез книгата, тя отговоря: „Не съм се замисляла за това, но със сигурност съм изразила себе си като изминат път, в който има разочарования, болка и загуби. Има тъга, има желание за повече смелост. Мисля, че това са общочовешки преживявания. Желанието ми бе книгата да доставя радост и естетическа наслада.“А, как ние хората можем да се почувстваме без думи? – „Можем да се почувстваме без думи, когато се сближат душите ни.“ – в това вярва Ирена.Надява се читателите на стихосбирката и да се замислят, да останат насаме със себе си и с мислите си– мълчаливо.Ирена споделя още: „Рисуването и писането искат вдъхновение, и живътът е това, което ме мотивира да го правя. По-скоро обаче вместо вдъхновение, бих използвала думата необходимост за рисуване и писане. Попадам в мой свят. Затова имам нужда и от тишина и самота. Като малка стоях сама с часове, рисувах и не усещах времето.“Търси съвети от приятелките си, без тях се чувства слаба. Но пък има и подкрепата на семейството си, на децата си. Черпи вдъхновение от тях и от работата си като лекар.За стихосбирката си „Мълчаливо“ казва, че е връщане към вътрешното Аз и изправяне срещу страховете и. Не би могла да си представи „Мълчаливо“ без рисунките в нея. „ В рисуването се чувствам уверена и знам какво правя, докато с думите ми е по-притеснително, защото те са по-директни. Като че ли боите ме „извадиха“ и „осмелиха“. – споделя Ирена.Нейното послание към хората е да се опитват да бъдат възможно най-близко до истинското си Аз. Тогава човек се чувства спокоен и хармоничен.И очевидно лекарят, художникът и поетът – Ирена Иванова, успява да съчета красиво и успешно медицината и изкуството, за да постигне така желаната хармония. Тя казва: „Без изкуство, съм изгубена!“ И така откривайки изкуството се ражда нейният нов живот, където можем да я видим с бялата престилка, с четка в ръка или над белия лист.", "date": "2019.12.30", "title": "Издателство 'Екрие' представя Ирена Иванова - лекарят, който 'лекува' с четка и стих"}
{"url": "https://offnews.bg/kultura/mezhduzvezdni-vojni-vazhodat-na-skajuokar-sabra-72-miliona-dolara-o-718473.html", "text": "\"Междузвездни войни: Възходът на Скайуокър\" - деветият и последен епизод от култовата космическа сага, запази челната си позиция в бокс-офис класацията на Северна Америка, съобщават световните агенции.През последния уикенд на годината филмът, режисиран от Джей Джей Ейбрамс, е реализирал 72 милиона долара от продажбата на билети в киносалоните на САЩ и Канада. Общите приходи от \"Междузвездни войни: Възходът на Скайуокър\" в домашния бокс-офис възлизат на 362 милиона долара, а в международния - на 725 милиона долара.Второ място в бокс-офис класацията на Северна Америка заема приключенският филм \"Джуманджи: Следващо ниво\" с 35,3 милиона долара, следван от \"Малки жени\" на режисьорката Грета Гъруиг с 16,5 милиона долара.Челната петица в бокс-офиса се допълва от анимациите \"Замръзналото кралство 2\" и \"Шпионски бъркотии\". Приходите от продажбата на билети за двете продукции в киносалоните на САЩ и Канада през уикенда възлизат съответно на 16,5 милиона долара и 13,2 милиона долара.Анализаторите отчитат, че общите постъпления в северноамериканския бокс-офис през последния уикенд на годината възлизат на 200 милиона долара - повишение с 6,3 процента спрямо същия период през 2018 г.", "date": "2019.12.30", "title": "'Междузвездни войни: Възходът на Скайуокър' събра 72 милиона долара от продажбата на билети в САЩ и Канада"}
{"url": "https://offnews.bg/offtopic/prilozhenie-za-zapoznanstva-blokira-sharan-stoun-usamni-se-che-e-fal-718492.html", "text": "Актрисата Шарън Стоун се оплака, че е била блокирана от приложението за запознанства Bumble.\"Ей, @bumble, изключи ли ме?,\" реагира Стоун в Туитър на действията на онлайн платформата.След като разбрали грешката си, оттам възстановили профила на 62-годишната американска актриса и я поканили да се върне. Обясниха, че получили няколко сигнала, че профилът ѝ е фалшив. Дали Стоун ще се възползва засега не е известно.След като изоставя модния подиум, Шарън Стоун започва кариерата си на актриса през 80-те години на миналия век. Популярност ѝ носи \"Зов за завръщане\" на Пол Верховен („Total Recall“, 1990), където играе и Арнолд Шварценегер. \"Полицейска академия 4\", \"Над закона\", \"Първичен инстинкт\", \"Казино\" ѝ носят световна слава, награди \"Златен глобус\", \"Еми\", \"Сатурн\", номинирана е и за \"Оскар\".Сцена от филма \"Първичен инстинкт\" (1992 г.) провокира и скандал, когато по време на полицейски разпит актрисата заснема неприлична сцена без бельо.През 2014 г. тя заяви, че е \"на разположение за запознанства\". В тв шоу миналата година Стоун обясни на водещия Джеймс Кордън и госта Елтън Джон, че харесва високи мъже.Актрисата се е омъжвала два пъти - първо за продуцента Майкъл Грийнбърг, а след това за журналиста Фил Бронстейн, с когото се разведе през 2004 година.", "date": "2019.12.30", "title": "Приложение за запознанства блокира Шарън Стоун: усъмни се, че е фалшива"}
{"url": "https://offnews.bg/sviat/podpaliha-patcientka-na-operatcionnata-masa-v-rumania-zhenata-izdahna-718500.html", "text": "Пациентка на болница в Румъния издъхна, след като беше подпалена по време на операция, предаде Би Би Си.Хирурзи в болница Floreasca в столицата Букурещ използвали дезинфектант на основата на алкохол върху 66-годишната жена, преди да я оперират от рак на панкреаса на 22 декември. Но тогава използвали електрически скалпел, който при контакт с алкохола подпалил тялото на жената на операционната маса.Тя получила 40% изгаряния и починала в болницата седмица по-късно.Полицията започна разследване за смъртта на жената, съобщават местни медии. Здравният министър Виктор Костаче също обещава да разследва инцидента и да направи всичко възможно, за да бъде разкрита истината.Семейството на жертвата разказва, че не е било информирано за това какво точно се е случило, а само че е станал инцидент. Разбрали от медиите. Сега те твърдят, че не обвиняват никого, но искат да разберат какво е станало.Румъния отделя най-малко средства за здравеопазване от всички страни в ЕС и като сума на глава от населението, и като процент от БВП. Страната има най-високото ниво на детска смъртност, неразвита болнична инфраструктура и постоянен недостиг на медицински персонал.", "date": "2019.12.30", "title": "Подпалиха пациентка на операционната маса в Румъния, жената издъхна"}
{"url": "https://offnews.bg/112/tramvaj-blasna-zhena-pred-pirogov-718495.html", "text": "Трамвай блъсна жена пред болница \"Пирогов\" в София, съобщи bTV.Инцидентът е станал около 15 ч.Жената е с комбинирана травма в болницата.Блъсната е, след като е пресякла на първия светофар от трамвай, управляван от обучаващ се ватман. Извадена е изпод релсите.След инцидента движението на трамвай №5 бе променено за часове.Причините за случилото се се изясняват.", "date": "2019.12.30", "title": "Трамвай блъсна жена пред Пирогов"}
{"url": "https://offnews.bg/futbol/ivajlo-petev-si-nameri-rabota-v-polsha-718501.html", "text": "Българският треньор Ивайло Петев официално беше представен официално като новия наставник на полския елитен Ягелония.За последно бившият наставник на Лудогорец беше начело на отбора от Саудитска Арабия Ал-Кадисия, където обаче напусна през този март.Договорът на специалиста с полския клуб е със срок до 2021-а година. Ягелония в момента се намира на 9-та позиция в класирането в полската Екстракласа, като тимът е само на точка от заветната първа осмица при разделянето на шампионата.\"Новият ни треньор внимателно е наблюдавал работата на треньори като Джосеп Гуардиола, Унай Емери и Маурисио Почетино и сега ще се опита да прехвърли знанията и опита си в работата си в Ягелония\", пишат от клуба на официалния си сайт.", "date": "2019.12.30", "title": "Ивайло Петев си намери работа в Полша"}
{"url": "https://offnews.bg/evropa/4-raneni-politcai-sled-protesti-v-cherna-gora-718460.html", "text": "Четирима полицаи са ранени от камъни, които протестиращи вхърляли по тях в черногорския град Подгорица, съобщиха от  агенция \"Мина\", цитирана от БНР.Пред храма \"Възкресение Христово\" в Подгорица снощи полицията разпръсна със сълзотворен газ граждани, които се събраха на протест заради приемането на закона за свободата на вероизповеданията в черногорския парламент, съобщи \"Танюг\". Според местни медии полицаята е използвала сила, за да принуди гражданите да се разотидат. В послание Руската православна църква заяви, че законът за вероизповеданията в Черна гора, за който се твърди, че предвижда отнемане на църковна собственост на Сръбската православна църква, \"изглежда като циничен дар за църквата и подкрепя разкола\".Синодът на РПЦ сравнява ситуацията в Черна гора с Украйна, където също са приети закони за изземване на храмове и манастири от собствеността на каноничната църква.Според РПЦ в Черна гора разколниците с подкрепата на властите в продължение на много години се опитват да превземат храмовете на каноничната църква, както и в Украйна.Законът за свобода на вероизповеданията бе приет от черногорския парламент в нощта срещу петък, 27 декември. За него гласуваха 45 депутати от 45 присъстващи. Гласове против нямаше, защото документът се разглеждаше след размирици в залата и извеждането от полицията на депутатите от опозицията. В много градове имаше протести против приемането на закона, а Сръбската православна църква заяви, че той цели отнемането на нейното имущество в Черна гора, отбелязва ТАСС.", "date": "2019.12.30", "title": "4 ранени полицаи след протести в Черна гора"}
{"url": "https://offnews.bg/politika/kmetat-na-nesebar-pusnat-ot-aresta-s-malchalivoto-saglasie-na-prokurat-718483.html", "text": " е бил пуснат, защото прокуратурата не е протестирала наложената от Специализирания наказателен съд парична гаранция от 50 хил. лева, съобщава БНР.Обвиненият в ръководене на престъпна група за купуване на гласове Димитров напуска ареста малко след полунощ на 27 декември, въпреки че седмица по-рано Апелативният специализиран съд отказва да го освободи с мотива, че има опасност да извърши друго престъпление.Кметът бе задържан три дни преди местните избори заедно с още няколко души и докато беше в ареста бе преизбран за четвърти мандат. Под конвой и с белезници той положи клетва месец по-късно.Седмица преди Рождество Христово бе освободен под парична гаранция от Специализирания наказателен съд. Прокуратурата протестира решението и представи нови томове с доказателства и второинстанционният апелативен съд отмени гаранцията му от 40 000 лева и на 20 декември го остави окончателно в ареста.До обрата се стига след молба от защитата на Димитров за по-лека мярка, подадена 3 дни по-късно. Друг състав на Специализирания наказателен съд отново му налага парична гаранция (50 000 лева), а прокуратурата изненадващо се съгласява с нея и не протестира решението. Така в ранните часове на миналата събота Николай Димитров е пуснат.Какви са мотивите на обвинението, довели до този обрат така и не става ясно.", "date": "2019.12.30", "title": "Кметът на Несебър пуснат от ареста с мълчаливото съгласие на прокуратурата"}
{"url": "https://offnews.bg/obshtestvo/dnevniat-tcentar-za-detca-s-uvrezhdania-v-svishtov-s-novooborudvana-ku-718489.html", "text": "Дневният център за деца с увреждания в Свищов ще има своя кухня, където 40 деца ще провеждат занятия в среда, различна от учебната, соъбщи БНР.На благотворителен базар са събрани парите за обзавеждане на кухнята с нужната посуда. Жители на Свищов са дари 773 лв, като са закупили ръчно изработени от децата с увреждания и техните връстници от училищата и детските градини в града сурвачки, украса и сувенири.Събраните пари са достатъчни, за да бъде оборудвана кухнята, в която по специални програми ще се провеждат занятията, поясни Теменужка Тодорова, директор на Центъра за деца с увредения в Свищов.„Не е свързано само с уменията на децата да се грижат за себе си и да са самостоятелни. Те се учат да спазват ред, последователност. Развиват умения като координация око – ръка, докосват различни текстури“, допълни Тодорова.", "date": "2019.12.30", "title": "Дневният център за деца с увреждания в Свищов с новооборудвана кухня"}
{"url": "https://offnews.bg/sviat/vlastite-v-moskva-ne-se-primiriha-s-lipsata-na-sniag-i-zasipaha-gradsk-718505.html", "text": "Местната власт в Москва не се примири с липсата на сняг и меката зима и засипа градския център с изкуствен сняг, за да има подобие на сняг за новогодишните празненства, съобщава Би Би Си.Тазгодишния декември е най-топлият от 1886 г. На 18 декември градът отчете рекордните за месеца 5,6 градуса. Застудяване и снеговалеж се очакват едва в последните часове на тази година.Доставката даде повод за ирония в социалните медии. \"Можеш да купиш всичко с московския бюджет - дори зима\", пише московчанин в Туитър. Друг публикува снимки и коментира: \"Абсурдистан\".Меката руска зима се смята за поредното доказателство за глобалното затопляне. И все пак от руския Далечен изток съобщават за температури от минус 50 градуса по Целзий. Термометрите в Якутия не са показвали повече от минус 40 в началото на месеца, съобщава БНТ.", "date": "2019.12.30", "title": "Властите в Москва не се примириха с липсата на сняг и засипаха градския център с изкуствен"}
{"url": "https://offnews.bg/politika/bsp-vnasia-vot-na-nedoverie-kam-pravitelstvoto-zaradi-krizata-v-pernik-718471.html", "text": "Внасяме вот на недоверие към правителството на Бойко Борисов за провала в политиката по околната среда и водите, каза председателят на БСП Корнелия Нинова в централата на партията.„За десетгодишното управление на Борисов в резултат на некомпетентна политика, безхаберие и кражби, близо половин милион българи в момента са оставени без достъп до питейна вода. Водната криза в Перник става и национална, защото и други области и градове са застрашени от този проблем. В същото време постоянно се увеличаваха цените на водата за граждани без да се предприемат каквито и да е мерки за инвестиции. Само 0,5% от мрежата е подменена, а над 50% от водата се губи“, допълни още Нинова.Прехвърлянето на отговорността на ВиК дружества, на кметове и общински съветници е жалък опит за спасение на правителството и лично на премиера заяви Нинова.„Трети сме в света по замърсен въздух, защото правителството на Бойко Борисов разрешава внос на боклуци от цял свят, които да се горят в България. Дишаме рак и пием отрова. След десет години управление посегнаха на най-човешки неща като въздуха и водата ни. Всички обяснения за природни причини са безпочвени“, подчерта Нинова.„Днес господин Борисов е казал в Перник, че тук политика няма. Не, господин Борисов тук има само политика и нищо друго. Твой министър да каже даваме 32 милиона лева и ще осигурим вода през 2016 година и след четири години да няма вода и да не се знае къде са отишли парите, е политика на корупция. Министър на регионалното развитие да подписва всеки месец на ВиК – Перник колко вода да източват без да отчита колко вода се влива в язовира, е политика на некадърност. Да оставиш половин милион българи без основно човешко благо питейна вода, е политика на геноцид“, допълни още лидерът на БСП.„Всичко е политика и от десет години тя има едно лице и едно име – Бойко Борисов. Министрите са послушни изпълнители и вие сами знаете колко често той ги сменя. Това не дава резултат и не променя нищо в общата политика. И причината е тази – просто той е начело и я провежда последователно независим коя калинка използва в този момент и кой бушон гори, когато стане напечено“, каза Нинова.„Днес е казал ние сме тук от момента, когато сме разбрали за тази криза. Защо никой нищо не ни е казал. Питайте си министрите, господин Борисов, които са разрешавали това, което се случва в Перник. Питайте си областния управител от ГЕРБ, който научи, че има отговорност към този проблем едва след като кризата възникна”, каза още Нинова.„Тази отговорност е политическа, затова искаме вот на недоверие към правителството и оставка на цялото правителство. Но тя е и наказателна. Някой трябва да поеме наказателна отговорност за случващото се не само в Перник, но и в цялата страна по тези въпроси“, допълни още лидерът на БСП.", "date": "2019.12.30", "title": "БСП внася вот на недоверие към правителството заради кризата в Перник"}
{"url": "https://offnews.bg/kultura/fleshgod-apocalypse-i-ex-deo-v-sofia-prez-oktomvri-718470.html", "text": "BGTSC представя: Концерта на Fleshgod Apocalypse и специалните им гости Ex Deo. Събитието е часто турнето “Veleno Across Europe” и ще се състои на 23 октомври 2020 година в столичния клуб „MIXTAPE 5“ от 19:00 часа.Билети се продават онлайн и в мрежата на Евентим, а някои от местата, на които можете да ги намерите са Бензиностанции OMV , Technopolis, Български пощи, Orange, Usit Colour, магазини На Тъмно, Office 1 Superstore, билетна каса на EVENTIM на ул.“6-ти септември“в София, билетен център НДК, Дворец на културата и спорта – Варна, Пловдив – билетна каса пред общината.До 6 януари цената им ще е 30 лева, а от 7-ми 35 лева. Ако останат места, на 23 октомври цената на пропуските ще е 45 лева.*Клубът не работи с резервации**Политика за достъп на непълнолетни:  ***Гардероб - упътване за употреба:  Събитието е 18+Предстои обявяването на гости и допълнителна информация.", "date": "2019.12.30", "title": "Fleshgod Apocalypse и Ex Deo в София през октомври"}
{"url": "https://offnews.bg/112/ubiha-mazh-v-slivensko-selo-718468.html", "text": "Мъж от село Шивачево е бил убит след сбиване, съобщиха от ОДМВР-Сливен.Инцидентът е станал на 28 декември към 21 ч. След конфликт между мъже от ромската махала, 39-годишен мъж е убит. Задържани са двама 24 и 27-годишни мъже, както и младеж на 16 години. Уведомена е Окръжна прокуратура - Сливен. Престои да бъде разгледано искане за постоянното задържане на тримата арестувани. ", "date": "2019.12.30", "title": "Убиха мъж в сливенско село"}
{"url": "https://offnews.bg/tenis/grigor-dimitrov-inspektira-obnovenia-tenis-stadion-v-sidni-video-718467.html", "text": "Най-добрият ни тенисист Григор Димитров се присъедини към елитна компания, включващата легендата Кен Розуел и съвременните звезди Давид Гофен и Борна Чорич, за да разгледат заедно реновирания тенис стадион в Сидни.Арената носи името на Розуел и именно там България ще играе мачовете си от предстоящия турнир ATP Cup, които започват на 3 януари.Покривът на стадиона вече е с балдахин. Това ще направи температурата вътре с 10 градуса по-ниска. Арената ще посрещне феновете и с изцяло нови места за сядане. Всички дейности по реновирането се оценяват на 50.5 милиона долара.Организаторите на надпреварата ще разчитат на медицински експерти на място, които да наблюдават качеството на въздуха в Сидни през цялото време.На фона на продължаващото задимяване на града Димитров сподели, че страстта е тази, която помага на хората да преминат през трудните моменти като този.Директорът на турнира Том Ларнър заяви, че организаторите планират графика за звездното събитие, което започва в петък, съобразявайки се със съветите, които ще получат от властите и медицинските лица.\"Наели сме лекари, които ще ни консултират във връзка с условията, така че да гарантираме, че играчите и феновете ще са в безопасност\", каза Ларнър.", "date": "2019.12.30", "title": "Григор Димитров инспектира обновения тенис стадион в Сидни (видео)"}
{"url": "https://offnews.bg/obshtestvo/stolichniat-obshtinski-savet-povishi-danatcite-na-kolite-718475.html", "text": "Столичният общински съвет (СОС) прие предложението на кмета на София Йорданка Фандъкова за повишаване на данъците за най-замърсяващите и мощни автомобили в София, както и на данъка за възмездно придобиване на имущество. Това се случи на извънредно заседание на съвета в последния работен ден за годината.За колите с най-малка мощност увеличението е от 3 до 10 лв., катото е за автомобилите с по-ниски екостандарти. За автомобилите до 100 конски сили, които са най-масовите, увеличението е между 7 и 40 лв., като 40 лв. е за колите с екостандарти 0,1,2. За автомобилите със стандарти 3 и 4 увеличението е със 17 лв. От тази промяна Столичната община очаква да събере около 18 млн. лв. през 2020 г.Най-замърсяващите автомобили трябва да плащат повече от автомобилите, които не цапат толкова околната среда, каза пред журналисти кметът Фандъкова. Всички говорим за по-чист въздух, затова и смятам, че това е най-логичната мярка. София е последната столица, в която съществуваше тази несправедливост до момента, посочи Фандъкова.За осигуряване на повече средства в кварталите и ремонт на квартални улици и тротоари кметът на София предложи и СОС прие промяна в данъка за възмездно придобиване на имущество. Това са средствата, които общината придобива от сделките с имоти или с автомобили, поясни Фандъкова. Според нея е справедливо тези средства да бъдат насочени към подобряване на инфраструктурата в кварталите. Предложението на общината е данъкът от 2,5 процента, както е в момента, да бъде повишен на 3 процента. Тоест увеличението е с 0,5 процента. Фандъкова съобщи, че в София годишно се правят коло 115 000 сделки с имоти и автомобили като над половината от тях са с декларирана стойност под 2 000 лв., което означава 50 лв. данък.Очакваните допълнителни приходи от този данък са около 20 млн.лв., с които ще бъдат гарантирани повече средства за ремонт на улиците и тротоарите в кварталите. Очакваните допълнителни приходи от този данък са около 20 млн.лв., с които ще бъдат гарантирани повече средства за ремонт на улиците и тротоарите в кварталите. Половината от тези средства ще бъдат предоставени директно на районните кметове за изпълнение на техните програми за ремонт на улици и тротоари. Останалата половина от средствата ще бъдат в програмата на общината за тези ремонти, каза Фандъкова.След огласяването на решението пред сградата на общината в София се проведе протест.", "date": "2019.12.30", "title": "Столичният общински съвет повиши данъците на колите"}
{"url": "https://offnews.bg/ikonomika/ruskiat-gaz-za-balgaria-poevtiniava-s-5-718474.html", "text": "От 1 януари 2020 година се променя входната точка за доставка на природен газ за България и цената му ще намалее с около 5 %. „Булгаргаз” ЕАД ще получава природен газ на пункт за доставка „Странджа“. Досега входната точка за страната бе Негру Вода, обяви на брифинг министърът на енергетиката Теменужка Петкова. В пресконференцията участваха и изпълнителните директори на \"Български енергиен холдинг\" ЕАД г-н Жаклен Коен, на \"Булгаргаз\" ЕАД г-н Николай Павлов и на \"Булгартрансгаз\" ЕАД г-н Владимир Малинов.\"В края на миналата година беше актуализирана енергийната стратегия и на страната и в нея бяха включени два много важни проекта. Единият от тях е свързан с разширение на газопреносната инфраструктура на територията на България, от турско-българската граница до българо-сръбска граница\", добави Петкова.\"Другият проект е свързан с участието на \"Булгартрансгаз\" в терминала за втечнен природен газ на Александруполис с участие като акционер. Всички тези промени, които се случват в проектите с природен газ около нас налага ние да бъдем актуални и адекватни на ситуацията в момента. Поради тази причина \"Булгаргаз\" от средата на юни е в преговори с колегите от \"Газпром\" експорт и това, което успяхме да финализираме са промените във входната точка на доставка. Това, което колегите успяха да договорят след дълги преговори, след анализи, както по отношение на техническите параметри на входната точка на доставка на „Странджа 2“, това са входната точка на доставка, за която колегите от „Булгартрансгаз“ успяха да реализират успешно първите 11 км от разширението на инфраструктурата на територията на България\", обясни министърът на енергетиката.Финансовите анализи показаха, че българските потребители в рамките на годишна база ще спестим над 70 млн. лв. от таксите за пренос по Трансбалканският маршрут\", каза още министър Петкова.Министър Петкова даде отчет и какво се случва със строителството на \"Балкански поток\": \"Върви с ускорени темпове, работи се на 150 км трасе - разделено на три участъка, доставени 17 539 тръби - за 215 км от трасето, работи се дори и в момента на терен\", каза тя.Директорът на „Булгаргаз“ Николай Павлов уточни, че от 1 януари 2020 г. България ще получава цялото количество руски газ от точката Странджа-2. Той добави, че става дума за 2,9 милиарда куб.м. газ на година.Промяната на входната точка за доставка на руски природен газ се наложи, след като „Газпром“ и Русия решиха да обърнат движението на газовите потоци. Това стана в резултат на изграждането на газопровода „Турски поток“, който свързва директно Русия и Турция по дъното на Черно море. Тази тръба с капацитет от 15,75 милиарда куб.м. газ ще бъде официално открита на 8 януари 2020 г. от президентите Реджеп Тайип Ердоган и Владимир Путин.Преди нейното изграждане тези количества преминаваха по Трансбалканския газопровод от Украйна и България за Турция. С появата на „Турски поток“ тази тръба се очаква да пресъхне, а България съответно може да загуби и лъвския си дял от транзита. По тази причина българското правителство взе решение да започне преговори с „Газпром“ за обръщане на потоците и България да остане транзитна страна за руски газ, но този път той ще идва чрез втората отсечка на „Турски поток“, която е в много напреднал стадий на строителство.Владимир Малинов коментира и ситуацията с Газовия хъб \"Балкан\". Считано от 2 януари Газовият хъб \"Балкан\" е готов да представи платформа за двустранна търговия, която ще позволи да се либерализира природния газ в България и всички сделки ще се извършват на платформата, заради което търговците на природен газ ще могат да се възползват от по-добри финансови и икономически условия, ефект ще има и за крайните потребители на природния газ.", "date": "2019.12.30", "title": "Руският газ за България поевтинява с 5%"}
{"url": "https://offnews.bg/sviat/mazh-zastrelia-dvama-dushi-po-vreme-na-tcarkovna-sluzhba-v-tcarkva-v-t-718476.html", "text": "Мъж стреля по време на църковна служба и уби двама души в град Уайт Сетълмент, щата Тексас, САЩ, съобщи Асошиейтед прес. Ранил е други двама. Те не са сериозно пострадали.Жертвите са били членове на религиозната общност.Нападателят е бил убит от охранител. Службата била излъчвана на живо в You Tube. На видеото се вижда как стрелецът става от пейките, говори с някого, вади оръжие и започва да стреля. Все още не се съобщават подробности за нападателя и мотивите му.", "date": "2019.12.30", "title": "Мъж застреля двама души по време на църковна служба в църква в Тексас"}
{"url": "https://offnews.bg/obshtestvo/nov-avtomobil-shte-dostavia-topla-hrana-na-vazrastnite-v-lovech-718477.html", "text": "Домашният социален патронаж в Ловеч ще доставя храна на възрастни и хора с увреждания в града с нов автомобил, обяви кметът Корнелия Маринова на пресконференция днес.Автомобилът е купен след обществена поръчка. Стойността му е 29 515 лв. Доставен е на 23 декември.Подмяната ще намали чувствително разходите за ремонт, поддръжка, горива, като в същото време ще се повиши ефективността и качеството на социалните услуги, предлагани от общината, разясняват оттам. С него ще се улесни значително доставката на храна, както в града, така и в малките населени места в общината. Домашният социален патронаж в Ловеч приготвя и доставя топла храна до дома на над 300 възрастни лица и хора с увреждания в общината. Социалната услуга е много търсена и е от голямо значение за самотноживеещите, възрастни хора. Тя им позволява да останат в своя дом и намалява риска от настаняването им в институции.", "date": "2019.12.30", "title": "Нов автомобил ще доставя топла храна на възрастните в Ловеч"}
{"url": "https://offnews.bg/futbol/serhio-aguero-ne-triabva-da-spirame-s-pobedite-livarpul-e-prekaleno-718469.html", "text": "Нападателят на Манчестър Сити Серхио Агуеро призна, че за \"гражданите\" ще бъде почти невъзможно да настигнат Ливърпул в борбата за титлата в английската Висша лига.Вчера мърсисайдци победиха Уулвърхемптън с 1:0 и завършиха годината с 18 победи от 19 мача и без загуба, като събраха актив от 55 точки, с 14 повече от манчестърци.\"Ливърпул са прекалено напред. Трябва да се фокусираме върху това да побеждаваме, тъй като искаме да играем в Шампионската лига и през следващия сезон.Трябва да играем по същия начин, по който го направихме срещу Шефилд Юнайтед и да видим какво ще се случи\", каза Агуеро.", "date": "2019.12.30", "title": "Серхио Агуеро: Не трябва да спираме с победите, Ливърпул е прекалено напред"}
{"url": "https://offnews.bg/bojni/ivendar-holifijld-andi-ruis-ima-shans-otnovo-da-stane-shampion-718480.html", "text": "Живата легенда на професионалния бокс Ивендър Хофийлд смята, че бившият световен шампион Анди Руис младши може да си върне коланите отново. След поражението си Руис заяви, че е купонясвал в продължение на месеци. Сега Холифийлд вярва, че ако Анди успее да се концентрира, той отново може да стане световен шампион.\"Разбира се, че е възможно. Джошуа отново стана шампион, нали? Той внесе необходимите промени. Боксьорите, които правят промени, все още имат добри шансове.Анди Руис има шанс да стане шампион. Той взе някои грешни решения. Когато вземете грешно решение, трябва да поемете отговорност за действията си.Какъв е съветът ми към Руис? Върни се с работен план. Прави онова, което баща ти ти казва да правиш. Той е бил прав през всичките тези години. Какво те кара да мислиш, че ще сгреши\", каза Холифийлд", "date": "2019.12.30", "title": "Ивендър Холифийлд: Анди Руис има шанс отново да стане шампион"}
{"url": "https://offnews.bg/obshtestvo/pochina-prof-dragomir-draganov-718482.html", "text": "Почина професор Драгомир Драганов.Историкът и бивш депутат е издъхнал на 71 г., съобщават БТА и БНТ.Проф. Драгомир Драганов е роден през 1948 г. в Плевен.Завършва специалността \"История\" в Софийския университет и посвещава живота си на нея - става асистент (1974 г.), доцент (1984 г.) и професор (1996 г.) в Катедрата по нова и съвременна история на Историческия факултет на СУ.Три години преподава и в Испания. От 1980 до 1983 г. чете лекции по история на славянските народи в Мадридския автономен университет.Народен представител в 7-то ВНС е от БСП, а след това - и в 38-то НС от Евролевицата.", "date": "2019.12.30", "title": "Почина проф. Драгомир Драганов"}
{"url": "https://offnews.bg/obshtestvo/anisia-razdala-ogromnoto-si-bogatstvo-na-bednite-i-zaginala-ot-mech-za-718437.html", "text": "Църквата почита днес Св. Анисия, която била родом от Солун. Тя била надарена с всички земни блага. Родителите й били добри, благочестиви и много богати, проявявали големи грижи за нейното възпитание. От дете Анисия обикнала Бог повече от всичко на свет. Бързо напредвала във всички науки и родителите й се радвали на успехите на дъщеря си.Още съвсем млади Анисия загубила родителите си и наследила огромно богатство. Но то я плашело, защото знаела, че в богатството има много изкушения, че то често възбужда в човека гордост и пустославие и че лесно отдалечава от Бога. Най-после решила да раздаде всичко на бедните и продала имотите си. Анисия посещавала болници и затвори, носейки на нещастните щедри помощи. Но не само с пари помагала Анисия – тя прислужвала на болните, давала им лекарства, превързвала им раните, служела им с усърдие и любов. Като раздала богатството си, тя сама почнала да живее в крайна бедност, като прекарвала дните в работа, а нощите в молитва. В това време имало ужасно гонение против християните и който убивал християнин, не се смятал по закона виновен в убийство. Веднъж Анисия отивала на църква и забелязала на улицата необикновено явление: тоя ден езичниците извършвали някакъв идолски празник. Един войник видял Анисия и извикал да спре, понеже искал да я принуди да принесе жертва на идола. Той я хванал, за да я заведе в езическия храм.Анисия се съпротивила. Тогава той извадил меча си и я убил (298 г.). Християните с благоговение погребали тялото й.", "date": "2019.12.30", "title": "Анисия раздала огромното си богатство на бедните и загинала от меч заради вярата"}
{"url": "https://offnews.bg/nashite-avtori/nepokvarenoto-nahalstvo-na-mechtite-718451.html", "text": "Тайлър живееше в малка полускъсана палатка, Майк спеше в колата си, Танос се чудеше как да въведе баланс във Вселената, Дакота бе самотна, a Шая Лaбъф беше само на няколко крачки от собствената си гибел. И тогава... тогава се появи Зак. Зак Готсаген. Пристигна сякаш от нищото със своята голяма усмивка, дръзки мечти и четиресет и седем хромозоми. Дойде, за да ги спаси и да промени живота им завинаги. Дори сега, след като съм запознат с всеки детайл на тази неправдоподобна история, тя продължава да звучи малко като приказка... или филм... или и двете.Винаги съм харесвал Шая Лaбъф. Беше ме впечатлил още като невръстен хлапак в главната роля на детския сериал „Ивън Стивънс“, към който шестгодишната ми дъщеря беше опасно пристрастена. Талантът му беше очевиден за всички и предложенията за участие в холивудски мегапродукции не закъсняха. Шая имаше особен подход към актьорската професия. Играеше с леко невротична енергия и толкова неподправена естественост, че сякаш не той се превъплъщаваше в ролята, а ролята се превъплъщаваше в него. Без видимо усилие Лaбъф успяваше да убеди зрителите да се доверят на персонажите му дори когато участваше в откровени вакханалии на холивудската посредственост от рода на „Трансформърc“. Той приземяваше ролите си, превръщайки дори абсурдно едноизмерни протагонисти в хора от плът и кръв.Преди две-три години обаче не само кариерата, но и животът на Шая Лaбъф изглеждаха застрашени и може би дори обречени. За броени месеци младият актьор съумя да се превърне от обещаваща мегазвезда в неузнаваема димяща развалина на бляскавото си минало. След поредица озадачаващи инциденти, пиянски изстъпления, сблъсъци с пазителите на властта и дори арести Шая си спечели репутацията на непредвидима и неконтролируема примадона. Безкрайна серия от ексцентрични прояви го превърна в любима мишена на троловете в социалните медии. Студиата и режисьорите започнаха да го избягват. Здравето му също изглеждаше опасно разклатено и нямаше съмнение, че алкохолизмът и стремежът към самоунищожение го водят към неизбежна разруха.Чудех се дали собственият му успех не е започнал да поглъща разсъдъка му, така както се е случвало през годините с толкова много звезди, блеснали и изтлели прекалено бързо в капризните обятия на славата.В района на Лос Анджелис живеят почти двайсет милиона души. Това е смазващо стълпотворение от хора. Всеки път когато посещавам града, имам чувството, че участвам в ежедневно съревнование по оцеляване. Самото придвижване от точка А до точка Б е урок по дарвинизъм, а единствената разлика между магистрала 101 и ада е, че в ада по всяка вероятност има по-малко смог. Голяма част от тези хора са привлечени тук от филмовата индустрия. От мечтата за големия екран и от надеждата, че щом един обикновен на вид младеж като Шая Лабъф може да играе във филмите на Спилбърг, Оливър Стоун и Ларс фон Триер, значи това не е невъзможна цел и за самите тях. Но за да успееш в Холивуд, не е достатъчно да имаш симетричен анфас, перфектно тяло и актьорско майсторство. Нужна е много, много работа, саможертви, упоритост, граничеща с лудост, и огромно количество късмет. И честно казано, дори тогава едва ли ще успеете, ако не познавате точно необходимите хора. Всеки втори сервитьор държи в ръцете си собствен сценарий с отчаяната надежда, че някой ден в ресторанта му ще влезе продуцент, който ще се съгласи да го прочете. Виждал съм безкрайни, виещи се из улицата опашки за кастинги за третостепенни телевизионни роли. И всички момчета и момичета на опашката изглеждаха така, сякаш са правени с фотошоп. Най-красивите хора от целия свят, събрани на едно място. Пълноводен и бляскав генетичен басейн, преливащ от мускули, плочки, силикон и ринопластика.Тайлър Нилсън и Майк Шварц някак си не се вписваха в тази среда – те бяха двама незнайни бедстващи и бързо остаряващи пехотинци, крачещи все по-несигурно сред скулестите ешелони на холивудската амбиция. Едва свързващи двата края, в един момент и двамата останали безработни и бездомни.Тайлър живеел в малка палатка в гориста местност, а единственият подслон на Майк била старата му кола. За щастие, в един хубав ден двамата приятели се натъкнаха на главния герой в тази странна история. Той промени всичко. Бяха отишли на безплатен лагер-семинар за актьори в покрайнините на Лос Анджелис. Там били зашеметени от сценичния талант и неподправеното обаяние на един изключителен младеж. Казал им, че работи като разпоредител в киносалон в малко градче във Флорида, но цял живот се е подготвял да бъде актьор. Името му било Зак Готсаген. Тайлър и Майк бързо се сближили с него и станали неразделни приятели. „Мечтата ми е да бъда кинозвезда и някой ден ще я постигна“ – казал им Зак. Тайлър и Майк се спогледали. Не знаели как да му кажат, че точно тази мечта е невъзможна. Че в Холивуд няма място за актьори като него. Зак, виждате ли, не е правен с фотошоп. Няма съвършено тяло и перфектно лице. Неговият генетичен басейн е по-особен. Никой не знае точно защо, но от време на време на този свят пристига дете, в чиято двайсет и първа хромозомна двойка има една хромозома в повече. Наричат несъответствието генетична аномалия. Наричат го синдром на Даун. Аз и вие носим четиресет и шест хромозоми в клетките си. Зак носи четиресет и седем.Животът му никога не е бил лесен. Трябвало е да се бори с неистово усилие, за да постигне нещата, които ние приемаме за гарантирани. Малко след раждането му лекарите посъветвали майка му Шели да го даде в специално учреждение, тъй като нямало да може да ходи и да говори. Тя отказала.Поради естеството на работата си имам привилегията да познавам много хора със синдром на Даун. С двама от тях ме свързва неразрушимо приятелство. Те са сред най-качествените, интересни и силни хора, които познавам. Това, което съм научил от тях през годините, е, че синдромът на Даун не е присъда – той е предизвикателство. Предизвикателство към ендокринната, скелетно-мускулната и сърдечносъдовата система, към метаболизма, към интелекта, към волята... към мечтите. Но предизвикателствата щяха да бъдат познати под друго име, ако не можеха да бъдат преодолявани. Зак не знаеше това име. И цял живот газеше предизвикателства едно по едно и малко по малко. Лекарите невинаги са прави. Зак не само се научи да ходи и да говори, но разви интелекта си, координацията си, дори чувството си за хумор. Стана първият ученик със синдром на Даун в града си, който е завършил гимназия редом с останалите ученици. Намери си работа в местния киносалон, за да стане още по-независим. Започна да учи актьорско майсторство и да участва успешно в поредица от аматьорски пиеси. Запомняше безпогрешно репликите си и влагаше част от колоритния си характер във всяка от своите роли.Понеже хората със синдром на Даун споделят редица външни белези, е много лесно да направим кардиналната грешка да се отнасяме към тях като към една и съща личност. А те са толкова различни и самобитни, колкото всеки друг човек. И като всеки друг човек те имат своя собствен манталитет, свои собствени качества, слабости, въжделения и надежди. Зак бе напълно сериозен, когато каза на на Тайлър и Майк, че иска да бъде кинозвезда. И когато те се опитаха по възможно най-дипломатичния начин да му обяснят, че това е нереална цел, той просто им каза: „Тогава вие напишете и режисирайте филм и аз ще бъда неговата звезда“.Вдъхновени от неговия непоклатим оптимизъм, двамата бездомници се хванали за работа и въпреки че нямали никакъв опит в тази сфера, написали сценарий за филм. Те самите твърдят, че сюжетът пристигнал от чистото излъчване на самия Зак – от неговата аура. Тайлър и Майк нямали агент и мениджър, не познавали никого, не притежавали връзки в Холивуд и естествено, никой не искал дори да прочете техния скромен сценарий, в който отгоре на всичко пишело, че главната роля може да бъде поверена единствено на един конкретен човек на име Зак, който има синдром на Даун. Междувременно финансовото им състояние вече било напълно окаяно. Тайлър си спомня, че се хранел с по едно малко късче пилешко месо, половин картоф и една лъжица масло на ден. От време на време Майк се приютявал при него в палатката. Нещата изглеждали все по-отчайващи, а мечтата им обречена. И тогава на помощ дошла самата Вселена, дегизирана като... Инстаграм.Актьорът Джош Бролин е сред холивудската потомствена аристокрация и в последните години филмите, в които участва, са натрупали многомилиардни приходи. Един от персонажите му е злодеят Танос, който в желанието си да възстанови баланса във Вселената изпепелява половината живот в нея. Въпросният филм „Отмъстителите: Война без край“ е натрупал повече от два милиарда долара приходи. Но въпреки успеха, славата и богатството нещо изтезава съвестта на легендарния актьор. Нещо не му дава покой. Кой знае – може би е било нещо в личния му живот, или нещо в новините, или дори сюжетът на собствения му филм. На 31 декември 2015 година Джош Бролин оповести в Инстаграм, че целта му през идващата 2016-а е да се отблагодари по някакъв начин за всичко, което е получил от Вселената – да направи нещо хубаво за някого. Тайлър и Майк прочели поста и веднага написали коментар: „Ние имаме нужда от помощ. Живеем в палатка и се опитваме да направим единствен по рода си филм“.Джош им отговорил след десет минути: „Искам да ви помогна. Искам да прочета сценария ви“.Пленен от мечтата им, Бролин се развихрил, използвайки влиянието и връзките си, за да отвори врати, които преди това били категорично затръшвани под носовете им. Благодарение на Джош филмът се сдобил с продуценти, финансиране от малко независимо студио, с легендарния оператор Найджъл Блък и с шепа великолепни актьори, между които Брус Дърн, Томас Хейдън Чърч и Дакота Джонсън в главната женска роля.По това време Шая Лабъф беше в състояние на много тежка криза, за която вече стана дума в началото. Честно казано, ми беше мъчно за него. Не исках да го съдя, защото усещах, че демоните, които го изтезават, пристигат от място, което ние не можем да видим. Имаше нещо в неговото саморазрушение, което звучеше като зов за помощ. Действително, оказа се, че Шая е преживял кошмарни неща в детството си, а на десетгодишна възраст е станал свидетел на нещо толкова ужасно, че не желая дори да говоря за него. По-късно травмата от това събитие бе идентифицирана като основна причина за психическия му срив, който се разигра в продължение на няколко години пред целия свят.Сценарият на Тайлър и Майк някак си стигна до него в малка колиба в Лапландия, където се бе изолирал, за да живее напълно сам в продължение на месец.Шая усети, че на всяка цена трябва да бъде част от този филм. Че сценарият не го е открил случайно сред горите на Финландия. И ето че Тайлър и Майк имаха точно необходимия човек за втората главна роля и снимките. Казват, че Шая Лабъф и Зак Готсаген са усетили силна връзка помежду си от момента, в който са се видели за пръв път на задната седалка на минивaн на път за Савана, щата Джорджия, където трябвало да снимат. Говорили дълго и за какво ли не. Шая сподели пред „Гардиън“, че бил обезоръжен от искреността на Зак. В един момент държали ръцете си. „Представяш ли си – казва Шая, – двама възрастни мъже се държат за ръце. Виж какво обаче – не знам дали си обърнал внимание на ръцете на Зак, ама този човек има най-красивите ръце и както ги държах в дланите си, те някак си прогониха целия страх в душата ми.“По време на снимките казват, че двамата били като братя и се разбирали без думи. „Знаех, че в този филм – спомня си Шая – Зак ще бъде водещият китарист, а аз неговата бас китара. В този проект нямаше да има сигурност и безопасност, така както няма абсолютна безопасност в скока с парашут. В този филм човек трябваше да се самозапали и да гори.“Интересно е, че всички хора, които са работили със Зак, в даден момент напълно забравят, че има синдром на Даун. Дакота Джонсън също била покорена от него. „Преди да работя със Зак – заяви актрисата пред „ЛА Таймс“, – аз бях започнала да ставам самотница целенасочено – беше нещо като защитен механизъм. Начинът, по който Зак подхожда и към актьорството, и към живота, е напълно безкористен. Той не съди хората, не ги критикува и преценява. Той не сравнява себе си с другите и не иска да ги подчинява на някакви условия. Той просто те приема безрезервно – това е най-могъщата проява на човещина, която съм виждала. Любимата ми сцена с него беше, когато танцувахме под нощното небе върху сал, който се носеше надолу по течението на реката. Този момент беше като звезден прах – абсолютно вълшебство!“Но по средата на снимките неочакван инцидент докара филма до самия ръб на провала. На 8 юли 2017 г. в четири часа сутринта Шая Лабъф бе арестуван в Савана, Джорджия, поради поредното пиянско изстъпление, нарушаване на обществения ред и конфронтация с полицията. Това беше шестият арест в живота му. Поради скромния бюджет на филма и ограниченото време за снимки не беше ясно дали амбициозният проект не е изправен пред катастрофален край. Никой не знаеше кога Шая ще бъде освободен и дали въобще е в състояние да продължи работа.Когато най-после се върнал на снимачната площадка, Зак застанал срещу него и го погледнал право в очите: „Виж какво, Шая – може на теб самия да не ти пука, но аз имам един шанс. Това е моята голяма мечта. Моля те, не я проваляй“.Лабъф не можел да го погледне в очите и искал да потъне в земята от вина и срам. Двамата плакали. В този момент Шая взел решение, което му връчило ново начало и поне засега е насочило живота му в друга посока. Обещал на приятеля си да не пие, докато не свършат снимките. Оттогава са минали повече от две години, а Шая все още не е близвал капка алкохол. „Зак спаси живота ми. Той буквално спаси живота ми – заяви наскоро Лабъф. – С него съм в състояние да водя дълбоки разговори, които не мога да проведа с никой друг. В тях той ми казва неща, в които не бих се вслушал, ако бяха изречени от някой друг.“На 17 август тази година се качих на колата и отпътувах за град Топика. Отивах да гледам филм със странното име Peanut Butter Falcon („Фъстъчено-масленият сокол“), тъй като нито едно от кината в моя град не го бе включило в програмата си. Въпреки че знаех в най-малки подробности историята около неговото създаване, някак си бях успял да се опазя от каквато и да било информация около самата фабула на филма. Това, от което не бях успял да се предпазя, бяха съмненията. Съмнения за това дали двама бездомни младежи, които никога не са писали и режисирали, са успели да направят нещо стойностно; за това дали един мечтател със синдром на Даун е съумял да се вживее убедително в ролята си; за това дали една съсипана, алкохолизирана бивша звезда е съумяла да надрасне разрухата си.Но още от първите минути съмненията ми се разпиляха в нищото, сякаш поразени от самия Танос. Не казвам, че творбата е шедьовър, но със сигурност знам, че точно такъв филм не бях гледал. Нищо не се превърна от шевролет Камаро в огромен робот. Никой не ритна никого по главата на покрива на движещ се с двеста километра в час влак. Никой не пристигна от зловеща екзопланета, за да нокаутира човека паяк. Никога няма да има втора, трета, четвърта, пета и шеста серия. Гледах филма и усещах колебливия валс на сълзите в очите си. Кожата ми започна да настръхва. Започнах да разбирам точно защо Шая е искал да участва в него. Няма да ви разказвам подробности от сюжета, защото искам да го гледате. Но мога да ви кажа, че на големия екран той е взимащо дъха визуално преживяване, в което пейзажите са едно от главните действащи лица, и въпреки че на повърхността става дума за едно откачено, невероятно приключение, истината е, че филмът някак си е попил в себе си смисъла на мечтите, от които е направен. Зак Готсаген играеше герой на име... Зак. Той бягаше... бягаше от предразсъдъци и стереотипи. От миопията на понижените очаквания, срещу които се е борил цял живот. Шая играеше мъж на име Тайлър, който също бягаше... от демоните си, от грешките, от миналото. Носеха се двамата по своенравните ръкави на реката на живота в преследване на една привидно безумна мечта. Единият ѝ вярваше безпрекословно, защото беше чист. Другият искаше да ѝ повярва, за да се пречисти. Чудех се доколко филмът е отражение на действителността и доколко действителността е отражение на филма.Не помръднах от седалката дълго след последния кадър. Шепата смълчани зрители се разпиля навън из нощните улици на Топика, но аз останах в тъмния киносалон насаме с мислите си, които сякаш се стелеха по екрана заедно с надписите. Ето, казах си, това е един скромен филм, направен за жълти стотинки според тукашните стандарти. Вярно е, че промени завинаги живота на своите създатели, но какво ли ще бъде наследството му?За него няма да има оскари и бляскави премиери. Няма да направи сто милиона долара и едва ли ще бъде видян от много хора. Но този малък филм има толкова голяма история. Толкова много искрени и важни внушения. Това е филм за самия живот. За неговите перипетии. За грешките и цената на тяхното изкупление. За любовта. За приятелството. И преди всичко за още нещо, което се спотайва в най-очевидната метафора на филма. Тя се движи като нишка през целия филм, за да кулминира в края му. Метафората за силата, която е в състояние да пристигне там, където никой никога не я е очаквал. Силата на мечтите. Тези мечти, които са толкова безумни, че в тях могат да повярват само най-стойностните хора. Такива мечти не са просто дръзки. Те са арогантни, очарователно самоуверени, дори нахални. Това е филм за непоквареното нахалство на мечтите. Всеки човек трябва да има поне една такава мечта – тя ни вдъхва смисъл дори тогава, когато сме изгубени, обезверени, бездомни, гладни и отчаяни. Точно днес, в епохата на цинизъм, социопатия, омраза и поляризация са ни необходими филми като този. Приказки за добрината, които ни обединяват като хора и които са в противовес на онези сили, които имат полза от това да бъдем разделени.Никой не знае защо на този свят от време на време се ражда дете с една хромозома в повече. Може би за да ни научи да се доверим на мечтателя в себе си и да ни помогне да открием баланса в собствената си вселена. И докато седях там, в полутъмния салон, си обещах, преди да е изтекла годината, да разкажа тази история и да препоръчам филма на всички хора, които обичам и на които държа. Ако сте стигнали дотук, това означава, че и вие сте сред тези хора. И отдавна носите синдрома на мечтателя във всяка своя клетка.Не знам колко време беше минало от края на филма, но аз все още седях като статуята на Славейкови, унесен в мислите си. Надписите вече бяха изтлели върху бледия екран, когато се появи киноразпоредителят и ме изгледа озадачен. Беше младо момче с бейзболна шапка и метла в ръцете. Беше дошъл да измете и пуканките, и мен от киносалона. Ето, казах си, това е един киноразпоредител с четиресет и шест хромозоми. Чудя се дали е гледал филма и дали знае, че Зак Готсаген също е киноразпоредител. Дали и у него, скрита някъде дълбоко, не вдишва и издишва въздуха си поне една откачена, нахална мечта. „Филмът свърши“, каза момчето. „Кой знае – отвърнах му, изправяйки се. – Може и така да е... а може би едва сега започва…“-------------Източници:https://www.theguardian.com/film/2019/oct/18/it-was-like-lighting-yourself-on-fire-how-shia-labeoufs-co-star-changed-his-lifehttps://www.vanityfair.com/hollywood/2019/08/peanut-butter-falcon-shia-labeouf-moviehttps://www.latimes.com/entertainment-arts/movies/story/2019-12-03/zack-gottsagen-shia-labeouf-peanut-butter-falcon-dakota-johnsonhttps://apnews.com/b2e3757a6d3f4004825937b082ef59dehttps://variety.com/2019/film/news/shia-labeouf-on-peanut-butter-falcon-i-walked-out-of-this-project-a-changed-person-1203289688/", "date": "2019.12.30", "title": "Непоквареното нахалство на мечтите"}
{"url": "https://offnews.bg/futbol/treniorat-na-tcska-na-balgarska-armia-niama-vreme-za-chakane-na-tro-718449.html", "text": "В ЦСКА няма време за чакане на трофеи. Това признава сръбският треньор на “червените” Милош Крушчич в интервю за белградския “Спортски журнал”, цитиран от “Меридиан Мач”.Първият въпрос, който задава авторът Бранко Спасойевич към Крушчич е “Боите ли се от Лудогорец?”. “Защо да го правим?! Лудогорец не е страшилище, някакъв кошмар. Ние отбора от Разград го надиграхме в София. Нямаше голове, но инициативата беше от наша страна. Откакто застанах на поста треньор, сме допуснали само един гол. В България имената на ЦСКА и Левски се асоциират с титли - автоматично. На сметката на тезидва отбора има общо 57 триумфа.Заради традициите, феновете, медиите натискът върху играчите на ЦСКА и Левски е огромен. Лидерската позиция на Лудогорец се гарантира от най-добрите играчи, най-многото пари и най-добрата организация в клуба. Но пък да скочиш на неприкосновените е много сладко. Затова се надявам нашият скок напролет да бъде успешен и да съживим шампионските амбиции”.“Левски не може ли да ви обърка сметките?”, пита още журналистът.“Голямото софийско дерби ни очаква още в средата на февруари, в първия пролетен кръг. Ще играем на националния стадион “Васил Левски”. Това е най-големият мач на българския футбол и се надявам успех в него да ни даде тласък на изкачването ни нагоре. Мога да кажа, че ЦСКА има идея как да се върне в компанията на шампионите. След дълги години в Литекс амбициозният собственик Гриша Ганчев възроди “армейците”. Ще строи нов стадион, направи добър тим, всеки ден напредваме”.Крушчич се съгласява с автора на материала, че Ганчев има вяра в сърбите.“Ако се съди по треньорите - да. За него са работили Люпко Петрович, Миодраг Йешич, а миналата година и Нестор Ел Маестро, който също е наш треньор”, казва Крушчич, който споделя и своята гледна точка на напускането на Люпко.“Той познаваше много добре отбора, но със самото си застъпване на треньорския пост попадна под напрежение. Не е лесно - има много интереси и претенции, а в клуба няма нито място, нито време за чакане. Затова на първо място успяхме с психология да успокоим обстановката и да оставим момчетата да играят. Когато има победи, всичко се получава лесно. А изискванията на ръководството в момента са да печелим мачове, да играем добре и да школуваме младите. Но българите са с наия манталитет - не понасят загубите”, завършва Крушчич.", "date": "2019.12.30", "title": "Треньорът на ЦСКА: На \"Българска армия\" няма време за чакане на трофеи"}
{"url": "https://offnews.bg/sviat/sasht-udariha-po-vazduh-al-shabab-sled-teroristichnia-akt-v-mogadish-718454.html", "text": "Най-малко четирима бойци на терористичната групировка „Аш Шабаб“ са елиминирани при въздушен удар на американските сили в Сомалия. Това съобщиха от Африканското командване на Въоръжените сили на САЩ (АФРИКОМ).„Заедно с федералното правителство на Сомалия, на 29 декември Африканското командване на въоръжените сили на САЩ нанесе три въздушни удара срещу два обекта на „Ал Шабаб\", се казва в изявление на АФРИКОМ. Няма жертви сред цивилното население.Действията на САЩ и правителството на Сомалия са в отговор на взривяването на кола бомба в събота. Жертвите при кървавия атентат са над 90 души. Очаква се в близките дни числото да продължи да расте, тъй като много от десетките ранени са в тежко състояние. Бомбеният атентат унищожи цял пропускателен пункт в столицата Могадишу. Сред жертвите има много студенти, които минавали оттам с автобус.Според местните власти извършител на взрива е ислямистка групировка „Ал Шабаб\".Най- кървавият атентат за тази година в страната предизвика реакции на съпричастност по цял свят. „Братя и сестри, нека се помолим за жертвите от ужасяващия терористичен акт в Сомалия. Аз съм със семействата, които скърбят за техните близки, нека заедно се помолим за тях. И нека завършим годината в мир”, призова папа Франциск.По-рано тази година САЩ удариха цели в Сомалия с безпилотни самолети. Повечето полети във въздушното пространство на Сомалия, според южноафриканското издание DefenseWeb, се извършват от американски дронове, които са разположени в основна американска база в съседна Джибути.", "date": "2019.12.30", "title": "САЩ удариха по въздух \"Ал Шабаб\" след терористичния акт в Могадишу"}
{"url": "https://offnews.bg/temida/direktorat-na-profesionalnata-gimnazia-v-ihtiman-otiva-na-sad-za-podku-718456.html", "text": "Окръжна прокуратура – София е внесла в съда искане за определяне на мярка за неотклонение спрямо лицата с инициали Д.Б. и С.А, съобщиха от пресцентъра на Апелативна прокуратура - София. Зад инициалите Д.Б. се крие директорът на Професионалната гимназия \"Васил Левски\" в Ихтиман Димитър Бонев, който беше арестуван за подкуп.Д.Б. е бил привлечен към наказателна отговорност след като на 27 декември 2019 г. в гр. Ихтиман в качеството си на длъжностно лице – директор на професионална гимназия, приел подкуп в размер на 5 000 лева. Въпросната сума му била дадена за да не извърши действие по служба – да не изменя размера на наемната цена по договор за аренда, сключен през м. фeвруари 2015 г. между учебното заведение и търговско дружество. Престъпното деяние е било извършено от него в съучастие с другия обвиняем – С.А.С постановление на прокурор от Окръжна прокуратура – София двамата са задържани за срок до 72 часа.Предстои в съдебно заседание, което е насрочено за днес, Софийският окръжен съд да разгледа внесеното от прокуратурата искане за определяне на мярка за неотклонение.Бонев е бил задържан от ГДБОП в петък пред сградата на бившето ТКЗС, а след това е отведен в София. Според \"Хоризонт\" става дума за опит за изнудване срещу местен бизнесмен, който е обработвал земя, собственост на училището.Бонев е бивш кмет на града, а от две години е директор на гимназията.", "date": "2019.12.30", "title": "Директорът на професионалната гимназия в Ихтиман отива на съд за подкуп"}
{"url": "https://offnews.bg/obshtestvo/obsazhdat-vdiganeto-na-danatcite-v-sofia-718457.html", "text": "Пето поредно извънредно заседание за годината ще проведе днес Столичният общински съвет. Включени са шест точки в дневния ред. Сред тях са предложения за увеличение на местните данъци и такси.Както вече беше обявено общината иска да се вдигне данъкът на автомобилите със стандарт между Евро 1 и Евро 4. Целта е да се се повлияе на замърсяването на въздуха в столицата. Предвижда се поскъпване с между 4 и 7 лв., до 30 или 40 лв.От местната управа лансираха аргумента, че повече хора могат да оставят старите коли, за да карат по-екологични такива. От опозицията пък вече контрираха, че това ще удари по джоба на столичаните. БСП обявиха, че кметът Йорданка Фандъкова е обещала да не вдига данъците.Предвижда се да се вдигне и налогът при сделки с недвижими имоти да се увеличи от 2.5 на 3%. Има идея да се въведе система за битовите отпадъци, която да е на принципа \"замърсителят плаща\".", "date": "2019.12.30", "title": "Обсъждат вдигането на данъците в София"}
{"url": "https://offnews.bg/politika/denitca-sacheva-izprashtame-2019-godina-s-rekordno-niska-bezrabotitca-718465.html", "text": "Изпращаме 2019 година с рекордно ниска безработица - по данни на НСИ е 3,7%, а равнището на регистрираната безработица в Агенцията по заетостта е най-ниско от 11 години насам. Отминаващата година беше под знака на продължението на всички основни политики в областта на повишаване на доходите, подпомагане на хората, които имат нужда от подкрепа и увеличаване на пенсиите. Това са изводите на министъра на труда и социалната политика Деница Сачева, направени в интервю за БТА.Тя припомни, че минималната работна заплата ще се повиши от следващата година на 610 лева, средната работна заплата вече достига 1249 лева.Почти 207 хил. души до края на ноември са намерили работа със съдействието на Бюрата по труда.Качеството на работната сила ще бъде приоритет за Министерството през следващата година, тъй като в момента предлагането на работа значително изпреварва търсенето. \"Това е тенденция, която за първи път се обръща така\", заяви Сачева.Социалното министерство ще издири младежите, които нито работят, нито учатПо данни на НСИ броят на младежите, които нито учат, нито работят за първото деветмесечие на 2019 година, е почти 167 000.Броят на тези младежи е по-малък с почти 14 на сто в сравнение на същото деветмесечие на 2018 година, но все още 167 хил. е голямо число, каза министърът на труда и социалната политика. Сачева посочи, че от Министерството ще работят с тази група младежи, като първо ще бъде създадена информационна база за това кои са, къде са намират, икономическите причини, поради които не работят.След това ще се търси възможност за професионално ориентиране с конкретни мерки за обучение, включително наставничество и развитие на дуалната форма на обучение. Най-често такива хора биха искали много бързо да видят връзката между образованието и работата, заяви министърът на труда и социалната политика. Ще има курсове по дигитални умения, по предприемачество, както и по социални, комуникативни умения, които са ключови за намирането и оставането на работа.По думите на министър Сачева в момента най-голям дял свободни работни места са заявени в преработващата промишленост - 29,8 на сто, в търговията, ремонт на автомобили и мотоциклети - почти 15%, в административни и спомагателни дейности - 8,7 на сто, хотелиерство и ресторантьорство - 7, 8 на сто, строителство - 7,7 на сто.Най-търсените професии в момента са оператори на стационарни машини и съоръжения, работници в добивната и преработващата промишленост, строителство и транспорт и квалифицирани работници по производство на храни, облекло, дървени изделия. Изключително търсени са и хората, които полагат грижи за други хора, както и заетите в сферата на професионалните услуги - бармани, сервитьори, готвачи, камериери и други, каза министър Сачева.Търсят се и хора, които се грижат за други хораПо думите на социалния министър младежите трябва да се насочват освен към професии, свързани с технологиите, и към такива, свързани с грижа за други хора, защото има сериозен недостиг на работници в сферата на социалните услуги, медицински сестри, социални работници, рехабилитатори. Ще се търсят мерки да се насърчават повече млади хора да мислят за евентуална трудова реализация в тези сфери.Възможност да се договаря извънреден трудЩе се ограничи сумираното изчисляване на работното време до 4 месеца, ще има възможност да се договаря до 300 часа извънреден труд.Нашето намерение е до април да са готови и предложения за промени в Кодекса на труда, които да осигуряват баланс между интересите на работодателите и трудовите права на наетите хора, каза министър Сачева. На този етап, в съответствие със законодателството на Европейския съюз, Министерството е направило предложения за намаляване на максималния период за сумирано изчисляване на работното време от 6 на 4 месеца, както и по възможността чрез договаряне между социалните партньори да има по-голяма продължителност на извънредния труд в една календарна година - до 300 часа чрез договаряне, посочи министърът на труда и социалната политика.Според Сачева това е и своеобразен тест за развитието на индустриалните отношения в страната. Ще се запази обаче общоприложимото ограничение за извънредния труд до 150 часа годишно. Министър Сачева уточни, че това все още са предложения, социалните партньори ще ги обсъдят допълнително и официално ще бъдат представени през април. Удължен е срокът за работата на работната група по промени в трудовото законодателство до края на март. Обсъждат се и проектопромени по отношение на облекчаване на правилата за малките фирми, но според Сачева каквито и промени да бъдат предложени, те трябва да гарантират извоюваните до момента права на работниците, заети в тези фирми.За отпадане на минималните осигурителни доходи на този етап не може да се говори с ясна категоричност, заяви министър Сачева, но подчерта, че всичко е в ръцете на синдикати и работодатели. Тя смята, че МОД служат за превенция на сивата икономика и за закрила на работниците. Във всички случаи обаче трябва да се намерят механизми за осигуряване върху реалните доходи. Има дискусия и по механизъм за нарастване на минималната работна заплата.Социалните работници не отнемат деца, те връщат децата в семействатаМинистър Сачева посочи, че за изминалата година има 1519 деца, които са останали в своите биологични семейства, въпреки че са били с риск от изоставяне. Българските социални работници не отнемат деца, те връщат деца в семействата, заяви министърът на труда и социалната политика.Има 351 деца, които са върнати обратно в биологичните си семейства, след като по различни причини се е наложило да бъдат временно изведени от тях. Това са общо 1870 децата, които са останали със своите семейства, благодарение на работата на социалните работници за преодоляване на временните затруднения пред семействата, отбеляза министър Сачева.Според нея от досегашните дискусии по Закона за социалните услуги е станало ясно, че основните страхове на хората са свързани с текстове, които са в други закони и са свързани със семейните политики.Тя смята, че хората преекспонират ролята на социалните работници като \"морална полиция\", която ще посещава семействата във всеки момент, в който някой се оплаче за проблем.По думите на Сачева това категорично не е вярно, тъй като Законът за социалните услуги не въвежда нищо ново в това отношение - редът и определението за дете в риск е от години в българското правно пространство. \"Вмешателство в семейството нито е цел, нито е желание на социалната система\", заяви министърът.Тя смята, че хората от една страна са целенасочено заблуждавани, от друга - влияние за тези слухове са и обективно съществуващи факти - има много българи, които имат деца от граждани на други държави и са имали сблъсък с техните социални служби. Има нарастващ брой на жалбите на наши сънародници, които имат деца от граждани на Германия, Холандия, Норвегия и нарастващо желание да бъдат защитени от българската държава. В последната година има около 70 такива сигнала, каза Деница Сачева.Министърът смята, че е необходима дискусия за това, какви семейни политики се провеждат в България, кои са основните принципи, на които те ще почиват в следващите 10 години, така че да няма постоянно нови проблеми и протести. Според нея тази дискусия трябва да е в Народното събрание, за да се търси политически консенсус.\"Що се отнася до обвиненията, че България въвежда един или друг модел, дебело искам да подчертая, че моделът на социална политика в България е български, отчита българските традиции, българската реалност, българската народопсихология, възможности и културни нагласи\", заяви министър Сачева.До 15 януари неправителствените организации и протестиращите ще могат да систематизират основните въпроси, които според тях предизвикват загриженост и специално внимание по отношение на социалните услуги, а в периода януари - февруари Министерството ще направи 6 дискусии в цялата страна, за да може и извън столицата да се обсъдят вижданията на хората и дали има текстове, които ги притесняват.Анализ на причините за увеличението на болничнитеМинистърът на труда и социалната политика Деница Сачева смята, че преди да бъде разрешен проблемът с изплащането на първите три дни болнични, е необходимо да бъде направен анализ, който да покаже има ли някакви рационални причини, поради които болничните да се увеличават през последните години. Сачева припомни, че според Закона за бюджета на Държавното обществено осигуряване до 31 януари НОИ и НЗОК трябва да са готови с анализа.Според нея интересен би бил анализът колко души са си взели болнични на 27 и 23 декември, а също и около другите празнични дни. Министърът смята, че в разговора трябва да участва и Българският лекарски съюз, защото трябва да стане ясно дали българските лекари издават болнични, които не отговарят на истината. \"Това би било сериозен репутационен проблем\", заяви министърът. По думите й, ако има повишаване на болничните в предприятие, в което работодателят не осигурява достатъчно почивка, прекалява с извънредния труд и т.н, решенията са едни, а при обратната ситуация - служители, които излизат постоянно в болнични, но работодателят не може покрай тяхното често отсъствие да планира дейността на фирмата, решенията са други.Сачева смята, че трябва да се види кои са най-често срещаните диагнози, има ли лекари, които са \"първенци\" по отношение на издаването на болнични, има ли болници, които издават такива болнични листове. Възможни решения са също и прецизиране на текстовете на наредбата на МЗ по отношение на режимите за болничните - \"дали болничният трябва да е задължително в домашен режим, или в болница, защото в момента голяма част от болничните, които се получават, са доста общи, с общи симптоми и много трудно могат да бъдат контролирани\".До 8 януари общините трябва да предоставят информация за хората, нуждаещи се от асистентиОт Агенцията за социално подпомагане е изпратено писмо до всички кметове на общини в България до 8 януари да предоставят актуална информация за потребителите, които не отговарят на условията за включване в механизма за лична помощ по Закона за лична помощ. След като се получи този анализ, ще бъдат предложени мерки, за да могат да бъдат обхванати всички хора, които се нуждаят от асистентска подкрепа.Според Закона за социалните услуги се предвижда възможност за асистентска подкрепа за възрастни хора в невъзможност за самообслужване, ако не ползват подкрепа по друг закон. До 23 декември 2019 година по Закона за личната помощ са издадени 25 330 направления . \"Като получим информацията от кметовете колко хора ще бъдат извън условията на Закона, ще предложим решение\", заяви министърът.По отношение на призива на омбудсмана да се търсят нормативни механизми минималната пенсия да стане поне колкото линията на бедност, министър Сачева заяви, че трябва да се търси баланс между осигурителен принос и пенсионни доходи. Несправедливо би било увеличаването само на минималната пенсия за осигурителен стаж и възраст, защото така хора с по-висок осигурителен принос биха получавали доходи, близки до минималната пенсия, каза Деница Сачева.Тя призова разговорите за справедливостта на пенсиите да започнат от това, колко души в България се осигуряват на реалните си доходи, колко дълго време го правят и какви са техните очаквания за пенсия след 20 години, когато се пенсионират.Не трябва да забравяме, че пенсионната система е специфичен вид финансова система и тя е зависима от приходите в нея. Съществено влияние оказва и личният принос на всеки от нас. Линията на бедност е показател за предприемане на мерки с инструментите на други политики.Във втората половина на януари ще стартираме разговорите за изплащането на вторите пенсии, каза Сачева. Ще участват КФН, НОИ, Асоциацията на пенсионните дружества, работодатели и синдикати. Те ще решат как да се продължи нататък. \"Трябва да подчертая, че няма актюерски разчети, които да доказват, че две пенсии са по-малко от една на този етап\", заяви министърът.Според Деница Сачева различните групи хора имат различни очаквания към социалния министър, но според нея ключовите думи за всеки министър на труда и социалната политика би трябвало да са \"баланс и добра комуникация\".\"Това ще бъдат и моите, защото трябва да бъдат балансирани интересите на всички участници, така че социалната политика и политиката по заетостта да водят към просперитет и благосъстояние\", заяви Сачева.", "date": "2019.12.30", "title": "Деница Сачева: Изпращаме 2019 година с рекордно ниска безработица"}
{"url": "https://offnews.bg/obshtestvo/iazovir-studena-dostigna-martvia-si-obem-otpuskat-oshte-30-mln-lev-718497.html", "text": "Кризата в Перник се задълбочава, нивото на язовир \"Студена\" достигна мъртвия си обем, предаде БНТ.В 17.00 часа в кабинета на министър-председателя започна спешно съвещание на всички, които имат отношение към водната криза в Перник. В Министерския съвет са финансовия министър Владислав Горанов, икономическия Емил Караниколов, кметът на Перник Станислав Владимиров.В 17.23 съвещанието завърши. След края му Борисов обяви, че се отпускат спешно 30 милиона лева на община Перник към отпуснатите вече 5 млн. От МВР започват проверки на всички ВиК.\"Виновните през години, кой каквото си е надробил, ще го изсърба\", заяви Борисов.По-рано днес на проверка на ремонтните дейности той хвърли вината за водната криза върху БСП и допълни: \"Надявам се ремонтът да приключи, преди да се достигне мъртвия обем\".\"Работим активно за решаването на проблема с водата в Перник и държавата ще съдейства с всичко, което може. Очаквам още днес общината да подготви документално всичко необходимо за отпускане на финансова помощ от правителството. Продуктивно ще бъдат направени тези неща – магистрален водопровод, ще работим по новата и старата пречиствателна станция и ще влезем в града да му помогнем на кмета с критичните участъци да подменим водопроводите и канализационните системи. Призовах всички ВиК дружества в страната да вземат нужните мерки, за да не стига и в други региони до проблем с водата\", коментира Борисов.Днес стартира аварийният план за водоснабдяване на Перник, който ще бъде изпълнен на четири етапа. Работата по полагането на алтернативния водопровод, дълъг километър, започна днес и ще струва на държавата над 2 млн. лева. Предвижда се да бъде изграден нов магистрален тръбопровод с дължина километър и 200, на стойност 2,2 млн. лв. успоредно на досегашния, през територията на \"Стомана Индъстрис\".Обсъжда се вариант той да заобиколи ТЕЦ-Перник, но тогава ще струва 3 млн. и 100 хил. лв. Днес започна и модернизация на една от двете пречиствателни станции. Целта е да се повиши техният капацитет, за да може да обработват по-замърсена вода, при по-ниски технологични разходи, ако нивото на язовир \"Студена\" падне под мъртвия обем.", "date": "2019.12.30", "title": "Язовир 'Студена' достигна мъртвия си обем, отпускат още 30 млн. лева за Перник"}
{"url": "https://offnews.bg/obshtestvo/blizo-50-000-dushi-pri-ombudsmana-prez-2019-g-naj-mnogo-signali-za-p-718462.html", "text": "В институцията на омбудсмана постъпи жалба от г-н Н.М. Човекът е с ампутиран крак, без актуално експертно решение от ТЕЛК, без дом, доходи за съществуване и осигуровки.В рамките на правомощията на омбудсмана бяха предприети многобройни действия от експерти на институцията за осигуряване на необходимата подкрепа на гражданина.След отправени препоръки г-н М. първоначално бе настанен в Център за временно настаняване „Света София“, а впоследствие бе прехвърлен в социалната услуга в кв. Люлин. На гражданина е отпусната еднократна помощ от Дирекция „Социално подпомагане“ – Възраждане в максимален размер и му осигурена целева помощ за медицински изделия.Със съдействието на експерти на институцията на г-н М. са подготвени документи и той се яви за освидетелстване пред ТЕЛК. Определени са му 100 % трайно намалена работоспособност, без чужда помощ. Впоследствие г-н М. е настанен в Дома за пълнолетни лица с физически увреждания – Военноинвалиден дом „Елена и Никола Иванови” в гр. Банкя. Получава пенсия и има осигуровки.Това е само един от многобройните случаи, при които след намесата на омбудсмана, гражданин получи подкрепа от институциите. През 2019 г., общият брой на хората, потърсили съдействието на националния обществен посредник - в приемната в София и изнесените такива в страната, чрез писмени сигнали, консултации по телефона е 48 928. От тях 22 040 са на граждани, подписали се в колективните жалби.Най-много хора са се оплакали на омбудсмана за нарушени права във ВиК сектора – 10,54% от общия брой. Веднага след това са гражданите, сезирали омбудсмана за проблеми, свързани със социално осигуряване и обезщетения, в т.ч. и пенсии – близо 9%, следвани от жалби срещу енергийни дружества, частни съдебни изпълнители, банки, фирми за бързи кредити и др.През 2019 г. омбудсманът е сезирал пет пъти Конституционния съд:1. Относно разпоредбите на чл. 8, ал. 1-6, чл. 9-15, чл. 17, ал. 1, т. 4, чл. 22, ал. 2, т. 12, чл. 30 и § 1, т. 8 от Допълнителните разпоредби на Закона за административното регулиране на икономически дейности, свързани с нефт и продукти от нефтен произход. Образувано е конституционно дело № 1/2019 г. С определение от 21.02.2019 г. КС отклони искането.2. Относно разпоредбите на чл. 7, ал. 2, т. 8 от Закона за държавния служител и на § 15 от преходните и заключителни разпоредби на Закона за държавния бюджет на Република България за 2019 г. Образувано е конституционно дело № 2/2019г., присъединено към 16/2018 г. С Решение от 07.03.2019 г. КС уважи искането на омбудсмана и обяви за противоконституционни разпоредбите на чл. 7, ал. 2, т. 8; чл. 84а, ал. 1, т. 1 и чл. 103, ал. 1, т. 4 от Закона за държавния служител и параграф 15 от преходните и заключителни разпоредби на ЗДБРБ за 2019 г.3. Относно разпоредбата на чл. 14, ал. 2 от Закона за регулиране на водоснабдителните и канализационните услуги. Образувано е конституционно дело № 3/2019 г. С Определение от 09.05.2019 г. КС допусна искането за разглеждане.4. Относно разпоредбите на чл. 53, ал. 5, чл. 58, ал. 1, чл. 70, ал. 5, чл. 73, ал. 1, чл. 85, ал. 5, чл. 88, ал. 1 и чл. 201, ал. 1 от Изборния кодекс. Образувано е конституционно дело № 6/2019г. С Решение от 18.07.2019г. КС отхвърли искането.5. Относно разпоредбите на чл. 10а, чл. 17а, ал. 2 и чл. 24в от Закона за устройството на Черноморското крайбрежие. Образувано е конституционно дело № 10/2019г.С Определение от 08.10.2019г. КС допусна искането за разглеждане по същество.Законодателните инициативи на омбудсмана през тази година са четири:• Законопроект за несъстоятелност на физическите лицаОмбудсманът организира през 2018 г. форум на тема „Уредба на фалита на физически лица в Република България – възможности и перспективи“, на който представи концепция на законопроект за несъстоятелност на физическите лица. Концепцията е изработена от работна група, включваща експерти, магистрати, представители на съсловни и граждански организации, и предвижда от тази процедура да могат да се възползват, както физически лица, предприемачи, т.е. упражняващи свободна професия или физическа дейност без качеството на търговец, но също така и физически лица потребители, като се постигне баланс между интересните на кредиторите и длъжниците. На 31.07.2019 г. на вниманието на народните представители е внесен и изготвения законопроект, придружен с мотиви и оценка на въздействието.• Закон за търговския регистър и регистъра на юридически лица с нестопанска целИзпратена е препоръка за приемане на промени, касаещи обжалването на незаконосъобразни откази на длъжностните лица по регистрация към Агенцията по вписванията и възстановяване на направените разходи/претърпени щети.• Граждански процесуален кодексИзготвен и предоставен на вниманието на председателя на Народното събрание и депутатите е и законопроект за изменение и допълнение на Гражданския процесуален кодекс с цел ограничаване на свръхпривилегиите на банки, монополи и защита от неравноправни клаузи. Законопроектът е внесен и окончателно приет от народните представители през месец декември 2019 г.• Законопроект за съсловните организации на медицинските специалистиИнституцията на омбудсмана представи на вниманието на законодателния орган и законопроект, който да регламентира обществените отношения, свързани със съсловните организации на медицинските специалисти. Целта на проекта е създаване на съсловни организации на всяка от регулираните професии в здравеопазването, с което да се осигури стабилност и равнопоставеност в тази област.", "date": "2019.12.30", "title": "Близо 50 000 души при омбудсмана през 2019 г., най-много сигнали за проблеми с ВиК и социалното осигуряване"}
{"url": "https://offnews.bg/sviat/3-g-zatvor-za-doktora-sazdal-parvite-genno-redaktirani-bebeta-718458.html", "text": "Съдът в китайския град Шенчжън, провинция Гуандун, постанови присъда от три години затвор за китайския учен Хъ Цзянкуей, създал първите в света \"генно редактирани\" бебета, съобщи Ройтерс, като се позова на агенция Синхуа.Ученият е осъден на затвор и глоба от 3 милиона юана (430 000 долара) за извършване на незаконен експеримент с раждането на близнаци от генномодифицирани ембриони, се казва в решението на съда.Пред ноември 2018 г. Хъ Цзянкуей съобщи, че е използвал технология за генно редактиране, известна като CRISPR-Cas9, за да промени гените на ембриони на две родени същия месец близначки. Новината предизвика бурни реакции и дебати в Китай и по света за етичността на генното редактиране.Заедно с Хъ Цзянкуей са осъдени още двама изследователи. Чжан Жънли е с присъда от две години затвор и глоба от 1 млн. юана, а Цин Цзинчжоу е осъден на 18 месеца затвор, но с две години отлагане на изпълнението, и глоба от 500 000 юана, посочва Асошиейтед прес.Според Синхуа в резултат на изследванията и експериментите на Хъ Цзянкуей са родени три генномодифицирани бебета. През януари тази година китайските власти потвърдиха, че втора жена е бременна с дете с променена ДНК, но раждането му не беше потвърдено, отбелязва Франс прес.", "date": "2019.12.30", "title": "3 г. затвор за доктора, създал първите \"генно редактирани\" бебета"}
{"url": "https://offnews.bg/futbol/ruben-pinto-se-darpa-za-nov-dogovor-718450.html", "text": "Португалският халф на ЦСКА Рубен Пинто все още не се е съгласил да удължи договора си с клуба. На този етап той обмисля ситуацията и не бърза да парафира, информира “Тема Спорт”.Настоящият му контракт изтича в края на сезона и от 1 януари той ще може да подпише предварителен договор с всеки клуб. Ръководството на ЦСКА ще има разговори с футболиста преди заминаването за лагера в Испания около средата на януари. Не е изключено Пинто все пак да се съгласи да преподпише и това може да случи преди тръгването за Марбея. По сходен начин преди година договорите си удължиха Витаутас Черниаускас и Тиаго.Пинто е част от “червените” от 3,5 години. Ако остане и пред следващия сезон той ще се превърне в чужденеца с най-много участия за ЦСКА. В хода на сезона той беше изпаднал в немилост пред треньора Люпко Петрович, но след напускането му беше реабилитиран и отново е твърд титуляр. В момента португалецът е в родината си, където разпуска със своето семейство и в същото време поддържа форма във фитнеса.Договорът на бразилския вратар на ЦСКА Густаво Бусато изтича през лятото, но подновяването му било чиста формалност. Бразилецът вече се е разбрал с ръководството да преподпише и новината за това се очаква да бъде разгласена при старта на зимната подготовка. 29-годишният страж пристигна през лятото, като имаше най-скромната визитка от новите попълнения. Със силните си игри обаче той се наложи като титуляр за сметка на Витаутас Черниаускас, като не спира да отбелязва прогрес.", "date": "2019.12.30", "title": "Рубен Пинто се дърпа за нов договор"}
{"url": "https://offnews.bg/futbol/nov-v-levski-shte-vzima-edna-ot-naj-skromnite-zaplati-na-gerena-718453.html", "text": "Второто зимно попълнение на Левски Деян Лозев ще прибира една от най-ниските заплати на “Герена”. 26-годишният флангови играч, който беше привлечен от Арда, ще получава месечно възнаграждение от 5500 евро. За него  обаче столичани ще платят 250 000 евро трансферна сума на досегашния му клуб.Лозев подписа за 3 години с Левски, а преди него “сините” подписаха и с халфа Симеон Славчев, който дойде като свободен агент, след като прекрати взаимоотношенията си с азербайджанския Карабах. Полузащитникът също парафира за 3 години.Лозев беше желан от треньора Петър Хубчев с агресивната си игра по десния фланг. Той беше ползван и на десния бек в Арда и така може да бъде алтернатива на капитана Живко Миланов в отбрана, както и на Станислав Иванов по дясното крило. През есента той изигра 19 мача и се разписа 1 път, като се отличи и с пет асистенции.Хасковлията беше повикан от бившия национален селекционер Красимир Балъков, но не записа дебют, тъй като остана резерва в мачовете с Англия (0:6) и Черна гора (0:0).Капитанът на Левски Живко Миланов трябва да поднови договора си днес, информира още “Тема Спорт”. Двете страни на няколко пъти анонсираха, че имат принципна договорка за удължаване на досегашното споразумение, което изтича в края на сезона. Миланов кара третия си престой на “Герена”.Той се завърна в Левски в началото на 2019 година и през пролетта се утвърди като титуляр и сложи капитанската лента. Статутът му не се промени и след идването на новия треньор Петър Хубчев. Нещо повече - през есента той се превърна в най-ползвания полеви играч на Левски от всички в първенството.Той пропусна само една минута, след като беше заменен в края на домакинския мач с Дунав (Русе). С представянето си 35-годишния десен бек си заслужи подновяването на договора.В близките дни се очаква и раздвижване около другите двама основни играчи с изтичащи договори - Кали Тиам и Мартин Райнов.Преди Коледа договорите си с Левски пък подновиха младежките национали Ивайло Найденов и Илия Юруков. Професионален договор с клуба подписа 17-годишният флангови нападател Патрик- Габриел Галчев.", "date": "2019.12.30", "title": "Нов в Левски ще взима една от най-скромните заплати на \"Герена\""}
{"url": "https://offnews.bg/politika/borisov-ne-se-angazhira-sas-srok-koga-shte-svarshi-vodnata-kriza-v-per-718463.html", "text": "Надявам се ремонтът да приключи преди да се достигне мъртвия обем. Това каза премиерът Бойко Борисов по време на проверка на ремонтни работи по водопровода в Перник. Борисов пристигна в Перник за заседанието на кризисния щаб в града, който е на воден режим над месец. Заедно с премиера бяха икономическият министър Емил Караниколов, зам.-регионалният министър Николай Нанков и кмета Станислав Владимиров го очакваха на място.Премиерът и министрите посетиха трасето на новия водопровод и водната станция на града.Борисов не се ангажира с конкретен срок кога в града ще има вода. Той заяви, че държавата ще съдейства с всичко, което може.„Перник е от градовете, в които важи поговорката: „вода газят, жадни ходят“. Хората са виновни, така са бързали да приватизират, че за приватизирали заедно със заводите. Колегите от „Стомана“ - Перник са коректни“, допълни още премиерът Бойко Борисов.Той коментира, че никой не се е свързал с него за проблем с водоснабдяването в Ботевград и, че господар на ВиК там е кметът.Днес до премиера ще бъде входирано искане за отпускане на средства по три мерки за преодоляване на кризата в миньорския град. „Работим по старата и по новата пречиствателна станция, работим по големия водопровод, по който са големите загуби и по водопроводната мрежа към града“, каза кметът Владимиров.„В момента по трасето имаме три машини. Имаме 20% намаление на разходите на вода за тези няколко дни, докладва на примера министър Караниколов. Той посочи, че има два варианта за преодоляване на водната криза – единият е за водопроводно трасе за 2,2 млн. лева и е с трасе от около 1,2 км до разклонението за града, а другият е за 3,1 млн. без ДДС, при който трябва да се мине зад ТЕЦ-а.Да се мине зад ТЕЦ-а за да е се говори после, нареди Борисов. Той коментира и вчерашното посещение на лидерката на БСП Корнелия Нинова в Перник, която каза, че ще се срещне с главния прокурор Иван Гешев, за да разбере докъде е стигнало разследването и има ли виновни за водната криза: \"Искам справедливост, но да се върнат обратно – от сега назад. Как са приватизарини големите мощности на Перник? Колко пари са влезли в общината и в държавата? Защото моята информация е, че са приведени до фалит, после чрез оздравителни планове. Не е продуктивно. Аз нямам такива връзки с главния прокурор да му искам отчетност, но те са свикнали да си имат главен прокурор. В случая няма продуктивност в тези неща. Има ако направим тези неща – стара пречистватална станция, нова пречиствателна станция, магистрален водопровод и да влезем в града да помогнем на кмета проблемните участъци“, заключи премиерът.„Кметът се държи перфектно, да го кажа, да не си крива душата\", похвали той кмета Владимиров (БСП), който днес е и рожденик. \"До сватбата да си приключил\", обърна се той към Николай Нанков. „Ако държавата и общината са получили парите си за мощностите, нямаше сега да вади пари от бюджета. Затова дойдох, освен за рождения ден на кмета, за да уредим всичко документално\", подчерта Бойко Борисов, цитиран от dariknews.bg.„Няма нерегламентирани отклонения към Стомана Перник. Хората дори са готови да ни дадат терените, през които ще мине водопровода“, докладваха още Нанков и Караниколов.", "date": "2019.12.30", "title": "Борисов не се ангажира със срок кога ще свърши водната криза в Перник"}
{"url": "https://offnews.bg/sviat/papa-frantcisk-ne-polzvajte-telefoni-kogato-ste-okolo-masata-obshtu-718459.html", "text": "Папа Франциск призова хората да разговарят един с друг, когато се хранят, а не да използват мобилните си телефони,  съобщава Нова телевизия. Пред хилядите вярващи, дошли на площад \"Свети Петър\" за неделното му обръщение, папата даде за пример семейството на Иисус Христос.„Те са се молили, работели са и са общували един с друг\", каза папата на вярващите.“Питам се дали вие във вашето семейство знаете как да общувате или сте като тези деца, които са около масата, и всеки си чати по мобилния телефон. Цари мълчание като на литургия, но няма общуване. Трябва да си върнем общуването в семействата ни”, заяви Папа Франциск и призова в Деня на Светото семейство всички да върнат общуването в семейството.", "date": "2019.12.30", "title": "Папа Франциск: Не ползвайте телефони, когато сте около масата, общувайте си"}
{"url": "https://offnews.bg/kultura/bosiat-imperator-shte-gostuva-na-24-tia-sofia-film-fest-718472.html", "text": "Първата среща с краля на Белгия беше в програмата на Венецианския филмов фестивал през 2016 година. Три години по-късно свитата на Николас III представи новите премеждия, през които преминават героите на Джесика Удуърт и Петер Бросенс, на фестивала в Торонто – един от петте най-авторитетни филмови форуми в света.„Босият император“ вече пропътува половината земно кълбо след Канада през Варшава, Гент, Севиля, Загреб, Талин, Торино, Кайро, предстоят Палм Спрингс и Ротердам, а през месец март ще очакваме специални гости и на 24-тия София Филм Фест.„Босият император“ е драматична комедия, която разказва за премеждията на краля на Белгия (Петер ван ден Бегин) в санаториум на острова на Тито в Хърватска. Заедно със своя антураж (Люси Дебе, Бруно Жорис, Титус де Воогт) и една нова приятелка – очарователната Лейди Лиз (Джералдин Чаплин) те попадат под опеката на авторитарния директор на санаториума, доктор Ото Крол (Удо Киер). В един момент се появява и делегация от Виена, водена от д-р Илзе фон Щрохайм (Джералдин Чаплин), начело на националистическата „Нова Европа“. Кой ще бъде първият император на Нова Европа? Това ще узнаем през март...Припомняме част от отзивите за филма:София Филм Фест ще бъде първият фестивал в света, който ще покаже непосредствено един след друг двата филма на авторския тандем на Джесика Удуърт и Петер Бросенс в своята програма през месец март 2020.", "date": "2019.12.30", "title": "'Босият император' ще гостува на  24-тия София филм фест"}
{"url": "https://offnews.bg/112/5-zadarzhani-sled-masov-boj-v-kardzhalijsko-718466.html", "text": "Петима души са задържани след масов бой в село Перперек, Кърджали. Инцидентът станал на 28 декември т.г. около 23,30 ч. Между шестима мъже от обща компания възникнал спор, който прерастнал в бой. В сбиването пострадал и непълнолетен, който бил откаран в пловдивска болница с травма на главата. След сбиването са били задържани 3-ма мъже на възраст между 18 и 28 години. Другите двама са арестувани на 29-ти декември. По случая е образувано досъдебно произвоство. ", "date": "2019.12.30", "title": "5 задържани след масов бой в Кърджалийско"}
{"url": "https://offnews.bg/zdrave/razsledvat-smartta-na-novorodeno-vav-vidin-718496.html", "text": "Окръжната прокуратура – Видин e издала разпореждане до Районното управление на МВР в града за извършване на проверка във връзка с починало новородено в МБАЛ \"Света Петка“ - Видин, съобщи БНР.По образуваната прокурорска преписка е установено, че около 10 ч. на 25.12.2019 г. в Акушеро-гинекологичното отделение в болничното заведение е постъпила Ц. П. Раждането преминало нормално и завършило успешно в 11:45 ч. на следващия ден.Около 6 ч. на 27.12.2019 г. родителите на новороденото били уведомени, че по-рано състоянието на бебето им се е влошило и лекарите направили опит да възстановят дишането и сърдечната му дейност. Манипулацията се оказала неуспешна и детето починало в 05:30 ч.Възложената от Окръжна прокуратура – Видин проверка е за извършено престъпление по чл. 123 от Наказателния кодекс – причинена смърт в резултат на лекарска грешка. ", "date": "2019.12.30", "title": "Разследват смъртта на новородено във Видин"}
{"url": "https://offnews.bg/kultura/kulturnite-sabitia-s-koito-izprashtame-2019-a-i-posreshtame-2020-godi-718478.html", "text": "С богата културна програма изпращаме подобаващо старата и посрещаме новата година. Предлагаме ви няколко събития,  с които да направите празника си още по-пълноценен.31 декември Много щедър на предложения е последният ден на 2019-а година:Празничен Новогодишен концерт „Сцена под звездите“На площад „Княз Александър I“ от 22:00 ч. до 00:30 ч. на 01.01.2020 г. ще се проведе традиционният празничен Новогодишен концерт „Сцена под звездите“. 20-то издание на празничната инициатива съвпада с отбелязването на 140 години от обявяването на София за столица на България и 60-годишнината на Българската национална телевизия.Режисьор и сценарист на спектакъла е Борис Радев, а на сцената на открито ще излязат Кирил Маричков, Иван Лечев, Дони, Славчо Николов и Венко Поромански от „Фондацията“, братя Аргирови, кубинската изпълнителка Долорес Естрада, хитовата поп певица от 90-те Тони, провокативните таланти от Expose Team и брас бенд „Виво Монтана“. Водещи ще бъдат Райна Налджиева и Мирослав Димитров от предаването „Туризъм.бг” на БНТ. Концертът ще бъде излъчван директно в програмата на БНТ1 от 22:00 ч.Новогодишен концерт на Софийска опера и балетПразничната програма ще зарадва своята публика с избрани заглавия от любими опери и балети на класическите композитори Чайковски, Моцарт, Маскани, Щраус и др. Солисти, хор, оркестър и балетен ансамбъл на Софийската опера.Диригент - Павел Клиничев, Болшой театър; Режисьор - Вера Петрова; Художествен ръководител на балета - Сара-Нора Кръстева; Диригент на хор Виолета Димитрова.Музикалният театър ще посрещне своите гости с най-обичаната оперета на Йохан Щраус - \"Прилепът\"от 17:00 часа.Тази година се навършват 100 години от първата постановка в България на най-популярната оперета на Йохан Щраус – син – „Прилепът”. Тя е поставена за първи път у нас през 1919 година от „Свободен театър”. На сцената на Музикалния театър най-обичаната оперета на Краля на валса е играна за първи път през 1954 година. Тя е едно от най-поставяните класически оперетни заглавия на театъра. Най-новата сценична версия е девета поред на сцената на Музикалния театър.Диригент – Юли Дамянов. Участват: Владимир Грудков, Илина Михайлова, Христо Сарафов, Денко Проданов, Стефан Петков, Добромир Момеков, Тодор Велков, Исидора Молес, Ралица Анкова, Георги Маноел Димитров, Александър Василев, Йоана Пекова, Иван Александров, Емил Митрополитски, Лъчезар Лазаров, Алексей РимшаНароден театър Иван Вазов ще зарадва почитателите на театъра с две постановки.\"Пътят на Афродита\": Авторска идея и концепция - Бойка Велкова; Сценография: Венелин Шурелов и Мартин Пенев; Музикална картина: Теодосий Спасов; С участието на: Бойка Велкова. Начало 19:30ч.\"Хубава риба\" от Марк Райлънс и Луис Дженкинс; Превод Златна Костова. Режисьор: Ивайло Христов; Сценография: Мира Каланова; Костюми: Марина Янева; Музика: Кирил Дончев;С учатието на: Елена Телбис, Марин Янев, Пламен Димов, Стефан Мавродиев, Стоян Алексиев. Начало 19.00.Стефан Вълдобрев и Обичайните заподозрени Любимците на българската публика ще изпратят 2019-а и ще посрещнат 2020-а година в Sofia Live Club.Врати: 22.00; Парти с DJ: 22.00; Начало: 23.45Новогодишното парти „Маскарад“ – пространство „ДНК“ в Националния дворец на културата.За вашето прекрасно настроение ще се погрижат кубинката Долорес, която ще донесе духа на гореща Куба в София, напомняйки ни за прекрасната Хавана, качествения ром и уникалните кубински пури, както и незабравимата Тони, която ще представи някои от най-големите си хитове и любими ваши песни. Начало 22:00ч.1 януари 2020Първият ден на новата година също предлага вълнуващи събития.„Вдъхновени от зимата“ е темата на Празничния новогодишен концерт, който по традиция се провежда в първия ден от Новата година – 1 януари от 18:30 часа в зала 1 на НДК.В програмата са включени произведения вдъхновени от зимата, като валсовете „Кънкьорите” от Емил Валдтойфел и „Снежинки” от Жак Офенбах; Романс от „Виелицата” на Свиридов, „Ледената девойка” на Григ, бърза полка „Зимно настроение” от Йозеф Щраус и др.Солисти на вечерта ще бъдат младите 28-годишни музиканти с успешна кариера на престижните концертни подиуми извън България – цигуларката Лия Петрова, която ще изпълни „Цигански напеви” от Сарасате и виолончелистът Михаил Петров, който ще чуем с „Унгарска рапсодия” на Попер. Тези страстни творби заедно с музика от Глинка, Елгар, Сен-Санс, Карл Дженкинс и други, са в контраст на зимното настроение в новогодишната програма на Празничния концерт на 1 януари.В първите часове на Новата година по традиция публиката ще се наслади на изпълненията на най-добрите музиканти от столичните оркестри в лицето на Фестивалния симфоничен оркестър с диригент маестро Емил Табаков.\"Сурва\" в ПетричНовогодишните маскирания (т.нар. станчинарски игри) и русалийските игри са два народни календарни обичая, запазили живия български дух в населението от Петрич и района. Те са свързани с т.нар. „погани дни” (мръсни дни), които започват от Коледа (24 декември) и завършват на Йордановден (6 януари). В миналото тези обичаи са се изпълнявали в продължение на целия посочен период, а днес само на 1 януари (Васильовден), известен на местното население и под името Сурва. Станчинарските игри са традиционно и доста атрактивно събитие в гр. Петрич. На 01.01.2020 г. с начало 12.00 часа на сцена срещу сградата на Община Петрич групи станчинари (т.нар. кукери) със специални обреди ще прогонят злото и ще пожелават плодородна и успешна година, докато мъже пременени в народни носии ще играят русалийски игри.Галерия „Сердика” представя „101 карикатури, 101 смешинки“. До 10 януари могат да се видят творби на известни имена в българската карикатура: Чавдар Николов, Ивайло Цветков, Йовчо Савов, Трайко Попов, Ириен Трендафилов, Цочо Пеев, Алла и Чавдар Георгиеви, Мая Чолакова, Милко Диков, Генчо Симеонов, Валентин Георгиев, Валери Александров, Никола Георгиев – Кайо, Любомир Михайлов.", "date": "2019.12.30", "title": "Културните събития, с които изпращаме 2019-а и посрещаме 2020 година"}
{"url": "https://offnews.bg/zdrave/blizkite-na-63-godishen-mazh-ot-pleven-dariha-organite-mu-za-transplan-718484.html", "text": "63-годишен мъж от Плевен, изпаднал в мозъчна смърт, става донор на чакащи за трансплантация. Близките му са взели благородното решение, съобщават от Министерството на здравеопазването.Екипът на д-р Георги Димитров, координатор по донорство в УМБАЛ „Д-р Георги Странски“ ЕАД в Плевен, реализира успешно 16-та за тази година донорска ситуация. Тя стана възможна благодарение на координираните усилия на ЦСМП - Плевен, ЦСМП – София и Национална служба „Полиция“, осигурила ескорта на медицинските екипи.За плевенската болница това е втората донорска ситуация за годината. При предишната беше спасен животът на четирима пациенти, нуждаещи се от трансплантация.От началото на годината до момента, от 15-те реализирани донорски ситуации, са трансплантирани и спасени 41 души, от тях 32-ма са български граждани и 9 европейски.", "date": "2019.12.30", "title": "Близките на 63-годишен мъж от Плевен дариха органите му за трансплантация"}
{"url": "https://offnews.bg/112/izchezna-17-godishno-momiche-ot-grad-kameno-718487.html", "text": "Михаела Иванова от Камено, на 17 г., е в неизвестност вече 24 часа, алармира семейството ѝ.Тя е облечена е с кафяво яке, с качулка, черен анцуг, черни маратонки, с розов куфар на колелца и раница.Напуснала е дома си вчера, около 9 ч. и оттогава близките ѝ не могат да се свържат с нея.Ако разполагате с информация за местонахождението ѝ, можете да се обадите в най-близкото управление на полицията или на телефон: 0879243286.", "date": "2019.12.30", "title": "Изчезна 17-годишно момиче от град Камено"}
{"url": "https://offnews.bg/ikonomika/fond-zemedelie-spasiava-ovtce-vav-ferma-ot-gladna-smart-718479.html", "text": "Държавен фонд \"Земеделие\" ще отпусне средства за подстрадалата при пожар овцеферма на семейство от пловдивското село Исперихово, съобщи изпълнителният директор на фонда Васил Грудев, който се свърза днес по телефона с пострадалите стопани.Пожар изпепели склада с храна за животните и стадото на семейство Димитрови от 400 овце гладува.ДФЗ стартира процедура за отпускане на индивидуална помощ de minimis.Финансовата подкрепа ще компенсира фермерите за щетите, които огнената стихия нанесе на стопанството, унищожавайки целия фураж за животните - над 20 тона фуражи и близо 10 хил. бали слама. Чрез държавната помощ ще бъде осигурено изхранването на елитното стадо овце през зимния период, допълни Грудев. Общият размер на подпомагането за един земеделски стопанин, както и за едно и също предприятие по схемата de minimis не може да надхвърля левовата равностойност на 25 000 евро (48 895.75 лв.) за период от три данъчни години (2017– 2019 г.).", "date": "2019.12.30", "title": "Фонд 'Земеделие' спасява овце във ферма от гладна смърт"}
{"url": "https://offnews.bg/obshtestvo/kmetat-ivan-gavaliugov-botevgrad-mozhe-da-stane-vtoriat-pernik-718464.html", "text": "В язовир „Бебреш“ има вода за питейно-битово водоснабдяване за около 6 седмици, предупреди пред БНР кметът на Ботевград Иван Гавалюгов.„Наличните водни количества от полезния обем на язовира са за около 6 седмици при сегашното съотношение на притока и отока на води от язовира. Всички се надяваме на благоприятни климатични условия, т.е., на снегове и дъждове в този период, но не може да разчитаме на това. Положението може да го наречем като потенциално кризисно, надявам се не като съдбата на Перник, но не можем да си позволим да подценяваме обстановката“, обясни Гавалюгов.По думите му, другите водоизточници, с които разполага градът, не могат да задоволят напълно питейно-битовите нужди на населението и последствията „няма да са по-различни от тези в Перник“.Гавалюгов посочва, че централата работи извън обхвата на своето разрешително, като тази година това се е случило в 14 дни и са източени над 1.2 млн. кубика вода от язовира нерегламентирано в разрез с издаденото разрешително от \"Басейнова дирекция\". Той уточни, че \"Напоителни системи\" не могат да контролират работата на ВЕЦ \"Бебреш\", защото крановете за спиране се намират на територията на самия ВЕЦ.Иван Гавалюгов посочи още, че става дума за частен ВЕЦ, собственост на фирма, която пък е 100% собственост на „Агрохолд“ с управител Васил Златев. По думите на кмета този ВЕЦ е изграден, без да има възможност „Напоителни системи“ да контролират неговата работа:„Те не могат принудително да спират водата към ВЕЦ-а. ВЕЦ-ът можел сам да си я спре, защото крановете се намирали на територията на самия ВЕЦ, т.е., те сами се регулират и отделно сами си отчитат водните количества и декларират пред „Напоителни системи“. Абсолютен абсурд!“.Няколко часа след предупреждението от регионалното министерство разпространиха позииция, според която \"няма непосредствена опасност от режим на водата в Ботевград\". Това станало ясно на среща днес в МРРБ с кмета на Ботевград Иван Гавалюгов, управителя на „ВиК“ ЕООД гр. София Никола Нитов, изпълнителния директор на „Напоителни системи“ ЕАД Снежина Динева, директора на ВиК дирекцията в МРРБ Иванка Виденова и експерти от ведомството.Към момента полезният обем на водата в язовир „Бебреш“ е почти 1 500 000 куб. метра, като среднодневно от него се черпят около 14 хиляди куб. метра. Това означава, че водоподаването е осигурено за поне близо 4 месеца - твърди МРРБ.", "date": "2019.12.30", "title": "Кметът Иван Гавалюгов: Ботевград може да стане вторият Перник"}
{"url": "https://offnews.bg/futbol/kodzela-vrashta-bozhinov-v-kalchoto-718448.html", "text": "Нападателят Валери Божинов може да се завърне в италианското калчо, твърдят местни издания, цитирани от \"24 часа\". Според информацията 33-годишният голаджия, който дебютира едва на 15-годишна възраст в Серия А, е трансферна цел на клуба от Серия Б Ливорно.В момента Ливорно не изживява най-добрите си времена, като върви последен във временното класиране. На поста спортен директор наскоро беше назначен Виторио Кодзела, който в началото на века беше част от спортно-техническото ръководство на Лече, с чийто екип Божинов направи фурор в мъжкия футбол на крехка възраст.През 2014 година Кодзела привлече българина и в Тернана. Наскоро в интервю Божинов призна, че не му остава много време във футбола и иска да поиграе още малко извън България, където за последно носи екипа на Ботев (Враца). Бившият национал е отбор от средата на декември, когато разтрогна с врачани. ", "date": "2019.12.30", "title": "Кодзела връща Божинов в калчото"}
{"url": "https://offnews.bg/obshtestvo/tapi-na-e-79-i-am-struma-kraj-blagoevgrad-718485.html", "text": "Тапи са се образували на изхода на Благоевград днес към обяд, както и на Е-79 и на Автомагистрала \"Струма\", съобщава БГНЕС. По главния път километричното задръстване достига до жк \"Струмско\". Същото е положението и по автомагистралата. След местността \"Полигона\"  има ограничение на пътен възел \"Симитли-Банско\"  и колите се движат с около 40 км/ч. Хиляди се предвиждат на юг, за да прекарат нова година в Гърция, както и в българските курорти. Очаква се трафикът да стане интензивен в по-късните часове на денонощието. ", "date": "2019.12.30", "title": "Тапи на Е-79 и АМ ''Струма'' край Благоевград"}
