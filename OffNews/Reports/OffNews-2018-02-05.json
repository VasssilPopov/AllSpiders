{"url": "https://offnews.bg/temida/spetcsadat-otstrani-ot-dlazhnost-kmeta-na-septemvri-674269.html", "text": "Специализираният наказателен съд временно отстрани от длъжност кмета на Септември Марин Рачев. Решението беше взето след 4-часово заседание. Заедно с него беше освободен и и служителят на общината Станой Емилов.Рачев беше задържан при спецакция на 1 февруари 2018 г. по обвинения за умишлена безстопанственост и неизгодни сделки.Според прокуратурата той е контролирал 14 фирми, които са изпълнявали всички обществени поръчки на общината.Съдът реши да отстрани Рачев от длъжност, защото има риск да окаже влияние на разпитваните свидетели, които са в пряка професионална зависимост от него. Освен това според съда Рачев може да подправи документи или да създаде неистински. Решението може да се обжалва.", "date": "2018.02.05", "title": "Спецсъдът отстрани от длъжност кмета на Септември"}
{"url": "https://offnews.bg/knigi/zashto-radan-kanev-napisa-1-april-2034-plius-otkas-674236.html", "text": "Заместник-председателят на ДСБ Радан Кънев издава първата си книга. Тя е озаглавена \"1 APRIL 2034\" и премиерата ѝ се очаква именно в началото на април.Авторът описва историята като дистопично-криминален, абсурдно-нефутуристичен и \"със сигурност недодялан\" роман за отвличания, убийства, сгради, хора и прасета, \"(кой знае защо) една покривка, един властен кмет от мощната ПСП и един всемогъщ агент на С.О.Д.Д.О.М.\". Споделя, че е написал първите редове преди 15 години и е завършил книгата през последните пет години, след 10-годишна пауза. Като редактори му помагат Ивайло Цветков (един от ) и писателят Радослав Парушев.\"1 APRIL 2034\" разказва една историческа хипотеза: за историческия компромис, но не онзи  , а се връща 10 години по-рано. Както обяснява авторът, това е времето, \"когато покойният Стратег на БСП призоваваше за съюз между комунистите и Царя. Идеята беше да се обединят комунистическа номенклатура и мафията от 90-те, под маската на национално помирение. В това повествование, тази идея се е реализирала в началото на 2009 г., което – както всички знаем – не се случи. Тази книга може да се разглежда като своеобразна антиутопия, рисуваща една въображаема България, в която ГЕРБ никога не е възниквал, а Бат' Бойко си е останал шеф на охранителна фирма.\"- Със сигурност сега не мога да отговоря на този въпрос, тъй като първите редове са писани през 2002-2003 г. Грубо завършен беше през 2006-а. Мисля, че само краят не беше готов тогава. След това преустанових писането, тъй като реших, че романът не е подходящ за стартиращ политик. През годините съм го пренасял от компютър на компютър и седнах да го завърша едва след парламентарните избори през 2017 г.- Никога не съм имал такова намерение, макар че няколко приятели ме съветваха да го направя. Явно го намират за скандален...- Предвид годината, когато го започнах, едва ли някой ще се припознае. Повечето ми познати от годините ми в активната политика нямат повод за притеснение.- Датата е закачка с неофициалния национален празник на родината ни. А защо точно 2034 - нямам отговор.- Хипотезата възникна през лятото на 2005 г., когато покойният Стратег на БСП Александър Лилов настояваше на съвместно управление на БСП и НДСВ - нещо, което се случи в ограничени мащаби. В 2034-а те са се обединили в една партия, която несменяемо управлява държавата.- То е там от самото начало. Идеята възникна от репликата \"А какво стана с Републиката на младежта \"Странджа Сакар?\"- Беше добре пазена тайна, в течение бяха не повече от 3-4 души, а през последните месеци покрай издаването ѝ станаха около 10-12. Към момента на това интервю майка ми не знае, че ще издам роман.- На жена ми, на един близък приятел. Когато се събрахме със съпругата ми, вече я бях започнал. Едно предишно гадже даже ми се разсърди, че не знае, че пиша.- Хумор има, но повечето е горчив.- Премиерата е около 1-ви април, а предпремиерно отпечатани бройки ще има и по-рано.- Успех!\"1 APRIL 2034\" - ОТКЪС", "date": "2018.02.05", "title": "Защо Радан Кънев написа '1 APRIL 2034' (плюс откъс)"}
{"url": "https://offnews.bg/obshtestvo/otnovo-otkriha-uran-nad-normata-v-haskovsko-674255.html", "text": "\"Естествен уран\" над нормата е установен при изследване на питейната вода в хасковското село Малки воден, съобщи РЗИ-Хасково, цитирана от БТА. Отклонението е било с 0,002 милиграма на литър.Инспекцията е издала предписание за ограничаване на употребата на водата за пиене и готвене. Водата може да бъде ползвана за къпане и миене.На управителя на ВиК-Хасково е било връчено предписание да осигури на населението в селото отговаряща на нормите вода за пиене.", "date": "2018.02.05", "title": "Отново откриха уран над нормата в Хасковско"}
{"url": "https://offnews.bg/sviat/erdogan-s-istorichesko-poseshtenie-vav-vatikana-na-fona-na-protesti-674259.html", "text": "На фона на протести турският президент Реджеп Тайип Ердоган направи днес първото посещение на турски президент във Ватикана от 59 години и обсъди с папа Франциск редица теми, включително статута на Йерусалим, съобщи Ройтерс.Полицията, която беше отцепила по-голямата част от центъра на града заради визитата, съобщи, че е задържала двама души, след като демонстранти се опитали да преминат през полицейския кордон и да се доближат до Ватикана, въпреки че имали разрешение за протест в друг район.Ердоган, който върна посещение на папата от 2014 г., разговаря на четири очи със Светия отец в продължение на 50 минути, пише БТА.\"Страните обсъдиха ситуацията в Турция, условията на католическата общност, усилията за приютяването на многобройните бежанци и свързаните с това предизвикателства\", се посочва в съобщение на Ватикана.В съобщението се отбелязва, че разговорите са включвали \"статута на Йерусалим, като е била подчертана необходимостта да се насърчава мира и стабилността в региона (на Близкия изток) чрез диалог и преговори при спазване на човешките права и международното законодателство\".Както Ердоган, така и папата се противопоставят на решението на американския президент Доналд Тръмп да признае Йерусалим за столица на Израел, което според редица съюзници на САЩ може да подкопае усилията за мир в Близкия изток.Ватикана подкрепя решение от две държави за палестинско-израелския конфликт като двете страни трябва да се договорят за статута на Йерусалим като част от мирния процес. Палестинците искат Източен Йерусалим за столица на бъдещата им независима държава, докато Израел обяви целия град за своя \"обединена и вечна столица\".Ердоган и папата говориха по телефона, след като Тръмп обяви решението си през декември и се съгласиха, че всяка промяна на статута на Йерусалим трябва да бъде избегната.Преди да отпътува от Турция Ердоган заяви, че САЩ са се изолирали по въпроса за Йерусалим.В края на срещата папата подари на Ердоган бронзов медальон, изобразяващ ангел, който обгръща северното и южното полукълбо и побеждава противопоставящия му се дракон.\"Това е ангелът на мира, който унищожава демона на войната\", каза папата, връчвайки на Ердоган медальона, изработен от италианския художник Гуидо Верол. \"Символ на свят, основаващ се на мир и справедливост\".Около 3500 полицаи и служители на силите за сигурност се грижат за реда и сигурността в Рим по време на посещението, а властите забраниха демонстрации в редица зони, включително Ватикана, хотела на Ердоган и дворците на италианския президент и премиер.Стотици хора се събраха в Рим на организиран от кюрдска група седящ протест под наслов \"Ердоган, не си добре дошъл, Рим не те иска\". Демонстрацията беше прекратена след сблъсъци с полицията, когато демонстрантите се опитаха да проведат неразрешено шествие.", "date": "2018.02.05", "title": "Ердоган с историческо посещение във Ватикана на фона на протести"}
{"url": "https://offnews.bg/sviat/prezidentat-na-maldivite-obiavi-izvanredno-polozhenie-i-zapochna-repre-674270.html", "text": "Президентът на Малдивите Абдула Ямин обяви извънредно положение, което ще даде на силите за сигурност повече правомощия да арестуват предполагаеми престъпници. Правителството ще има и допълнителни правомощия да разпорежда претърсвания и запориране на имущество.Извънредното положение ще продължи 15 дни. Обявеното извънредно положение задълбочава кризата в архипелага. Миналата седмица Върховният съд анулира присъдите за тероризъм, корупция, измяна и отклоняване на средства, наложени през 2015 г. на девет опозиционери и на бившия президент на Малдивите Мохамед Нашид, който живее в изгнание във Великобритания.Съдът настоя за освобождаването на онези, които се намират в ареста. Мотивите му за това решение бяха, че присъдите са били политически.Президентът на Малдивите обаче отказа да изпълни заповедта на съда и отправи предупреждение срещу всякакъв опит да бъде свален или арестуван. Държавният глава прати и три писма до Върховния съд, в които го призовава да промени решението си за освобождаването на опозиционерите.Върховният съд освен това постанови в парламента да се върнат 12 депутати, отстранени след като се отцепиха от партията на Ямин. Това решение позволява теоретично на опозицията да си върне абсолютното мнозинство в парламента, наброяващ 85 депутати. Така тя може да свали правителството и президента.Репресиите, извършвани от президента над опозицията в последните години, навредиха на имиджа на Малдивите като райска и луксозна туристическа дестинация. Архипелагът наброява 400 000 жители, отбелязва Франс прес, цитирана от БТА.След обявяването на извънредното положение бе задържан бившият президент на Малдивите - Мамун Абдул Гаюм.Бившият президент, който е на 80 години, управлява страната 30 години до първите демократични избори, произведени през 2008 г. После застана на страната на настоящата опозиция.", "date": "2018.02.05", "title": "Президентът на Малдивите обяви извънредно положение и започна репресии"}
{"url": "https://offnews.bg/sviat/velikobritania-otkaza-da-ekstradira-mazh-obvinen-v-hakvaneto-na-hilia-674257.html", "text": "Британски съдии отхвърлиха днес искането на САЩ за екстрадиция на мъж, обвинен в хакването на хиляди американски правителствени компютри. Решението може да се окаже прецедент за подобни висящи казуси, отбелязва AFP.33-годишният Лори Лав, който има двойно гражданство - британско и финландско - е обвиняем в Съединените щати за предполагаеми хакерски атаки през 2012 и 2013 г. срещу мрежи на американския федерален резерв, американската армия, НАСА и срещу други институции. Мъжът страда от Синдром на Аспергер и е бил диагностициран с депресия.Арестуван е в дома си във Великобритания през октомври 2013 г.\"Причината, поради която минах през това изпитание не е просто да се спася от отвличане и заключване за 99 година в страна, която никога не съм посещавал, - каза Лав. - Причината е да се създаде прецедент, така че това да не се случи и на други хора в бъдеще.\"Ако има подозрение за извършването на престъпление, ще бъда съден тук, във Великобритания, допълни той.Кейм Тоднер, представител на юридическата кантора, която представлява Лав, приветства решението и коментира, че британската юридическа система е приела, че тя трябва да разреши казуса, а не да приема искането на американското правителство.Съдиите не са били убедени, че евентуалното екстрадиране не би повлияло сериозно на състоянието на Лори.Сега САЩ имат 14 дена, в които могат да обжалват решението пред Върховния съд.", "date": "2018.02.05", "title": "Великобритания отказа да екстрадира мъж, обвинен в хакването на хиляди компютри в САЩ"}
{"url": "https://offnews.bg/sviat/germania-plashta-obezshtetenia-na-hiliadi-alzhirski-evrei-674253.html", "text": "Германия ще изплати обезщетения на хиляди алжирски евреи , преживели Холокоста. Както съобщи организацията \"Конференция за материалните искове на евреите към Германия\", евреи, които между юли 1940 и ноември 1942 г. са живели в Алжир и са били преследвани от нацистите, ще имат право на обезщетение в размер на 2556 евро.По света живеят приблизително 25 000 алжирски евреи, преживели Холокоста, като най-голямата група от тях е във Франция, заяви организацията, цитирана от ДПА и БТА.\"Това е отдавна закъсняло признание към голяма група евреи в Алжир, пострадали от антиеврейските мерки на съюзници на нацистите като режима във Виши\", коментира Грег Шнайдер, зам.-председател на конференцията.Това е първият път, в който новопризната група преживели Холокоста получава обезщетения от германската държава. В Париж ще бъде отворен регистрационен център, а филиали ще бъдат разкрити в цяла Франция. В тях оцелелите след Холокоста ще могат да подават документи за обезщетения. Според Музея на Холокоста \"Яд Вашем\" пронацисткото правителство във Виши е изземвало имуществото на евреите и е ограничавало назначаването им на работа. Войниците от Алжир, които били от еврейски произход, били въдворявани в трудови лагери.", "date": "2018.02.05", "title": "Германия плаща обезщетения на хиляди алжирски евреи"}
{"url": "https://offnews.bg/sviat/prisadata-na-lekaria-nasilval-gimnastichki-dostigna-360-g-zatvor-674261.html", "text": "Присъдата на бившия лекар на американския отбор по гимнастика Лари Насар достигна 360 години затвор. 54-годишният Насар получи трета присъда от 125 г. затвор, които се добавят към досегашните 235 години затвор заради сексуалните посегателства. Според решението на съда той трябва да излежи поне 40 години от третата си присъда.Лари Насар получи общо 265 обвинения и изслуша свидетелства на жертвите си. Баща на три дъщери, които също признаха, че са жертви на Насар, опита да го нападне, но беше спрян от полицията. Много от жертвите на лекаря поискаха да свидетелстват публично по време на изслушването в Ингъм Каунти. Сред тях бяха олимпийските състезателки от Лондон 2012 Али Райсман, Джордин Уийбър и Маккайла Мароуни.Насар вече излежава една присъда от 60 години затвор заради детска порнография, наложена му през лятото на 2017 г.Скандалът със сексуалните посегателства, извършени от Насар, доведе до оставка на цялото ръководство на американската федерация по гимнастика. Срещу Насар е имало много жалби за сексуален тормоз и в момента тече разследване, което да покаже дали проблемът не е бил подценен. Започнаха проверки за сексуално насилие и в други спортове, сред които плуване и таекуондо. ", "date": "2018.02.05", "title": "Присъдата на лекаря, насилвал гимнастички, достигна 360 г. затвор"}
{"url": "https://offnews.bg/sviat/pilotat-na-svalenia-v-siria-ruski-samolet-se-vzrivil-s-granata-za-da-674260.html", "text": "Пилотът на руския изтребител \"Су-25\", който бе свален в края на миналата седмица над Сирия, се е самоубил с граната, за да не бъде заловен, съобщиха от руското министерство на отбраната, цитирани от ТАСС и БТА.Летецът майор Роман Филипов, чиято машина била поразена от преносим зенитноракетен комплекс, катапултирал и паднал на земята в района на населеното място Тел Дебес.Филипов се отбранявал с личното си оръжие, но когато бил тежко ранен и обкръжен отблизо, се самовзривил с граната, за да не бъде заловен.За проявената смелост и героизъм министерството на отбраната ще представи майор Роман Филипов за удостояване със званието \"Герой на Руската федерация\", обявиха от ведомството.Говорител на групировката \"Хаят Тахрир аш Шам\", смятана за сирийски клон на Ал Каида, заяви, че самолетът е свален в отмъщение за руските бомбардировки в Сирия.\"Това е за да знаят престъпните нашественици, че нашето небе не е пикник за тях и че не могат да минават, без да заплатят цената\", казва говорителят Махмуд Туркистани.Руският \"Су-25\" вероятно е бил поразен в десния двигател с ракета с топлинно насочване, изстреляна от ръчна установка върху рамо, казва руски експерт. Това означава, че изтребителят е летял на относително малка височина. Оръжието вероятно е съветска ракета \"Стрела\" или американска \"Стингър\", твърди Владимир Шаманов, шеф на парламентарната комисия по отбрана, цитиран от агенция Интерфакс.", "date": "2018.02.05", "title": "Пилотът на сваления в Сирия руски самолет се взривил с граната, за да не бъде заловен"}
{"url": "https://offnews.bg/snukar/talantite-ni-v-snukara-s-dostojno-predstaviane-674264.html", "text": "Трима българи преминаха груповата фаза на Европейското първенство по снукър в София за играчи под 18 години.Виктор Илиев, Жан Лаушман и Дейвид Давидков единствено преодоляха своите групи на турнира, който се провежда в София. За съжаление и тримата отпаднаха в елиминациите, но успяха да запишат достойно българско участие в шампионата.Останалите седем български играчи отпаднаха в груповата фаза.Шампион на турнира стана Джаксън Пейдж, който победи с 5:3 Флориан Нюсле. Младият уелсец загуби само два фрейма по пътя към финала. 16-годишният Пейдж игра в първия кръг на Шампионата на Обединеното кралство, където загуби от Рони О‘Съливан след 3:6 фрейма и тогава показа, че има място при професионалистите.Днес стартира шампионата на Стария континент за играчи до 21 години. 10 българи ще вземат участие в турнира, като новите имена са само на Теодор Чомовски и Денис Иванов.Другите 8 играчи взеха участие и в турнира до 18 години - Алекс Хубанов, Жан Лаушман, Петър Зоровски, Дейвид Давидков, Виктор Илиев, Атанас Димитров, Йоан Саламбашев и Даниел Младенов.Входът за зрители е напълно безплатен.", "date": "2018.02.05", "title": "Талантите ни в снукъра с достойно представяне"}
{"url": "https://offnews.bg/obshtestvo/9-godishno-momche-kolabira-na-borovetc-i-pochina-674262.html", "text": "Деветгодишно дете е колабирало на Боровец, то е починало в болницата в Самоков, съобщи МВР. Нещастният инцидент е станал около 17 часа днес, сигналът е подаден от медицински екип на МБАЛ- Самоков. Момчето е било с родител в курорта. Екип на Планинска спасителна служба е оказал съдействие за транспортирането му до болницата.По данни на близките му детето е имало заболяване.Предприети са всички процесуално- следствени действия за изясняване на причините и обстоятелствата по случая.", "date": "2018.02.05", "title": "9-годишно момче колабира на Боровец и почина"}
{"url": "https://offnews.bg/obshtestvo/otmeniat-gripnata-epidemia-v-oblastite-sofia-burgas-i-vidin-udalzhav-674267.html", "text": "От днес се отменя грипната епидемия в областите Софийска област, Бургас и Видин.На територията на трите области отпада забраната за провеждане на детските и женските консултации, свижданията в лечебните заведения за болнична помощ и поставянето на имунизации.Грипната епидемия се отменя и на територията на община Габрово.На територията на община Сливен грипната епидемия се отменя от утре, 6 февруари.Заради висока епидемична заболяемост грипната епидемия на територията на област Монтана се удължава до 11 февруари. Занятия във всички учебни заведения в областта се преустановяват до 09 февруари, включително.Удължена е и грипната епидемия на територията на област Русе. Учебните занятия в областта се възстановяват от 07 февруари. Всички останали противоепидемични мерки остават в сила до второ нареждане.С цел ограничаване на заболяемостта от грип на територията на общините Свиленград и Тополовград от 6 до 9 февруари, включително, се преустановяват детските и женски консултации, имунизациите и профилактичните прегледи, плановите операции и свижданията в лечебните заведения.", "date": "2018.02.05", "title": "Отменят грипната епидемия в областите София, Бургас и Видин, удължават я в Русе и Монтана"}
{"url": "https://offnews.bg/obshtestvo/rabotodatelite-poiskaha-ostavkata-na-energijnia-ministar-i-gotviat-pro-674251.html", "text": "Асоциацията на индустриалния капитал в България (АИКБ), Българската стопанска камара (БСК) и Конфедерацията на работодателите и индустриалците в България (КРИБ) настояват за оставка на енергийния министър Теменужка Петкова. Те организират и протест на 28 февруари срещу \"безобразията в енергетиката\".Според организациите Теменужка Петкова не е способна да управлява добре сектора, да се справи с проблемите му и да направи реформи. Те са силно недоволни от думите и, че държавата не може да влияе на свободния пазар на електроенергия, което според тях е \"неистина\".Работодателите се позовават на интервю на министъра пред БНТМ:Организациите наричат думите на Петкова \"нагло поведение\" и дори заявиха готовност за протест:", "date": "2018.02.05", "title": "Работодателите поискаха оставката на енергийния министър и готвят протест"}
{"url": "https://offnews.bg/bojni/rio-fardinand-se-gotvi-za-kariera-na-ringa-674258.html", "text": "Бившият защитник на Манчестър Юнайтед Рио Фърдинанд е близо до старт на кариера на професионалния ринг.Вече е известно името и на потенциалния му първи съперник в новото начинанието. Това е популярният рапър KSI, който има успешен видеоблог в Youtube със 17 милиона абонати, което го нарежда на 42-о място в ранглистата на сайта за видеосподеляне.Предизвикателството към Фърдинанд отправя именно рапърът.\"Защо да не направим един мач с него? Мнозина ще кажат, че Рио ще ме унищожи, но това е защото не са ме виждали на ринга\", изцепи се музикантът, който в нощта срещу 5 февруари се боксира с друг блогър, а видеото беше гледано 1,2 милиона пъти.", "date": "2018.02.05", "title": "Рио Фърдинанд се готви за кариера на ринга"}
{"url": "https://offnews.bg/futbol/futbolist-si-izmisli-kariera-i-podpisa-profesionalen-dogovor-674265.html", "text": "Находчивият футболист аматьор Баркли Мигел Панзо, който е играл само три мача в осмото ниво на английския футбол, си измисли прилична кариера и благодарение на това подписа професионален договор.На въдицата му се хвана литовския Паневежис. Играчът представил като визитка информацията за себе си в Уикипедия, като очевидно сам я е допълвал и публикувал.Според нея той е играл в елитния Куинс Парк Рейнджърс между 2010 и 2012 година, като е записал 36 мача, в които е нанизал цели 24 гола.Освен това имал и три двубоя за националния отбор на Ангола. Естествено, нищо от това не било вярно, но от клуба повярвали на написаното и му предложили договор и с гордост го представили като голяма звезда.", "date": "2018.02.05", "title": "Футболист си измисли кариера и подписа професионален договор"}
{"url": "https://offnews.bg/temida/7-banditi-prepraviali-gazovi-pistoleti-v-bojni-spetcsadat-gi-pusna-sr-674241.html", "text": "Специализираната прокуратура повдигна обвинения на седем лица за участие в организирана престъпна група за преработване на обезопасени и газови оръжия в огнестрелни и незаконната им продажба. Групата е задържана при спецакция в София и Карлово. Събраните до момента доказателства сочат, че участниците са се занимавали с преработка и пласиране на оръжия на черния пазар от май 2017 г.Един от участниците – притежател на оръжеен магазин в София и на лиценз за търговия, е снабдявал групата с обезопасени и повредени оръжия. Те били превръщани в бойни в специално оборудвана за целта работилница в жилищен блок в София, чийто собственик притежавал законно удостоверение за ремонт на оръжия. Преработените за стрелба пистолети и автомати били пласирани на черния пазар.Като допълнителен параван за незаконната дейност на групата служело и това, че и седмината участници имали разрешения за носене на огнестрелно оръжие, повечето от тях били регистрирани и като колекционери на оръжия.По време на операцията по задържането на участниците, в жилищата на трима от тях са намерени огромен брой пистолети от различни марки, пушки, автомати „Калашников“, боеприпаси, тротилови пресовки. Голямо количествоавтомати, пистолети, патрони, както и бойни гранати, са открити в помещение, в което е работел друг участник групата. В багажника на колата на притежателя на оръжейния магазин са намерени и иззети 250 патрона.Единствено у един от участниците не са открити оръжия, боеприпаси или взривни материали.Специализираната прокуратура наложи на обвинените по случая задържане до 72 часа и поиска от Специализирания наказателен съд да наложи мярка за неотклонение „Задържане под стража“ за всеки от тях. На 4 февруари 2018 г.съдът определи за петима от групата парична гаранция от по 5000 лв., а двама остави без мярка за неотклонение. Мотивите бяха чистото им съдебно минало, тежки заболявания, както и неприключили експертизи на оръжията,които доказват, че са били преправяни.Прокуратурата ще внесе протест срещу определението на първоинстанционния съд.", "date": "2018.02.05", "title": "7 бандити преправяли газови пистолети в бойни, спецсъдът ги пусна срещу 5000 лв."}
{"url": "https://offnews.bg/sviat/lekari-saobshtavat-za-himicheska-ataka-v-siria-674266.html", "text": "Химически вещества, хвърлени от въздуха при нападение в Северозападна Сирия, са предизвикали затруднения в дишането при най-малко девет души, съобщиха лекари и спасители, цитирани от Ройтерс и БТА.Благотворителното Сирийско-американско медицинско дружество (SAMS), което поддържа болници в Сирия, съобщи, че негови лекари в сирийската провинция Идлиб са съобщили за 11 пациенти, чиито симптоми отговарят на тези при използване на хлор, съобщи в Туитър Мохамад Катуб, един от мениджърите на на организацията.Член на групата за гражданска отбрана \"Белите каски\" - Ради Саад, обяви, че трим от пострадалите са спасители, които са се отзовали на повикване. Два варела с химически газове са били хвърлени от хеликоптери снощи, добави той.Неправителствената организация Сирийски център за наблюдение на човешките права също заяви, че е получила сигнали за случаи на задушаване, след като хеликоптери са взели на прицел град Саракеб.", "date": "2018.02.05", "title": "Лекари съобщават за химическа атака в Сирия"}
{"url": "https://offnews.bg/sviat/krizata-se-zadalbochava-holandia-iztegli-poslanika-si-v-turtcia-674249.html", "text": "Холандия изтегли посланика си в Анкара и също така обяви, че няма да позволи назначаването на нов турски посланик, предават световните информационни агенции.Въпреки че двете страни проведоха разговори, така и не се стигне до нормализиране на отношенията им.\"Не се договорихме как да нормализираме връзките”, каза холандският външен министър Халбе Зийлстра.Отношенията между двете страни се влошиха, след като миналата година Холандия забрани на турския външен министър Мевлют Чавушоглу да вземе участие в митинг и да се срещне с турската диаспора, за да агитира за референдума за увеличаване на правомощията на президента.Президентът на страната Реджеп Тайп Ердоган тогава нарече поведението на страната \"нацизъм\" и забрани на холандския посланик да се върне на поста си след пътуване.", "date": "2018.02.05", "title": "Кризата се задълбочава: Холандия изтегли посланика си в Турция"}
{"url": "https://offnews.bg/temida/sledovateliat-bojko-atanasov-prokurorite-po-ktb-poluchiha-karierni-bo-674235.html", "text": "\"По делото (КТБ - бел.ред.) очевидно всички действащи тогава прокурори и следователи са получили своя кариерен бонус. Иван Гешев е назначен за ръководител на Специализираната прокуратура, другият прокурор (Евгени) Стоянов е назначен за зам.-министър на правосъдието. Един от следователите - Нели Тодорова, е назначена за шеф на следствения отдел на Специализираната прокуратура. Другият следовател Иван Иванов беше преместен със съпругата си в Специализираната прокуратура по заповед на Сотир Цацаров. Общо взето цели семейства се пренесоха там\".Това разказа следователят от следствения отдел към Софийска градска прокуратура Бойко Атанасов пред Сашо Диков в ефира на Би Ай Ти.Атанасов каза още, че е станал мишена на \"канонада от проверки\" след участието му в предаването на Люба Кулезич по повод визитата на руския главен прокурор Юрий Чайка. Според Бойко Атанасов проверките срещу него са заради нещата, които е оповестил за прокурора по делото КТБ Иван Гешев:Следователят Бойко Атанасов разкри още, че на 7 ноември е предоставил цялата информация на Върховната касационна прокуратура по отношение на конкретните факти около дейността на прокурора Иван Гешев. До ден днешен Атанасов не е уведомен да са предприети действия по отношение на това лице.Преди време Бойко Атанасов даде поредица от интервюта пред \"Биволъ\", в които обвини главния прокурор Сотир Цацаров, че има \"шпицкоманда\" в Софийска градска прокуратура и че използва проверки срещу \"неивестен извършител\" като компромати срещу политици. ", "date": "2018.02.05", "title": "Следователят Бойко Атанасов: Прокурорите по КТБ получиха кариерни бонуси"}
{"url": "https://offnews.bg/temida/kircho-kirov-poluchi-oshte-edna-prisada-674247.html", "text": "Две години условно с 4 години изпитателен срок получи бившият директор на Националната разузнавателна служба ген. Кирчо Киров по делото за разгласяване на класифицирана информация, предаде БГНЕС.Градският съд осъди Киров да заплати и разноските по делото.Става въпрос за секретното дело по текст от Наказателния кодекс, който се отнася до разгласяване на информация, представляваща държавна тайна. Това е процесът, който тръгна след телевизионно интервю от 2014 г. „Обясних един случай, който имаше в Иран с български гражданин, който беше заловен за транспортиране на наркотици“, обясни още тогава Киров.На 23 януари тази година бившият директор на разузнаването ген. Кирчо Киров  лишаване от свобода за длъжностно присвояване в периода 2007 – 2011 г., представляващо особено тежък случай в размер на повече от 5 млн. лева.", "date": "2018.02.05", "title": "Кирчо Киров получи още една присъда"}
{"url": "https://offnews.bg/izvan-terena/kakvo-izpliu-pevitcata-pink-predi-superboul-674231.html", "text": "Поппевицата Пинк открадна шоуто на Супербоул тази нощ, като се изплю в ефир непосредствено преди да изпълни националния химн.Нахаканата изпълнителка зае мястото си пред микрофона преди дългоочакваното начало на финала в НФЛ между Филаделфия и Ню Инглънд, но в един момент усети, че нещо не е наред, а именно - има чуждо тяло в устата.Без много да му мисли тя я изплю направо на терена пред себе си и предизвика нееднозначни реакции.\"Не са ли ти казвали нищо за дъвката в час?\", шегуваха се потребители в социалните мрежи.\"Каква жена, истинска легенда. Извади си дъвката, за да изпее химна на САЩ\", коментират други. Самата Пинк отрече да е било дъвка, а бонбон за смучене, защото я е боляло гърлото. Каквото и да е било, сцената стана тотален хит.", "date": "2018.02.05", "title": "Какво изплю певицата Пинк преди Супербоул?"}
{"url": "https://offnews.bg/zdrave-i-krasota/krasivata-revoliutcia-na-korejskite-mazhe-674223.html", "text": "Мъжете в Южна Корея поставят началото на Красива революция или Революция на красотата, съобщава Би Би Си.Съвременните корейци от мъжки пол харчат повече за грижи за кожата от всички останали мъже по света. Корейците се вдъхновяват от идолите си - поп звезди и актьори от корейските телевизионни сериали - и се опитват да копират перфектните им лица.16-годишен влогър разказва, че се опитва да промени възприятието за мъжете, които носят грим. Обяснява им как да ексфолират кожата на лицето, да се погрижат за полагането на основа, да ползват балсам за устни. \"Когато бях в девети клас, се появиха много пъпки на лицето ми. Не можех да си позволя процедури в дерматологична клиника, затова започнах да се интересувам от козметика.Навсякъде в Сеул - по улиците, в метрото, по телевизията, могат да се видят мъже с отлично поддържана кожа. Но не всички ги одобряват, разказва Би Би Си. \"Понякога мъже ме наричат гей. Искам да променя тази представа\", казва влогърът.Една от причините млади корейци да се грижат толкова за красотата си са K-Pop (корейска поп музика) звездите. Те са добили огромна популярност през последните пет години, а мъжете често са с очна линия и фон дьо тен, каквито досега са се ползвали само от дамите.", "date": "2018.02.05", "title": "Красивата революция на корейските мъже"}
{"url": "https://offnews.bg/112/brutalno-ubijstvo-v-ajtos-dvama-mladezhi-ubili-vazrasten-mazh-za-udov-674232.html", "text": "70–годишен мъж от Айтос е убит по брутален начин без причина. Извършителите са действали за удоволствие, разкриха на извънреден брифинг от бургаската полиция и прокуратура. Мъжът е бил наръган 32 пъти в тялото и удрян с юмруци в главата.Убийството е станало в малките часове на 2 февруари. От полицията бяха лаконични в първите си коментари. Престъплението  е извършено в изоставена постройка в ромската махала на Айтос, където 70–годишният Асен Пуров е спял. Запознати описват жертвата като човек, който не създавал проблеми.Задържаните за убийството са двама – Желязко Данчев (20 г.) и Ясен Стойчев (16 г.). Според разследващите те са носели нож, с който са нанесли 32 удара, придружени с юмруци в главата. Началникът на ОД на МВР отбеляза, че ножът е един, тоест двамата са се редували с ударите.Окръжният прокурор Красимира Кателиева коментира, че убийството е садистично, а мотиви за него няма. Двамата са си признали за деянието, извършили го едва ли не за удоволствие - „просто ей така“, обяснили пред разследващите.Двамата задържани са от многодетни семейства. Единият е девето дете, не е ходил никога на училище, безработен, с две регистрации за кражби. Вторият е пето дете, завършил е само втори клас, също не е работил. Разследващите са констатирали, че е имало употреба на алкохол преди, но и след убийството.Утре ще се гледа мярката им за неотклонение, прокуратурата ще иска постоянен арест. Ако бъдат признати за виновни, законът предвижда наказание от 10 до 20 г. затвор за Желязко и от 5 до 12 за непълнолетния Ясен.", "date": "2018.02.05", "title": "Брутално убийство в Айтос: Двама младежи убили възрастен мъж за удоволствие"}
{"url": "https://offnews.bg/protesti/zhiteli-na-tri-stolichni-kvartala-protestiraha-zaradi-mrasnia-vazduh-674263.html", "text": "Жители на столичните квартали \"Красна поляна\", \"Западен парк\" и \"Овча купел\" протестираха срещу мръсния въздух. Протестът започна от сградата на Столичната община. Шествието премина по улица \"Г.С. Раковски\" и достигна до НДК, като спря и пред сградата на представителството на Европейската комисия.Демонстрантите обявиха, че предприетите от общината мерки срещу мръсния въздух не са насочени към главния замърсител в тези квартали - битовото отопление.  Протестиращите поискаха общината да премахне гетата в бившите виетнамски общежития и във \"Факултета\", като подчертаха, че там постоянно се горят метали, гуми и други отпадъци, което прави въздуха токсичен.Сред исканията на протестиращите са още мерки срещу незаконната сеч в Западен парк. Протест заради мръсния въздух се проведе и в Русе. Протестът в крайдунавския град продължи над час. Хората настояват за карта на индустриалните замърсители. Те инициираха подписка с искания, която ще бъда предадена на главния прокурор.", "date": "2018.02.05", "title": "Жители на три столични квартала протестираха заради мръсния въздух"}
{"url": "https://offnews.bg/obshtestvo/prirodozashtitnitci-prekasnaha-ekoforum-iskat-ostavkata-na-neno-dimov-674254.html", "text": "Екоактивисти прекъснаха представянето на екоминистъра Нено Димов по време на 21-вия Европейски форум по екоиновации за качество на въздуха в \"София Тех Парк\".Природозащитниците държаха плакати с лозунгите \"Нено лъже\", \"Нено, оставка\" и \"Спаси Пирин\" на английски език.Те поискаха оставката на Димов заради решението на правителството от 28 декември да промени плана за управление на парк \"Пирин\".В същото време плакати с надписи \"Спаси Пирин\" бяха окачени от двете страни на моста, който се намира до \"София Тех Парк\" на бул. \"Цариградско шосе\". Форумът е организиран от Европейската комисия и Министерство на околната среда и водите в рамките на Българското председателство на ЕС и ще продължи до утре.Освен екоминистърът Нено Димов сред участниците във събитието са Даниел Креспо, директор по \"Генерална дирекция по околната среда\" на ЕК, Ивелина Василева, председателят на комисията по околна среда и водите в НС, както и евродепутатът Ивелина Василева.  ", "date": "2018.02.05", "title": "Природозащитници прекъснаха екофорум, искат оставката на Нено Димов (видео)"}
{"url": "https://offnews.bg/obshtestvo/bait-i-vuzf-podpisaha-sporazumenie-za-satrudnichestvo-674240.html", "text": "Българската асоциация по информационни технологии (БАИТ) и Висшето училище по застраховане и финанси (ВУЗФ) подписаха споразумение за сътрудничество.БАИТ и ВУЗФ ще си партнират в сферата на обучаването на компетентни млади хора в областта на информационните и комуникационни технологии. Подписаният документ предвижда включване на представители на фирмите-членове на БАИТ като лектори в курсовете на университета, както и възможността студентите да посещават компаниите-членове на БАИТ. Двете страни предвиждат още и реализирането на дейности като обмяна на опит, знания и иновации между преподавателите и представителите на бизнеса, както и организирането на образователни и научни конференции и семинари.Споразумението извежда отново на преден план стремежа на БАИТ за активна работа на бизнеса с висшите учебни заведения в страната. Очаква се към инициативата да се присъединят и други висши учебни заведения, които имат желание да установят ползотворно сътрудничество с ИКТ индустрията.„Висшето училище по застраховане и финанси е храм на науката, храм на съвременното образование, който не се е застинал в миналото. Тук наистина се демонстрира какво значи един университет да следи нуждите на пазара и да ги предвижда в много случаи“, посочи председателят на УС на БАИТ Огнян Траянов. „Надяваме се нашето партньорство да помогне, от една страна, университетът да добие нови интересни възможности за своите студенти. От друга страна, ние пък да бъдем един проводник на това какво е истински пазарно интегрирано учебно заведение“, добави Траянов.„Съвременното образование без Българската асоциация по информационни технологии е невъзможно. Който не го е разбрал, е някъде в миналото. С това споразумение ние правим една от големите крачки за университет, който отива в бъдещето“, заяви от своя страна доц. д-р Григорий Вазов, ректор на ВУЗФ.Близо 90% от студентите, завършили ВУЗФ, се реализират по специалността си. Университетът обучава кадри в редица специалности с насоченост към ИТ сектора. Сред тях са магистърската програма „Бизнес анализ и ERP решения“, която се осъществява в партньорство с ERP Academy и е единствената в Европа, предлагаща обучение по най-перспективните сфери на бизнес софтуера. ВУЗФ предоставя обучения и в бакалавърски специалности като „ИТ анализ и бизнес стратегии“, съвместно с ERP Academy, „Информационни технологии и бизнес стратегии“, „Иновации, предприемачество и финанси“.БАИТ e създадена през 1995 г., в нея пряко членуват 100 компании, за които работят 16200 ИКТ специалисти и генерират 3,68 млрд. лв. годишен оборот или 4% от БВП на страната. Компаниите покриват целия ИКТ спектър – софтуер, хардуер, телекомуникации, системната интеграция, финтех и интернет на нещата. БАИТ е член на европейската ИТ асоциация Digital Europe, в чийто управляващ борд има и свой представител.Digital Europe представлява дигиталната индустрия в Европа, обединява 63 от най-големите глобални ИТ корпорации, телекоми и компании за потребителска електроника, както и 37 национални асоциации, сред които и БАИТ.ВУЗФ e първият български университет, специализиран в областта на бизнеса, финансите, застраховането, мениджмънта, маркетинга и предприемачеството. През 2014 г. получава институционална акредитация с най-висока оценка от частните университети – 9,04. Той е едно от първите частни университети у нас с британска акредитация от BRITISH ACCREDITATION COUNCIL. Университетът създава нови образователни продукти, които да отговарят на реалните потребности на бизнеса и нуждата от добре подготвени кадри в различните сфери на икономиката.", "date": "2018.02.05", "title": "БАИТ и ВУЗФ подписаха споразумение за сътрудничество"}
{"url": "https://offnews.bg/futbol/levski-s-posledna-kontrola-dnes-mapuku-se-podigrava-na-braziltcite-v-674233.html", "text": "Левски проведе последната си тренировка в Малта. \"Сините\" имаха тактическо занимание преди днешната контрола срещу Гзира Юнайтед, която ще започне в 18:00 часа. След двубоя тимът ще се прибере обратно в България.Със сигурност срещата пропускат Ривалдиньо, Габриел Обертан, Аймен Белаид и Жерсон Кабрал, които имат леки проблеми. Бившият играч на Манчестър Юнайтед има леки болки в прасеца, като треньорът не иска да рискува със здравето му.В същото време от Левски съобщиха, че в събота, 10 февруари, ще се състои официалното представяне на отбора на тима за предстоящия пролетен дял от първенството.Символичната церемония ще се състои непосредствено преди началото на приятелската среща между \"сините\" и отбора на Сливнишки герой. Мачът е с начален час 17:30 часа, а отворен за посещение ще е Сектор \"А\" на стадион \"Виваком Арена Георги Аспарухов\", а входът е свободен.Бившията нападател на \"сините\" Нападателят Жуниор Мапуку пък направи странно изказване в профила си в социалната мрежа Инстаграм.Конгоанецът, чийто трансфер от Левски в китайския Шъдзяджуан трябва да бъде официализиран съвсем скоро, се пошегува с решението на \"сините\" да го заменят с бразилците Паулиньо и Ривалдиньо., пише тъмнокожият футболист към видео, на което вкарва един от малкото си голове с екипа на Левски. На друго клипче пък той обявава: .", "date": "2018.02.05", "title": "Левски с последна контрола днес, Мапуку се подиграва на бразилците в тима"}
{"url": "https://offnews.bg/futbol/kapitanat-na-atletiko-ostana-bez-tri-zaba-674224.html", "text": "Футболът е контактен спорт, обичат да повтарят футболните треньори.31-годишният защитник на Атлетико Мадрид Диего Годин няма да забрави тази фраза до края на живота си след снощния мач срещу Валенсия от Примера дивисион, ноне заради победата с 1:0, приближила тима му на 9 точки от лидера Барселона.Уругваецът остана без цели три зъба след сблъсък с вратаря на прилепите Нето в наказателното поле.Веднага след инцидента окървавеният Годин беше заменен, а сега му предстои дълго обикаляне на стоматологичните кабинети.", "date": "2018.02.05", "title": "Капитанът на Атлетико остана без три зъба"}
{"url": "https://offnews.bg/obshtestvo/organizatcii-prizovaha-prezidenta-da-ne-zaema-strana-v-spora-za-istanb-674268.html", "text": "Неправителствени организации призоваха президента Румен Радев да не заема страна в спора за Истанбулската конвенция. В отворено писмо до държавния глава те подчертаха, че в тази ситуация той е трябвало да изпълни ролята си на обединител и да призове за отворен дебат, а не да подкрепи една от страните в спора. \"Тревожно е, че, представлявайки България в международните отношения, Вие сте в позиция да внушите на нашите чуждестранни партньори, че Вашата позиция е позиция на обществото. Ние категорично не приемаме изразената от Вас позиция. Вие трябваше да бъдете пръв в това да въведете тон на спокойна дискусия и дебат. За съжаление, вместо разговори по същество за начините за въвеждане на високите стандарти на Конвенцията, обществото беше манипулативно вкарано в друг дебат, установен и обслужващ други интереси, които целят насаждане на повече страх и повече разделение\", посочват организациите.Те настояват  Радев да изиска официален превод на Конвенцията, който \"да бъде консултиран с експерти и професионалните общности на лингвисти, социолози, психолози и други релевантни специалисти, които да постигнат консенсус по ключови термини и начините, по които предлагат да се използват в законодателството и обществото ни от тук нататък\".Ето и цялото отворено писмо:", "date": "2018.02.05", "title": "Организации призоваха президента да не заема страна в спора за Истанбулската конвенция"}
{"url": "https://offnews.bg/112/5-godishno-postrada-tezhko-pri-intcident-na-pamporovo-674237.html", "text": "5-годишно дете е пострадало тежко при инцидент в Пампорово, съобщиха от Планинската спасителна служба в курорта, цитирана от „Фокус“.Инцидентът е станал около 13.00 часа, когато върху детето се е стоварил сноубордист на около 16-годишна възраст. Контузеното дете е в безсъзнание, с черепно-мозъчна травма, мозъчен кръвоизлив с опасност за живота, заявиха от отделението в болницата в Смолян, където е настанено. Детето се е учило да кара ски, когато на пистата преминал сноубордистът, съобщи директорът на ОДП-Смолян старши комисар Николай Димов, цитиран от \"24 часа\". Ударено е в областта на гърба. То е от Русия и с него е имало ски учител. Било е с родителите си.", "date": "2018.02.05", "title": "5-годишно пострада тежко при инцидент на Пампорово"}
{"url": "https://offnews.bg/koloezdene/kris-frum-shte-uchastva-na-start-v-ispania-674238.html", "text": "Британската звезда на колоезденето Кристофър Фрум ще вземе участие в Обиколката на Андалусия от 14 до 18 февруари, обявиха от тима му Sky.Решението е изненадващо, защото четирикратният победител в Тур дьо Франс в момента е разследван за подозрителна проба, дадена именно в Испания по време на миналогодишната Вуелта.В пробата му беше открито двойно завишена доза на веществото салбутамол, което е попаднало в организма му чрез лекарството за астма, което приема.От Международния колоездачен съюз все още не са обявили решението си по случая - дали наказват или оневиняват Фрум.Дотогава той е свободен да се състезава. Вече се чуха гласове, че тази неяснота може да продължи цял сезон, което определено не е по вкуса на конкурентите му на шосето.От Sky обявиха, че са предоставили на международния колоездачен съюз цялата нужна за решението им информация и изразиха надежда случаят да бъде приключен възможно най-скоро.", "date": "2018.02.05", "title": "Крис Фрум ще участва на старт в Испания"}
{"url": "https://offnews.bg/politika/tcvetanov-zaminava-za-molitvena-zakuska-s-tramp-v-chetvartak-674227.html", "text": "Зам.-председателят на ГЕРБ и шеф на парламентарната група на партията Цветан Цветанов ще участва за пета поредна година в Националната молитвена закуска във Вашингтон при президента на САЩ Доналд Тръмп.Той ще бъде придружаван от кметовете на София, Бургас и Пловдив Йорданка Фандъкова, Димитър Николов и Иван Тотев, става ясно от прессъобщение на партията. Националната молитвена закуска е международен форум, който се организира съвместно от Белия дом и Конгреса на САЩ.Провежда се ежегодно през първия четвъртък на февруари, като Камарата на представителите и Сенатът се редуват в председателстването на закуската.", "date": "2018.02.05", "title": "Цветанов заминава за молитвена закуска с Тръмп в четвъртък"}
{"url": "https://offnews.bg/turizam/ministerstvoto-na-turizma-zalichi-18-turoperatora-674252.html", "text": "Министерството на туризма заличи 18 дружества, регистрирани като туроператори и туристически агенти от Националния туристически регистър (НТР). Това става със заповед на министъра на туризма Николина Ангелкова по мотивирано предложение на Експертната комисия по регистрация на туроператори и туристически агенти (ЕКРТТА).Причината е, че удостоверенията за дейност, които министерството издава, не са получени в оригинал в двумесечен срок от уведомяването на заявителите, каквото е изискването според Закона за туризма. Ако удостоверението не е получено, съответно дружеството няма право да извършва туроператорска и/или турагентска дейност.Със заличаването на регистрацията се преустановява и действието на удостоверението. Определен е период от две години, през които заличеното лице няма право да заявява регистриране за извършване на туроператорска и/или туристическа агентска дейност, считано от датата на издаване на настоящата заповед. Заличените дружества няма да бъдат премахнати от НТР, но ще бъде отразена заповедта за заличаването им . Така потребителите ще получават информация дали туроператорът и турагентът са коректни и извършват дейност, спазвайки Закона за туризма.", "date": "2018.02.05", "title": "Министерството на туризма заличи 18 туроператора"}
{"url": "https://offnews.bg/temida/partiite-sistemno-ne-izpalniavat-obeshtaniata-za-sadebna-reforma-soch-674228.html", "text": "Практика е партиите да не изпълняват политическите си платформи в областта на правосъдието. Този извод се налага от проучване, направено от Сдружение „Център за законодателни оценки и законодателни инициативи“.Проучването обхваща 7-годишен период и четири правителства, като е  на платформите на партиите в частта с правосъдната система. То е финансирано от ЕС чрез ЕСФ и с национално съфинасиране.Политическата програма на мнозинството от 41 Обикновено Народно събрание при първия мандат на ГЕРБ с премиер Бойко Борисов се отличава с абстрактно заложени приоритети, предлагане на решения за несъществени или несъществуващи проблеми, както и с явната липса на експертиза за решаване на истинските предизвикателства пред органите на съдебната власт, посочват авторите на изследването.От заложени четири цели в областта на правосъдието в мандата на 41 парламент има само една, която е частично изпълнена, като останалите не са. В графата \"неизпълнени\" попадат целите, свързани с бързината и качеството на правораздаването, намаляване броя на осъдителните присъди срещу България в съда в Страсбург и свързаните с препоръките на Европейската комисия. Сред неизпълнените цели са изработването на нов Наказателен кодекс в рамките на мандата, а внесените промени в НПК не засягат правомощията на съда и прокуратурата в достатъчна степен. В него липсват норми, които да предоставят по- голяма оперативност на разследващите. Липсват данни да осъществен мониторинг и контрол на качеството на досъдебното производство.Частично изпълнена остава мярката за предоставяне на ефективна правна помощ като е въведено задължението за указване на реда и начина за предоставяне на правната помощ на призовки, съобщения и уведомления, издавани от съдилищата. В мандата на 42-то Народно събрание с мнозинство, формирано от БСП и ДПС при правителството на Пламен Орешарски, картината е подобна, като от 15 мерки е изпълнена само една и тя е свързана с облекчаване на достъпа на гражданите до административно правосъдие чрез промяна на местната подсъдност. Целта е заложена в платформата на ДПС.Не са изпълнени заложените цели като децентрализация на прокуратурата, разделянето на ВСС на две колегии, изпълнение на препоръките от поредния евродоклад по Механизма за сътрудничество и оценка, както и въвеждането на мерки за неравномерната натовареност на магистратите.Платформите и на двете партии в някои отношения също са с твърде общо поставени цели, отчита изследването. Подобна е картината и при следващия парламент.В 43 НС, когато правителството е подкрепено в парламента от ГЕРБ, Реформаторския блок, Обединените патриоти и АБВ, отново преобладават неизпълнените или частично изпълнени мерки, както и тези, за чието изпълнение липсва информация. Сред изпълнените мерки е приемането на Актуализирана стратегия за продължаване на реформата в съдебната система, разделянето на ВСС на покурорска и съдийска колегия. Не е изпълнена целта за промяна на конституционния модел на съдебната власт и създаването на институционални гаранции за независимост на кадровия орган на съдебната власт.Няма информация за това изработен ли е анализ на международните и чуждестранни стандарти за търсене на отговорност на главния прокурор и на председателите на ВКС и ВАС, включително на практиките по отзоваване. Неизпълнена е и целта за справяне с корупцията по високите етажи на властта, което е поставено като приоритет още в мандата на 41-то Народно събрание.В мандата на 44 Народно събрание картината е малко по-различна, тъй като парламентът е в началото на мандата си, но в голямата си част мерките, свързани със правосъдната система са отбелязани като неизпълними. Като такава цел е посочено изработването на нова Конституция и премахване на имунитета на народните представители, тъй като до момента няма изразено единство по темата. Като неизпълнима е посочена и мярката за борбата с корупцията и създаването на новия антикорупционен орган, като мотивът е че това е свързано с отнемането на имущество без съдебна санкция, тъй като собствеността е гарантирана от Конституцията. Като неизпълнена към момента е отбелязана и мярката за намаляване на административната тежест. Като неизпълнени за момента са посочени им мерките, свързани с края на формализа в наказателния процес и бързината на съдопроизводството, задържането на осъдени лица в съдебна зала веднага след произнасяне на присъдата.Не е изпълнена поставената цел за въвеждане на тримесечни доклади на главния прокурор и председателите на ВКС и ВАС пред Народното събрание, както и амбицията за деполитизиран и прозрачен състав на ВСС.", "date": "2018.02.05", "title": "Партиите системно не изпълняват обещанията за съдебна реформа, сочи проучване"}
{"url": "https://offnews.bg/obshtestvo/uchitelkite-maltretirali-detca-v-burgas-bili-sindikalni-chlenove-ed-674230.html", "text": " са били синдикални членове, а една от тях е била лидерът на Синдиката на българските учители в заведението. Тази информация бе потвърдена от председателя на СБУ Янка Такева в отговор на въпрос от наш репортер.В градината със скрита камера бе заснета възпитателка, която удря шамари, дърпа грубо и крещи на децата, кадрите стигнаха до медиите миналата седмица, а .Синдикалната лидерка в градината е Светла Петрова. Същата, за която баща разказа в ефира на bTV, че е , пълно с храна.На отговор дали тези жени продължават да членуват в СБУ към КНСБ Такева отговори: „Не, в никакъв случай. Те напуснаха професията. Убедена съм, че никога повече няма да се включат“. Тя подчерта, че и двете били „много добри педагози“, но не стана ясно как това личи от методите им на работа.\"Много съм тъжна, разтревожена, наранена. Дълбоко съм убедена, че учителите имат нужда от една антистресова програма, каквато ние бяхме разработили с университета „Асен Златаров“ в Бургас. Тя се изпълняваше една година, но след това не беше продължена от местната власт и от Министерството на образованието“, каза Такева и подчерта колко голяма необходимост има държавата да плаща за разработването и изпълнението на подобна програма.Такева беше категорична, че видяното на видео кадрите, заснети със скрита камера и показващи боя над деца, \"не може да е подход\", че с учителите, родителите и децата в градината трябва да работи психолог.Янка Такева не успяла да говори с учителките, защото те не отговаряли на телефонните ѝ позвънявания. Разговаряла с лидера на СБУ в Бургас Константин Янков, който и днес потвърди, че учителките са членове на СБУ и че всъщност всички педагози, работещи там, са членове на Синдиката. Той говорил със Светла Петрова, която го уверила, че не е посягала на дете и че не е упражнявала никакъв натиск.Неговото обяснение за насилието е \"изключително големият брой деца и все по-невъзпитаните деца\". Съчетанието на двете довеждало учителите до \"хронично безсилие\" да се справят, те не можели да се справят и си изпускали нервите.", "date": "2018.02.05", "title": "Учителките, малтретирали деца в Бургас, били синдикални членове, едната - лидер на СБУ"}
{"url": "https://offnews.bg/ikonomika/damite-v-autsorsinga-v-sofia-dva-pati-poveche-ot-mazhete-674250.html", "text": "Жените в аутсорсинг индустрията в София са над два пъти повече от мъжете. Над 47 800 души са служители сектора в края на 2016 г., сочи проучване на СОАПИ. До 2020 г. броят на служителите на пълно работно време в аутсорсинга се очаква да надхвърли 62 500 души. 80% от аутсорсинг индустрията e позиционирана в София, показват още данните. През 2016/2017 г. делът на заетите в сектора с висше образование е близо 80%. Делът на заетите до 34-годишна възраст в София е 38% при 33% от всички заети в столицата. Заети лица в аутсорсинг индустрията в София по пол са 68% жени и 32% мъже. През 2015 г. средната брутна годишна заплата на заетите в аутсорсинг сектора в София достига 19,4 хил. лв. при около 14,5 хил. лв. средно за София. През 2016 г. аутсорсинг индустрията е допринесла за формирането на 3,6% за БВП на България. Очаква се до 2020 г. неговият оборот да се увеличи на стойност 2,5 млрд. евро, или до 4,2% като дял от икономиката.", "date": "2018.02.05", "title": "Дамите в аутсорсинга в София два пъти повече от мъжете"}
{"url": "https://offnews.bg/futbol/ventci-stefanov-si-haresa-vasil-levski-ostava-tam-i-prez-proletta-674219.html", "text": "Президентът на Славия Венцеслав Стефанов обяви, че тимът ще продължи да домакинства на стадион \"Васил Левски\". В интервю за \"Тема Спорт\" Той допълни, че юношите на \"белите\" Андреа Христов и Стефан Велков ще бъдат трансферирани в европейски клубове.\"Оставаме на \"Васил Левски\" за пролетта. Ще правим подмяна на основния терен на нашия стадион, но не можем да успеем за толкова кратко време. Трите игрища за школата, които бяхме започнали през есента, ги завършихме. Сега ще правим други.Може би ще осъществим още един входящ трансфер. А за изходящи има още време, ще видим. Интерес не липсва. Андреа Христов и Стефан Велков ще отидат в европейски клубове. Българските отбори да забравят за тях. Няма шанс! С Галин Иванов ще се видя във вторник. Много е вероятно да остане. Същото важи и за Стефан Велков. Трябва да запазим гръбнака на отбора.За съжаление не успях да гледам контролите на лагера в Турция, но се информирах постоянно. Треньорите казват, че всичко е минало добре. Момчетата са работили много и здраво. Златомир Загорчич е доволен. На мен това ми стига. Не искам да говоря нищо в детайли за очакванията ми от пролетта. Ще оставя времето да говори. Приказките накрая. Сега ни чака работа\", каза Стефанов. .", "date": "2018.02.05", "title": "Венци Стефанов си хареса \"Васил Левски\", остава там и през пролетта"}
{"url": "https://offnews.bg/sviat/politcejski-sindikat-poiska-dekriminalizirane-na-kanabisa-v-germania-674217.html", "text": "Ръководителят на синдикалната организация на германската полиция БДК Андре Шулц призова употребата на канабис да бъде декриминализирана, предаде Асошиейтед прес.През март миналата година германските власти разрешиха частично употребата на марихуана за медицински цели, но изрично подчертаха, че това не означава легализирането й за други цели.Шефът на БДК (Федералния синдикат на служителите от сектор \"Криминална полиция\") заяви за днешното издание на ежедневника \"Билд\", че организацията е за пълна декриминализация на потреблението на канабис. Шулц каза, че сегашната система слага клеймо върху хората и ги тласка към престъпните кръгове. \"Погледнато в исторически план, забраната на канабиса винаги е била налагана избирателно. Тя нито е разумна, нито е целесъобразна\", заяви той.Шулц обаче каза, че марихуаната трябва да остане забранена за шофьорите.", "date": "2018.02.05", "title": "Полицейски синдикат поиска декриминализиране на канабиса в Германия"}
{"url": "https://offnews.bg/obshtestvo/4224-mesta-ne-dostigat-v-iaslite-v-sofia-promeniat-pravilata-za-priem-674234.html", "text": "4224 места не достигат в яслите в София. За всички деца на 4, 5 и 6 години има места в градините, а за първа група общо за столицата 50 хлапета, родени през 2014 г., няма къде да бъдат приети. Това показва справка на дирекция \"Образование\" в Столична община, представена днес в комисията по култура по искане на Калоян Паргов, шеф на групата на БСП на Московска 33. За децата на възраст за първа група няма достатъчно места в районите Банкя, Витоша, Възраждане, Красно село, Лозенец, Младост, Овча купел, Слатина, Студентски и Триадица. 387 свободни места обаче има в 20 района, сред които Средец, Оборище, Сердика, Подуяне, Изгрев, Младост, Студентски и др. За яслените групи недостигът е преодолян само в Нови Искър, Кремиковци и Връбница, сочат още данните, представени от Мария Минчева, шеф на \"Образвание\" в общината. Тя уточни, че за деца, родени през 2015 и 2016 г., има и 172 свободни места в яслите. 33 100 деца не ходят на училище по данни на МОН. Обходени са 23 997 адреса на децата, при 80% от случаите децата не са открити, защото най-вероятно са в чужбина, обясни Минчева. Паргов предложи родителите, които ще пътуват в чужбина, задължително да информират общината, ако детето им няма да учи тук. Тези хора после искат да се валидират дипломите на децата им, като се върнат в страната, мотивира се Паргов.По думите на зам.-кмета Тодор Чобанов само два модела по света са работещи така, че да обхващат максимален брой деца в образователната си система. Единият е американският, където институциите отказват всички услуги на родители, ако не водят децата си на училище. Другият е унгарският - райони с ромско самоуправление, където кметът има ангажимент децата да бъдат редовни ученици, уточни Чобанов. Според него обаче, за да се въведат подобни мерки у нас, ще са необходими доста законодателни промени. Общината подготвя нови мерки за прием в детските градини, децата с хронични заболявания и специални образователни потребности вече ще влизат, като ще получават определен брой точки, не по решение на директорите. Те ще се отразяват и в системата за прием на общината. ", "date": "2018.02.05", "title": "4224 места не достигат в яслите в София, променят правилата за прием"}
{"url": "https://offnews.bg/izvan-terena/nejmar-otpraznuva-26-ia-si-rozhden-den-s-div-kupon-video-674225.html", "text": "Суперзвездата на Пари Сен Жермен Неймар отпразнува своя 26-и рожден ден по изключително бляскав начин. Бразилецът направи луд купон в компанията на отбрани 150 гости в едно от най-престижните заведения в Париж.В ресторант Павилион Камбон присъстваха съотборниците на Неймар в Пари Сен Жермен, Килиан Мбапе, Марко Верати, Анхел ди Мария, а също така и старши треньорът Унай Емери. Сред гостите беше и бразилската футболна легенда Роналдо.Обилно количество музика и танци оцветиха партито, в което сред най-дейните логично беше Дани Алвеш. Видеостена пък показваше любими моменти на нападателя, като голяма част от тях бяха с екипа на бившия му отбор Барселона.В събота ПСЖ отнесе с малко съдийска помощ с 3:0 закъсалия финансово Лил. Головете за тима вкараха именно рожденика Неймар, както и Юри Бершиш в последната минута на първата част и Джовани Ло Селсо три минути преди края на срещата.", "date": "2018.02.05", "title": "Неймар отпразнува 26-ия си рожден ден с див купон (видео)"}
{"url": "https://offnews.bg/obshtestvo/chistim-balasta-ot-uchebnitcite-po-istoria-kakvo-znachi-balgaria-f-674212.html", "text": "Чрез проектите за нови програми по история изчистваме един доста осезаем баласт на политическа терминология, който беше вложен във все още действащите програми по българска история чрез програмите от 2000 г. Какво например означава \"България - фактор на стабилност на Балканите?\". Това клише много скоро изчезна от политическа употреба и няма смисъл да задържаме в учебниците една политически пожелателна фраза.Това заяви един от авторите на проектите за нови програми за десети клас гл. ас. д-р Димитър Христов от Института за исторически изследвания при БАН на пресконференция днес, в която участваха директорът на института доц. Даниел Вачков и проф. Илия Илиев.Учените бяха категорични - проектите са добри и влизането на комунистическия период в тях не е нещо изненадващо, нито нещо ново. Тези уроци бяха включени още през 1996 г., но проблемът беше, че учителите нямаха достатъчно време, за да стигнат до тях в клас, коментира доц. Вачков. \"Периодът след 1944 г. не се изучаваше достатъчно подробно в училище. На колегите в гимназиите не им стигаше времето, за да преподадат тези уроци. А не е приемливо младежите да не са изучавали историята след 1944 г. и да си градят оценки за нея на база семейния разказ. Правим опит да преодолеем този проблем с програмата\", допълни историкът.Доц. Вачков, който е специалист по стопанска история на XX в., коментира и въпрос за включването на приватизацията в програмата.\"Този период не е достатъчно научно изследван, не може да се каже какви са механизмите, по които се осъществяват политическите и икономическите промени. Много е близо до нашата история, действащите лица не само са живи, а и са активни\", призна той, но подчерта, че \"в цял свят традицията е уроците и историята да се докарват до най-близките периоди\". В проекта за нова програма \"това е доведено горе-долу до влизането на България в ЕС\".Историците признават, че интерпретирането на въпросите за социалните проблеми в българското общество в този период може да бъде и субективно и това в голяма степен ще зависи от авторите на учебниците.", "date": "2018.02.05", "title": "Чистим баласта от учебниците по история. Какво значи 'България - фактор на стабилност на Балканите'?"}
{"url": "https://offnews.bg/kultura/rok-i-pop-klasiki-izpalneni-na-tcigulka-shte-slushame-na-kontcerta-n-674221.html", "text": "Суперзвездата Дейвид Гарет изпрати сетлист и подробен план на сценографията за концерта си на 6 юни в зала \"Арена Армеец\". Очаква се вдъхновяваща разходка през най-големите му композиции, между които и оригинални цигулкови адаптации на вечни рок и поп класики в изпълнение на цигуларя заедно с 16-членния му бенд на фона на спиращи дъха аудио-визуални ефекти..Местата в зала \"Арена Армеец\" бързо се запълват. Ранното закупуване на билет е препоръчително, тъй като интересът към съвременния цигулков виртуоз наистина е огромен.Билети могат да бъдат закупени най-бързо и лесно онлайн от Eventim.bg или от физическите каси на компанията.", "date": "2018.02.05", "title": "Рок и поп класики, изпълнени на цигулка, ще слушаме на концерта на Дейвид Гарет в София"}
{"url": "https://offnews.bg/nashite-avtori/iz-delnitcite-na-edin-lud-29-ianuari-2-fevruari-674226.html", "text": "Понеделник, 29 януариПрокуратурата погва най-богатите в България, гърми казионната преса. Което си е цялата преса без малко. Цацаратурата се заканва да провери лицата, придобили луксозни автомобили и недвижими имоти за над 500 хил. лв. От милицията докладват, че у нас имало регистрирани 50 автомобила „Майбах“, 193 „Бентли“, 31 „Ламборджини“, 68 „Ролс Ройс“ и 93 „Ферари“. От НАП допълват, че лани и полани 245 лица са придобили имоти на стойност от 500 до 800 хил. лв., а 120 - над 800 хил. лв. И сега цацаратурата щяла да ги провери всичките откъде са им паретата. Тази работа, отсега ви казвам, ще излезе ялова. Тя вероятно и точно така е замислена. Малко прах в очите на критиците. Скъпите имоти и коли са купени (подсигурени) с банкови кредити. Тъпаци като Цветанов, дето купуват със спестяванията на тъща си, вече рядко се срещат. И дали точно фукарите със скъпите коли са най-богатите? Тия дни почина основателят на IKEA Ингвар Кампрад, един от най-богатите хора в света. Той беше известен със скромния си начин на живот. Във OFFNews четох, че си купувал дрехи втора употреба. И веднъж, като го попитали защо е толкова стиснат, а синът му харчи нашироко, той отговорил: „Неговият баща е милионер. А моят не беше…“Като гледам как нашите богаташи харчат, може да си помисля, че всички са синове на милионери. Но аз няма да си го помисля, защото всичко стана пред очите ни. И това, което стана няма нищо общо нито с Ингвар Кампрад, нито с „Протестанската етика и духът на капитализма“ на Макс Вебер. Там първоначалното натрупване е следствие на упорит труд и на един аскетичен морал на потребяване. Богатството е резултат от усилия на няколко поколения. Капитализмът, или това, което се изгражда у нас, има съвсем друг генезис и характеристики. Богатството се натрупва „по спешност”, едва ли не за една нощ. Аскетичният морал е заменен с раблезианска пищност. Натрупаните пари не са капитал, те не отиват в производството, за да станат пари прим, а за предмети на лукса и показно утвърждаване на „нововъзникналата” личност. Парите, натрупани от икономисани закуски на бившия депутат Маргарит Мицев са само пародия на протестантската етика и иронична метафора за начина по който се печели у нас. Истината е, че нашият капитализъм е проектиран и осъществен от комунистите. А те, както знаете, до каквото се докоснат, всичко осират. Помислете! И социализма осраха, и капитализма, а в Русия и феодализма даже.Лидерите на ДСБ Атанас Атанасов и на „Да, България!“ Христо Иванов прогнозирали, че предсрочни избори са възможни още тази година. Когато имаше бол дренки, господата надменно ги препикаха… Та сега ще почакат доде пак се родят.Люба Кулезич докопала от някъде показанията на Бисер Лазов и касиерката Юлия Илиева по делото за КТБ, където ставало ясно, че известни личности, като Андрей Райчев, Кънчо Стойчев, Димитър Абаджиев, Стефан Гамизов, Росен Карадимов и т.н., са получавали огромни суми от Цветан Василев. Кънчо и Андрей, за които отдавна подозирам че не са от леките мъже, взели на два пъти по 500 хил. евро. Веднъж през август и втори път през септември 2013 г. А през декември същата година се създаде финансираната от банкера партия на Бареков „България без цензура“, която почна да печели впечатляващи проценти дори и преди още да е създадена. Та намеквам, че този милион евро е инвестиран в проценти. Така де, те на Кънчовците са им за продаване. Щедро е плащал Цветан Василев. Което обяснява и защо хора като Харалан Александров си засраха сурата. Кънчо Стойчев не отрича, но пледира невинен: \"Не съм извършил нищо, нито незаконно, нито неморално. Просто случаят е сложен и нямам намерение да коментирам нещо, с което следствието се занимава.“Така е, случите за по милион евро обикновено са сложни. От Фрогнюз се свързали с банкера да питат верно ли така са раздавани пари. „Ще ви кажа, вика, но преди това ще спомена, че Делян Пеевски е носил на главния прокурор Сотир Цацаров по 100 хил. евро на месец. Лично той ми е казвал, че ги носи директно на обвинител номер едно.“Освен за Сотир Цацаров, Пеевски му е казал и за други хора, на които носи пари. Няма да се учудя, ако някой от тях е с адрес „Дондуков“… Или да се учудя?Грозно е да броим чуждите пари, но в случая май не са толкова чужди, щото ние платихме фалита на банката. Та имаме право да знаем, че за 3 години по сметката на Цацаров са се натрупали 3.6 млн. евро, а за 5 години – 6 млн. По поведението му съдя, че продължават да се трупат, не ли?Вторник, 30 януариВасил Василев, дългогодишен шеф на Съюза на работодателите в България, разправя едни работи, дето не са за разправяне… Борисов се бил вцепенил от безизходицата: „Не можа да ратифицира конвенцията и чака наказание. Съпротивата в България се организира. Влиянието му се срива. БСП минава ГЕРБ. ДПС го крепи, но всеки миг може да го подхлъзне. Румъния му се подиграва. Путин не го забелязва, Тръмп - съвсем. Ходи до Давос, а го прескачаха. Ако отвън го изоставят, ще рухне за дни. И най-лошото! Банковата тайна в Европа падна, а саудитските банки са съмнителни…“Не знам, но с моя прост акъл си мисля, че само падането на банковата тайна е достатъчно, другите работи са ексик. Да вземат да се покажат милиардите, дето ги е закътал… Още през 2012 г. се чу, че събрал Котараците да почерпи за първия милиард. Сега вероятно ги е направил 3-4, а защо не и 5. Питат министър Горанов дали корупцията няма да попречи на присъединяването ни към еврозоната. Вика: „Едно общество, което постига един от най-високите ръстове на икономиката, няма как да е най-неуспешното от гледна точка на правилата. Правилата сами по себе си, ако съществуват и ако се спазват, корупцията остава само вестникарско внушение.”Правилата, ако съществуват и ако се спазват… Много „ако“, бе, г-н министър! А ако съществуват и не се спазват? Кво се случва тогава? Тогава остава едното „ако“ само…Голям мислител! Моля, обърнете му внимание: „Корупцията е предимно емоционална категория дотолкова, доколкото ако се превърне в реалност, трябва да е предмет на наказателно преследване.“ И щом не е предмет на наказателно преследване, значи не се е превърнала в реалност. И пак излиза, че Цацаров ни спасява от корупцията. Много извратено, но така излиза.Господи, не ти се бъркам в производствения процес. Щом създаваш тъпанари, значи ти са необходими за нещо. Но искам само да те помоля, когато ги създаваш тия тъпанари, постарай се някак да ограничиш тавана на издигането им. Защото на българската плодородна почва избуяват и няма сила, способна да ги озапти. Това, че корупцията в България е предимно вестникарско внушение се доказва индиректно от изказването на баварския министър на вътрешните работи Йоахим Херман пред вестник \"Ди Велт”. Министърът категорично се обяви против приемането на България в Шенген. „В този момент, вика, е изключено... заради високото ниво на корупция и големите й проблеми с организираната престъпност…“Изобщо отвсякъде валят доказателства, че корупцията у нас е емоционална категория и вестникарско внушение. Комисията по бюджетен контрол в ЕП смята, че напредъкът ни по отношение справянето с корупцията и с реформата на съдебната система не е достатъчен, за да се премахне Механизма за сътрудничество и проверка (МСП). Докато за Румъния е вероятно той да отпадне. От мамалигата се искало само да запази постигнатото.Румънска евродепутатка Моника Маковей сравнила борбата с корупцията в Румъния и в България: Там за корупция са осъдени 13 министри, 90 депутати и 88 съдии и прокурори, а в България няма осъдени на такова високо равнище.Данните на Маковей бяха косвено потвърдени от премиера Борисов. На среща с бизнеса той обясни защо не тръгва проекта за трети мост на Дунав така: „Седем пъти правим срещи с румънските колеги и два месеца след това са в ареста. Не е смешно. Тамън се договорим, и ги няма…\"КС обяви решението на НС да отхвърли оставката на Делян Добрев за противоконституционно. Според конституционните съдии след като депутатът подаде молба за оставка, тя не може да не бъде приета от НС и той не може да бъде принуден зорлем да депутатства. И сега Делян е депутат напук на конституцията. На вашето внимание още един задълбочен мислител, председателят на правната комисия Данаил Кирилов от ГЕРБ: \"Делян Добрев защити името си. Ние защитихме неговото име. За това е напълно нормално, че константната воля на г-н Добрев не е за оставка. Той направи изрично обръщение, в което заяви, че оттегля оставката си…\"Понимайте? Константната му воля е била да остане в НС. А оставката е била плод на мимолетно колебание в константната воля. Дето викат на село, ДиБ тояга, ДиБ!Сряда, 31 януариПресаташето на ФК \"Пирин\" (Бл) Велислав Елезов подал жалба в полицията срещу кмета на Симитли и бивш футболен рефер Апостол Апостолов, който го набил. „Вчера, жалва се Елезов във Фейса, по време на футболен мач на селския стадион в Крупник, ми бе нанесен побой от това. То бе видимо неадекватно и неконтролируемо. То ме нападна в гръб със зверски шут, а след това ми нанесе и удари по главата. То ми счупи и двата телефона… То ме заплаши с половите си органи…“Това е същият Поли, дето го набедиха, че е содомизирал Бойко Борисов. Но в този контекст вече не съм толкова сигурен, че е набеден. Макар че пък случаят с бившия председател на съда в Раднево Евелин Драганов говори точно за противното. Софийският градски съд го оправдал по обвинение в закана за убийство. През 2013 г подсъдимият се обърнал към деловодителката Йовка Митева с думите: \"Мръсна курва, ще ти счупя ръцете и краката, ще смачкам теб и майка ти, ще затрия целия ти род до последното семе, ще избия цялото ти семейство, ще отрежа главата ти, ще напълня устата ти с червеи…\"Според съда обвиняемият наистина е казал тези думи, но те не били закана за убийство. Просто такъв си му бил речникът. Така се бил държал и с други свои колеги през почти целия си мандат. Но досега нямало смъртни случаи.Големи простаци битуват сред магистратите, от мен да го знаете. Има такива първични типове, че направо се чудиш как са взели вишото. Както и да е. Мисълта ми беше, че и при кмета на Симитли трябва така да се подходи. Може и да е заплашил Елезов с половите си органи, но въпросът е дали това е част от речника му и има ли потърпевши досега от тия заплахи с органите. Така де, не сме длъжни да се доверяваме на един пиян бизнесмен…Четвъртък, 1 февруариКорнелия упорито затвърждава прякора си г-жа Лъжа. Оня ден се изрепчи на Цветанов, че лъже, че в Лисабон е подкрепила Истанбулската конвенция. „На нито един международен форум не съм гласувала за нея“. Формално е права. Също толкова права щеше да е обаче и ако беше казала, че на нито един форум не е гласувала против нея. От позиция на ПЕС, изпратена до медиите, става ясно, че през целия процес на обсъждане и приемане на Резолюцията на ПЕС в Лисабон на 1 и 2 Декември 2017 г., никой от БСП не се е изказал против конвенцията, нито е поискал някаква редакция на документа. Финално резолюцията е обсъдена и приета със 188 гласа „ЗА“, 13 гласа „въздържал се“ и нито един „против“. Делегати с право на глас от БСП са председателят Нинова и заместниците ѝ Деница Златева и Кирил Добрев.„В резолюцията на ПЕС от Съвета в Лисабон, казва Джакомо Филибек, зам.-генсек на ПЕС, изрично е записано, че ПЕС се обявява за ратификация и прилагане на Истанбулската конвенция. Нито една партия от ПЕС не изрази резерви по тази част от текста…“Та Корнелия може да е била против, но много умело го е прикривала.Сега от ПЕС я били подложили на безпрецедентен натиск заради отказът й да подкрепи Истанбулската конвенция. Зита Гурмай, шефка на „ПЕС- Жени“ направо заплашила БСП с изключване от ПЕС, ако Нинова не се вземе в ръце.Ще бъде много интересно ПЕС да изключи българските социалисти по време, когато начело на европейските социалисти е българин. Доколкото Станишев е българин, де. Щото неговото потекло е доста объркано, нещо като българо-руски евреин.Днес е Ден за признателност и почит към жертвите на комунистическия режим. Afera.bg обръща внимание на венеца, който Веселин Марешки поставил в памет на жертвите на комунистическия режим. По-точно на надписа на венеца: „Веселин Марешки – Прецедател…“Ама ще кажете не го е написал лично той. Е, той и Радев не си е писал речта сам, но него държат отговорен. Длъжен е бил поне да прочете какво пише и да види грешката. Но не я е видял, щото за него не е грешка. Пък прецедателката на парламента Цвета Караянчева рече: \"Колеги, предлагам да подкрепиме с едноминутно мълчание жертвите на комунизма и жертвите на \"възродителния процес\". Може и така да се каже, но по-правилно ще е да ги почетем. Щото умрял да подкрепяш е трудна и неблагодарна работа…Таз Цвета не винаги е наясно какво казва. Вчера отиде в Търговище и поздрави туземците със \"Здравейте, разградчани!\"Айде, стига толкова за днес, че хората още от зарана зарязват, а ний се скъсахме да дращим простотии… Знаете ли какво? Ние, ако позволите да се изкажем скромно като един политик, сме може би най-набожният сред политолозите. Например откакто се помним честваме Трифон Зарезан и по двата стила – и на 1-ви, и на 14-и февруари. А на 14 честваме и св. Валентин за всеки случай. Което със сигурност говори за набожност.Ей, утре е Международен ден на влажните зони! Да не забравите! Конвенцията за влажните зони е подписана на 2 февруари 1971 г. България се присъединява към нея през 1976 г. Та не виждам защо сега се инатим на Истанбулската конвенция. Петък, 2 февруариОт Института за пазарна икономика (ИПИ) на Красен Станчев пресметнали, че за последните 10 г. контрабандата на цигари е ощетила бюджета с 4 млрд. лв. Големият бум бил през 2010 г., когато контрабандните цигари достигат 30.7% от всички продажби. От което бандюгите печелели между 450 и 640 млн. лв., а бюджетът губел по 800 млн. от данъци и акцизи. И сега, въпреки хвалбите на Борисов, цигарената контрабанда си остава сериозна и се оценява на 120-170 млн. лв. А страната ни твърдо държи 8-о място по незаконна търговия в ЕС. Реално за десетгодишния период в ръцете на престъпния свят били останали чисти между 2.5 и 3.5 млрд. лв. Ама като се казва престъпния свят, вие да не си помислите, че става дума за някакви подземни хора! Не, не! Съвсем известни и видими хора, някои от които по съвместителство управляват държавата. През 2012 г. Петър Якимов, говорител на Българска легия \"Антимафия\" съобщи, че през 2008 г. с мита и акцизи били обложени 22 млрд. къса цигари. А през 2010 и 2011 по 10.9 млн. „Това, каза Якимов, е първото правителство, което има спад с 50% още през втората година от мандата. Т.е. това, което правеха другите в последната година, тези го направиха в първите си години.”Те тогава още не знаеха дали първите няма да са и последни.Борисов сега се бие в гърдите за цигарите. Но да сте чули дума за наркотици? И знаете ли защо няма и да чуете? През 2009 г. са заловени 234 кг кокаин, през 2010 – 10 кг, а за 2011 г. (седнете да не паднете!) 650 гр. Ами горива? Ами алкохол? Да сте чули някъде да е хванат фалшив бандерол? Вчера много се възхитих от едно заглавие в „Монитор“, флагманът на медийния империалист Пеефски, но денят не беше подходящ да ви го споделя. Ето го: „Шеф Петров надъни Милена отзад“. Много яко, а?! Самата Милена също твърди, че била надънена много яко отзад и я болели и ребрата и главата…Е, разбира се, не е това, което първоначално си помислихте, умишлено подведени от тия мискини журналистите. Изобщо тая работа няма нищо общо с оная работа. Милена чакала на един светофар, когато отзад се задал шеф Петров, който не успял да спре и я надънил. Това е. И като се смърсихме вече с цитирането на „Монитор“, да кажем още нещо. Тия започват да ни подготвят за прехода към Евразия. Пускат вече новини и на руски. Ето вчера съобщиха за оня хеликоптер, който се разби в САЩ: „В штате Калифорния вертолет врезался в дом почти сразу после взлета, сообщает Associated Press.“ И т.н.Работата, братя, вече става майката си трака, както обичат да казват пазарджишките интелектуалци. Макар че в светлината на Истанбулската конвенция ще се наложи да се откажат да казват така.", "date": "2018.02.05", "title": "Из делниците на един луд (29 януари – 2 февруари)"}
{"url": "https://offnews.bg/tehnologii/komprometiranite-hosting-akaunti-v-superhosting-bg-prez-poslednite-dve-674245.html", "text": "Българската хостинг компания СуперХостинг.БГ обяви, че компрометираните хостинг акаунти на нейни клиенти през последните две години са намалели с над 95 процента.Този успех е благодарение на политиката на компанията да открива и премахва напълно безплатно зловредния код от сайтовете на клиентите си. Тя вече предлага тази услуга като част от цялостните си усилия да защити клиентските сайтове от хакерски атаки.Благодарение на това, както и на внедрената от нея Система за сигурност, хостинг компанията разполага с чиста от зловреден код инфраструктура, която няма аналог на българския пазар.„Безплатното почистване на атакуваните клиентски сайтове е нещо, което правят единици компании в света. То е част от стремежа ни да обхванем всички аспекти от тяхната защита. Вече повече от две години функционира системата за DDoS защита, както и нашата цялостна Система за сигурност, към която непрекъснато добавяме нови правила. Клиентите ни разполагат с пълноценен Backup Manager, с който лесно могат да създават резервни копия на сайтовете си, защитени са от т.нар. дистрибутирани Brute-Force атаки, грижим се също и за намаляването на изразходваните ресурси в следствие на злонамерен трафик. Всичко това превръща СуперХостинг.БГ в хостинг фирмата, предлагаща най-висока степен на сигурност на своите клиенти“, посочва Любомир Русанов, управител на хостинг компанията.Припомняме, че към момента нейната инфраструктура е изцяло защитена от DDoS атаки, а системата за сигурност SH Protect разпознава и блокира десетки хиляди злонамерени действия дневно. След нейното активиране случаите на хакнати уебсайтове са намалели с над 95 процента. Предстои през тази година компанията да инвестира и в допълнителни защитни технологии за предпазване сайтовете на нейните клиенти.", "date": "2018.02.05", "title": "Компрометираните хостинг акаунти в СуперХостинг.БГ през последните две години са намалели с над 95%"}
{"url": "https://offnews.bg/kultura/naj-dobroto-evropejsko-i-balgarsko-kino-chaka-uchenitci-i-studenti-na-674207.html", "text": "Инициативата \"София филм фест за учащи\" продължава и тази година с пълна сила. Събитието стартира на 29 януари и ще продължи до 6 март, като ще предложи най-добрите европейски филми в Дома на киното.Началото на първия зимен семестър на инициативата вече бе поставен с визуалния шедьовър на носителя на „Оскар“ Люк Жаке – „Императорът“. В продължение на селекцията „Човек и природа“ в Дома на киното, филмът задава важни въпроси във връзка с промените в климата на земното кълбо и тяхното влияние върху живите същества.На 5 февруари от 18:00 ще бъде представен „Франц“ на Франсоа Озон – любовна история за идентичността и прошката, чието действие се развива непосредствено след Първата световна война. „Идентичността, в крайна сметка – казва Франсоа Озон – е конструкция, която се захранва с измислици. Любопитното е дали искаме да бъдем главни герои в тях, или ни е достатъчно просто да ги наблюдаваме като зрители. Лъжите се родеят с желанието, а желанието е нещо много реално.”Българското документално заглавие в програмата е филмът „Да живее България!“ на Адела Пеева. Филмът изследва границата между родолюбието и национализма. Самата режисьорка Адела Пеева ще се срещне с публиката от ученици и студенти на 12 февруари от 18:00, а разговорът с нея за специфичните особености на документалното кино е част от реализирането на „Кинофабрика“, посветена на различните професии във филмовото изкуство.Темата за националната идентичност и специалния акцент върху стойностни заглавия с фокус историческите перспективи към различни периоди от нашата история ще има своето продължение на 19 февруари от 17:30, когато ще бъде показан филмът „Възвишение“ на режисьора Виктор Божинов. Филмът бе един от най-големите успехи на българското кино през 2017 година и събра близо 140 000 зрители. Прожекцията е в рамките на кинофабриката за режисура и сценарий, част от програмата на инициативата „Европейско кино за учащи“.В продължение на идеята за филми, които се представят пред аудитория в квартали, в които няма възможност за специални срещи с некомерсиални филми, на 9 февруари и 2 март сме предвидили прожекции в 77 основно училище в квартал Филиповци, като идеята е да стигнем до младата публика със спортни „изкушения“ – филми, посветени на легендарните Пеле и Христо Стоичков.В навечерието на фестивала на 5 март от 18:00 часа в Дома на киното е предвидена още една прожекция на „Пеле: Раждането на една легенда“. Филмът проследява живота на Пеле в юношеските му години, когато 9-годишното момче расте в бедния град Бауру и се сблъсква с унижението и лошото отношение на по-големи от него младежи, отгледани в по-богати семейства. С този футболен акцент ще напомним на всички киномани, че специалната тема на 22-рия София Филм Фест в годината на София – европейска столица на спорта са именно спортните филми – очаквайте изненади във фестивалната програма!Още един важен детайл в мозайката на филмовата история е фактът, че през 2018 година отбелязваме 50 години от събитията, разбунтували политическите и творчески духове на Европа през 1968 година. В програмата „Европейско кино за учащи“ сме планирали да представим два филма, които предлагат различен ракурс към годината на новите търсения и стремеж към свобода – на духа и художествената мисъл. Единият е емблематичната творба на Методи Андонов „Бялата стая“ с участието на легендата на българското кино – Апостол Карамитев, а другият филм е „Спомен за страха“ на Иван Павлов, който се фокусира върху „изгорена книга, провален живот“ и унижения, които няма как да бъдат простени и забравени. Интересно и важно за всички киномани е уточнението, че във филма са използвани епизоди от сценария на Константин Павлов, незаснети във филма „Масово чудо” (1980). Прожекциите са предвидени на 1 и 6 март в Дома на киното. Двата филма ще бъдат представени от проф. Божидар Манов, а зрителите ще имат възможност да се срещнат и с автора на „Спомен за страха“ – режисьорът Иван Павлов.Основни лектори на инициативата, с която продължаваме традицията за образоване на младите кинофенове, са кинведът и директор на БНФ Антония Ковачева и изтъкнатият български режисьор и преподавател проф. Георги Дюлгеров. Освен ангажимент за представяне на филмите, те продължават да поддържат непосредствен контакт с аудиторията след прожекциите и ще предоставят отговори на въпроси на тези, за които киното е страст или бъдеща професионална реализация.Повече информация ще откриете на students.siff.bg и във ", "date": "2018.02.05", "title": "Най-доброто европейско и българско кино чака ученици и студенти на 'София филм фест за учащи'"}
{"url": "https://offnews.bg/obshtestvo/pochina-biznesmenat-stefan-sharlopov-674210.html", "text": "Бизнесменът Стефан Шарлопов е починал в съня си в нощта срещу понеделник, съобщава Нова тв, като се позовава на dir.bg.Шарлопов е починал в съня си.Той е собственик на верига хотели е роден е на 14 октомври 1962 г. в Бургас. През 1986 г. завършва висшето си образование във Великотърновския университет, специалност \"Българска филология\".След това започва работа като журналист в София и в изданията, в които работи, се занимава с икономически теми. 26-годишен издава първата си книга с художествена документалистика. През 1989 г. започва частен бизнес.Шарлопов се занимава със стокови и финансови операции до 1993 г. През 1995 г. създава компания за производство на трайни пакетирани сладкиши с фабрика в Елин Пелин. Освен на четирите индустриални предприятия, Стефан Шарлопов повече от 10 години е мажоритарен собственик и председател на Съвета на директорите на фирма за бутилиране на минерална вода и още куп други компании.55-годишният Стефан Шарлопов е един от учредителите на Национално движение „Българско наследство“. Той бе и председател на Българския съюз по балнеология и СПА. Един от последните му проекти бе комплекс, замислен като реплика на стария град Созопол с неговата уникална архитектура и стил.Шарлопов има пет деца.", "date": "2018.02.05", "title": "Почина бизнесменът Стефан Шарлопов"}
{"url": "https://offnews.bg/ikonomika/vlastta-se-pohvali-a-tcatcarov-ia-podkrepi-kontrabanda-ima-no-e-re-674213.html", "text": "Властта отчете рекорден спад на контрабандата на цигари. В момента тя е 6 процента, показва проучване, което беше представено в присъствието на премиера Бойко Борисов, министрите Владислав Горанов и Валентин Радев и главния прокурор Сотир Цацаров.Борисов постави знак за равенство между спада в контрабандата и корупцията:Според Борисов, цитираното проучване е \"най-точното\", като \"във всеки град се обръща кофа за боклук и се броят кутиите без бандерол и със бандерол“.Това не е като социологическите проучвания преди избори. То показва не усещането, не имагинерната величина, а резултатът от борбата с контрабандата на практика“, каза още той, цитиран от \"Фокус\".Според него приходите в бюджета от горива за януари бележат 12% ръст. Министърът на вътрешните работи Валентин Радев отчете, че през 2017 година са иззети над 50 млн. къса цигари, както и над 48 тона нарязан тютюн. Капацитетът на МВР в тази посока се засилвал, като през 2017 година са проведени 43 специализирани тематични операции, извършени са 1154 проверки. Според Радев предотвратените щети са за над 16 млн. лв.\"Така работи държавата - регулярно, методично и резултатно“, заяви вътрешният министър.Резултатите бяха потвърдени и от главния прокурор. Според него обаче \"тези нива не бива да ни успокояват\", защото има места, на които се отчитат много високи нива.„Ако Хасково, с най-висок процент, го обясняваме географски, възникват въпросите за Велико Търново и Пазарджик. Такива въпроси възникват и по отношение на марките цигари с оглед на това, че отново лидер остава една и съща компания. Така или иначе усилията и на прокуратурата, и на МВР са свързани не само с противодействието на незаконната търговия с цигари. Това е само един от аспектите на нашата работа\", коментира той, цитиран от \"Фокус\".  В същото време финансовият министър Владислав Горанов припомни, че в тригодишната фискална рамка до 2021 година не се планира увеличение на акцизите. ", "date": "2018.02.05", "title": "Властта се похвали, а Цацаров я подкрепи - контрабанда има, но е рекордно ниска"}
{"url": "https://offnews.bg/temida/prokuraturata-iska-otstraniavane-na-kmeta-na-septemvri-674220.html", "text": "Специализираната прокуратура е внесла в Специализирания наказателен съд искане за отстраняване от длъжност на кмета на град Септември . Заедно с него е поискано и освобождаването на служителя в общината Станой Милов.Очаква се искането да бъде разгледано от спецсъда днес, като на заседанието ще присъстват и лицата, за които е поискано отстраняването, уточняват от прокуратурата. Рачев беше задържан при  на 1 февруари 2018 г. по обвинения за умишлена безстопанственост и неизгодни сделки.Според прокуратурата той е контролирал 14 фирми, които са изпълнявали всички обществени поръчки на общината.Констатирани са случаи, когато се сключва договор за ремонт на улица от 400 метра, а тя е с дължина едва 200 метра.Прокуратурата разследва и роднини на кмета, които са получили обществени поръчки за 13 млн. лв. Ревизират се сделки от март 2016 до март 2017 година.При претърсванията в нощното шкафче на кмета са намерени справки от ДАНС за купуване на гласове през 2015 г.На 2 февруари Рачев беше пуснат от съда под гаранция от 250 хил. лв. Заради ареста на кмета жители на Септември се вдигнаха на протест. ", "date": "2018.02.05", "title": "Прокуратурата иска отстраняване на кмета на Септември"}
{"url": "https://offnews.bg/futbol/bobi-mihajlov-goni-prezidentite-ot-izpalkoma-674194.html", "text": "Клубните президенти най-вероятно ще останат извън новия изпълком на БФС, дори да спечели сегашният му шеф Борислав Михайлов, твърди отлично информиран източник пред \"24 часа\".Легендарният вратар вече бил узрял за идеята да спре със скандалите в управата, в която в момента влизат собствениците на Лудогорец, ЦСКА-София и Славия.Другите двама кандидати за стола на Михайлов вече декларираха, че ще извадят клубните собственици от управата, а на тяхно място ще влязат експерти. Това ще доведе до сериозни размествания в професионалната лига, но по принцип Михайлов смята да запази повечето членове от управата й в новия изпълком.", "date": "2018.02.05", "title": "Боби Михайлов гони президентите от Изпълкома"}
{"url": "https://offnews.bg/kultura/vizhte-parvi-kadri-ot-filma-za-han-solo-tijzar-674211.html", "text": "\"Дисни\" и \"Лукасфлм\" представиха тийзър на дългоочаквания филм за Хан Соло \"Соло: История от Междузвездни войни\".Ролята на известния герой от култовата сага ще поеме Олдън Еренрайк. В лентата участие ще вземат Уди Харелсън, звездата от \"Игра на тронове\" Емилия Кларк, Пол Бетани, Доналд Главър, Танди Нютън, Уоруик Дейвис, Клинт Хауърд, Фийби Уолър-Бридж и Йонас Суотамо.Лентата представя историята на Соло и Чубака във времето преди героят да влезе в редиците на Въстанието.Световната премиера на лентата ще бъда на 25 май, а ексклузивни кадри от филма вижте във видеото. ", "date": "2018.02.05", "title": "Вижте първи кадри от филма за Хан Соло (тийзър)"}
{"url": "https://offnews.bg/analizi-i-komentari/kak-gleda-evropejskiat-saiuz-na-turtcia-674216.html", "text": "Наскоро се появи новина, че Европейският съюз обмисля възможността за среща на високо равнище с Турция.По-рано при посещението си в България т. г. канцлерът на Германия г-жа Ангела Меркел изрази подкрепата си за инициативата на министър-председателя г-н Бойко Борисов за буферна работна среща във Варна с европейските лидери и турския им колега Реджеп Ердоган преди да се организира официален форум между ЕС и Турция.От друга страна, при освещаването на църквата „Свети Стефан” в Истанбул на 7 януари Ердоган буквално се самопокани в България и използва трибуната на българското Европредседателство, за да си опресни образа, слагайки маската на добродетелен радетел и защитник на междурелигиозния диалог, който във вътрешнополитически план все по-устойчиво се затвърждава като авторитарен властелин. Разбира се, в замяна Желязната църква беше реставрирана почти изцяло със средства, отпуснати от Истанбулската голяма община и Турция заслужава благодарност за този огромен жест. Но нека се върнем на същинския въпрос: как гледа ЕС на Турция?Структурата на ЕС включва в себе си както междуправителствените, така и наднационалните механизми за взимане на общи решения. Въпреки че е променен с Лисабонския договор Договорът от Маастрихт, който създава Европейски съюз, основан на три стълба: европейските общности, общата външна политика и политиката на сигурност и сътрудничество в областта на правосъдието и вътрешните работи, все още е от много важно значение за разбирането на институционалното функциониране на Съюза.В областта на външната политика е невъзможно взимането на решение без съгласието на всички страни членки. Особено в случаи на международни кризи или спешни ситуации когато е необходимо да се вземат бързи мерки, често не се стига до единна външнополитическа позиция. Отношението към Турция поражда именно такъв проблем. Страните членки на ЕС изработват своите политики към южната ни съседка въз основа на различни очаквания и с различна мотивираност.Двустранните връзки на европейските държави с Турция стоят над общата политика спрямо нея. Добър пример в това отношение е сделката между Турските въздушни линии и консорциума Еърбъс за закупуване на 25 самолета, подписана при посещението на турския президент във Франция в началото на тази година. Следователно ЕС не може да изработи някаква норма във външната си политика. Колкото и усилия да полага Еврокомисията, последната дума по отношение на външната политика има Съвета на ЕС. Дори повечето членки да постигнат консенсус, ако само една държава не се съгласи, не може да се стигне до общо решение. А Турция е огромен пазар за ЕС, следователно много европейски страни поставят на първо място икономическите си интереси, без да обръщат внимание на бруталното нарушаване на човешките права там.Друга причина, заради която Европейският съюз не се фокусира върху комплексните проблеми вътре в Турция е, че на нея вече се гледа като на отбор, който е отпаднал от висшата лига. В последния доклад на неправителствената организация „Фрийдъм хаус” Турция е извадена от групата на частично свободните и е включена в тази на несвободните държави.Напоследък представата за Турция вътре в Евросъюза коренно се промени. През първото десетилетие на 21 в. бяхме свидетели на това как Турция усилено работеше за утвърждаването на демокрацията и спазването на човешките права и свободи. Южната ни съседка беше успяла да покрие поне в минимална степен критериите от Копенхаген, след което Европейският съюз взе решение да седне с нея на масата за преговори за пълноправно членство. Благодарение на това между Турция и Съюза беше изграден механизъм за реформи, които започнаха да дават резултат и се отразиха много положително върху живота на турците. Този механизъм може да се обобщи накратко като икономически и политически напредък срещу пълноправно членство. Именно пълноправното членство беше морковът, който ЕС показа на Турция и този подход имаше мотивиращ ефект. Но с течение на времето някои страни като Франция и Германия, започнаха да протакат преговорния процес. Нещо повече, те подкопаха основите на влиянието, което Брюксел имаше върху Анкара с предложения от рода на привилегировано партньорство и т.н. Така Европа със собствените си ръце стопи вярата и надеждите на турското общество за пълноправно членство в клуба.Понастоящем Турция се отдалечи от европейските стандарти на светлинни години, а онова, което беше постигнато с десетилетен труд и с цената на огромни усилия, сега е съсипано до основи. От потенциален член на ЕС през първото десетилетие на века, в началото на 2018-а Турция изглежда напълно е профукала тази възможност и е залитнала към диктатура. А новата ситуация в южната ни съседка дава повод на ЕС да подхожда по-дистанцирано към големите проблеми вътре в страната.При тези условия ЕС ще води прагматична политика с Турция. Диалогът между Брюксел и Анкара вече няма да се формира съгласно законовите рамки на ЕС, както стана с бежанската криза. Оттук нататък отношенията между Турция и ЕС ще се развиват в духа на алъшвериша, а с времето южната ни съседка ще става все по-зависима в индустриално и технологично отношение от Съюза. В дългосрочен план това ще доведе и до изтичане на капитали от страната. Чуждестранните инвеститори, които виждат, че еврочленството е неосъществима цел, постепенно ще се изтеглят.От друга страна, Турция играе ролята на стена пред три милиона бежанци и постоянно шантажира ЕС с тази карта. Това осигурява на президента Ердоган относителна сила и той я използва при всеки удобен случай срещу ЕС. Но в дългосрочен план, когато бъде разрешен сирийският конфликт бежанците ще започнат да се завръщат по родните си места. Тогава ще бъде много трудно да се поправят увредените отношения между ЕС и Турция.Понастоящем ЕС не желае да изгуби Турция като партньор и се опитва да спечели време, за да се подготви за евентуални по-тежки кризи с нея. И затова я критикува с половин уста, заради проблемите вътре в страната. Фактът, че Ердоган е непредвидим лидер, който не действа рационално кара ЕС да бъде предпазлив. Това се наблюдава особено в поведението на страни като Франция и Германия. Същевременно гражданите на страните в ЕС от турски произход са важен фактор от гледна точка на Турция. От друга страна, нарушаването на стабилността в Турция може да повлияе и на Европа чрез турците, които живеят в рамките на Съюза. Това е причината ЕС да постъпва предпазливо, въпреки погазването на Конституцията и човешките права, тъй като режимът в Турция макар и относително крепи стабилността.Европейският съюз гледа на Турция като на недолюбван съсед с когото е призван да съжителства.Б. ред. - Мехмед Юмер е журналист, външнополитически анализатор със задълбочени познания в турския обществено-политически живот и издател на сайтовете  и . Препечатваме  с негово разрешение.", "date": "2018.02.05", "title": "Как гледа Европейският съюз на Турция?"}
{"url": "https://offnews.bg/zimni/mok-ne-puska-na-piongchang-2018-opravdanite-ruski-sportisti-674222.html", "text": "Международният олимпийски комитет отряза Русия. Световната организация определи, че 15-те спортисти и треньори от бившата соц. държава, чиито забрани за участие бяха отменени от Спортния арбитражен съд, няма да бъдат поканени да участват на Олимпийските игри в Пьонгчанг.Миналата седмица от КАС съобщиха, че нямат достатъчно доказателства за нарушения на правилата от страна на общо 28 руски спортисти.За други 11 състезатели от Русия Спортният арбитражен съд твърдеше, че са нарушили правилата за употреба на забранени стимуланти, но наказанията им бяха намалени и те трябваше да вземат участие на зимната олимпиада в Пьонгчанг през февруари.След решението на КАС от Руския олимпийски комитет пожелаха 13 спортисти и още двама треньори да получат право на участие в Игрите, но МОК ще ги извади от участие.", "date": "2018.02.05", "title": "МОК не пуска на ПьонгЧанг 2018 оправданите руски спортисти"}
{"url": "https://offnews.bg/sviat/naj-obilniat-sniag-za-poslednite-100-g-pokri-moskva-674215.html", "text": "За едно денонощие от улиците на Москва са извозени 1 200 000 куб. м сняг. Такова количество не е валяло в руската столица от 100 г. насам.Това съобщи днес пред журналисти зам.-кметът Пьотър Бирюков след силния снеговалеж, връхлетял през уикенда руската столица, предаде ТАСС, цитирана от БТА.\"Толкова сняг пада за пръв път от 100 години насам\", подчерта представителят на градските власти. Улиците вече са разчистени и работата продължава, уточни той.В нормални условия за прибиране на подобно количество сняг са необходими 9 дни, но градската управа ще вземе мерки Москва да бъде разчистена много по-рано, макар че в близките три денонощия се очаква да навали още 6 до 8 см сняг, допълни служителят.От съботната сутрин до 21.00 ч. снощи в Москва натрупа 38 см сняг - повече от месечната норма за февруари, посочи по-рано Бирюков.Заради виелиците в 18 общини на Московска област имаше прекъсвания на електроснабдяването. При скъсване на електропровод от паднало дърво в Москва загина един човек и пострадаха още петима.В столичния регион и днес остава в сила предупреждение за буря поради силен снеговалеж и вятър. Заместник-кметът призова московчани да използват обществен транспорт, за да може да минава по улиците специалната техника. Освен улиците ще се почистват тротоарите, дворовете и покривите, добави той.", "date": "2018.02.05", "title": "Най-обилният сняг за последните 100 г. покри Москва"}
{"url": "https://offnews.bg/obshtestvo/otvariat-podzemiata-na-mavzoleia-grimiornata-na-georgi-dimitrov-stava-674229.html", "text": "Подземията, останали на мястото на съборения мавзолей на Георги Димитров, стават музей за съвременно изкуство. На три нива под земята ще се създаде и хранилище за паметници, предназначени за външно поставяне. Това реши комисията по култура на Столична община. Предстои да се обяви конкурс за идеен проект за пространството - под и над земята, като част от Градската градина. На площадката над подземията ще се появи Бронзовата къща, която пристига от Австрия в края на февруари, обясни Малина Едрева, шеф на комисията. Подземията стават филиал на Софийската градска художествена галерия. На първото ниво под земята се е намирала стаята за разкрасяване на тялото на балсамирания Димитров. Това е помещението, в което на експоната са му правили макиажа. Сваляли са го долу с асансьор, за да го разкрасят\", обясни Тодор Чобанов, зам.-кмет по култура и образование. Именно там ще се разположи музея, а на долните нива ще е хранилището, допълни Чобанов. Идеята е бункерната атмосфера да се запази, допълни той. Подземията на мавзолея вече са общинска собственост на София. До 2016 г. те не съществуваха в правния мир, нямаше ги нито в кадастъра, нито в който е да е държавен документ. След съгласуване с държавните институция Столична община е станала собственик, обясни Чобанов. По думите му проектът за музей е възможен и след съгласуване с НСО, заради бункерите и лабиринтите, свързани със сигурността в района. Лидерът на БСП-София се въздържа при гласуването и поиска съветниците да видят преписката с НСО. За строително-монтажни работи ще са необходими до 100 000 лева с ДДС за да може площадката на мястото на мавзолея да бъде приведена в готовност за изпълнението на проекти, пише още в доклада на Чобанов, който предстои да бъде гласуван от Столичния общински съвет. ", "date": "2018.02.05", "title": "Отварят подземията на мавзолея, гримьорната на Георги Димитров става музей"}
{"url": "https://offnews.bg/obshtestvo/gratciata-tcveti-stoianova-mechtaia-za-detca-i-semejstvo-674188.html", "text": "\"В художествената гимнастика нищо не ме е разочаровало, а по-скоро в хората, в определени хора, които са в художествената гимнастика. Спорта не го мразя. Не понасям определени хора, които карат нещата да се случват по определен начин. Това, което съм искала да изтрия, вече съм го изтрила и като спомен, и като хора. Не искам да давам конкретни примери. Зачерквам ги и мисля, че това е най-обидното нещо, което човек може да направи\", каза златното момиче Цветелина Стоянова пред бТВ.Преди година и половина световната шампионка от ансамбъла по художествена гимнастика от Измир 2014 оцеля след падане от шестия етаж.Днес Цвети влиза в ролята на треньор на подрастващи, като е категорична:Неотлъчно до нея е половинката ѝ - футболистът Александър Любенов, с когото са заедно вече 5 години.Цветелина Стоянова е категорична - в най-трудния момент са ѝ помогнали Господ и майка ѝ Анета, която си отива от този свят през 2006 г.", "date": "2018.02.05", "title": "Грацията Цвети Стоянова: Мечтая за деца и семейство"}
{"url": "https://offnews.bg/sviat/obvinenia-v-seksualen-tormoz-prinudiha-kmeta-na-melbarn-da-hvarli-osta-674190.html", "text": "Кметът на австралийския град Мелбърн Робърт Дойл беше принуден да подаде оставка заради твърдения, че е извършил сексуален тормоз и неприлични посегателства срещу градски съветнички, предаде ДПА, като се позова на австралийски медии.Миналата година две жени от градския съвет на Мелбърн обвиниха Дойл в сексуален тормоз, неприлични посегателства и лошо поведение. Дойл отрича обвиненията.Една от жените напусна съвета. Дойл се оттегли през декември, след като беше предприето разследване.Дойл подаде оставка снощи, два дни след като беше приет в болница заради \"сериозно влошено здраве\" в резултат на стрес.Съпругата му Ема Пейдж Кембъл каза, че той бил \"на прага на рухване\".", "date": "2018.02.05", "title": "Обвинения в сексуален тормоз принудиха кмета на Мелбърн да хвърли оставка"}
{"url": "https://offnews.bg/sviat/ukrainskiat-patriarh-putin-mechtae-da-si-varne-balgaria-674239.html", "text": "Интересен коментар за външнополитическите амбиции на властелина в Кремъл Владимир Путин направи патриархът на независимата Киевска патриаршия Филарет в интервю за Дойче веле.По отношение на конфликта в Донбас и войната в Източна Украйна църковният водач казва следното:Според него обаче мечтите на руския президент са напразни, защото този период от историята на неговата империя е приключил.Според него, войната в Източна Украйна няма да е вечна, а тъй наречените Републики Донецк и Луганск, които са под влиянието на руските сепаратисти, ще прекратят съществуването си. По-нататък в интервюто той твърди, че Путин е вярващ християнин, който обаче не живеел по законите на вярата, а вършел беззакония. Поради това Филарет го нарича \"Новия Каин\".", "date": "2018.02.05", "title": "Украинският патриарх: Путин мечтае да си върне България"}
{"url": "https://offnews.bg/sviat/11-godishno-momiche-rodi-zdravo-momchentce-v-ispania-674192.html", "text": "11-годишно момиче роди здраво момченце в Испания, съобщават местни медии. То се оплакало от силни болки в корема и родители й извикали бърза помощ в град Ел Палмар. При пристигането на линейката станало ясно, че момичето е бременно и то ражда. Родилката била откарана в университетската болница в град Палмар в провинция Мурсия.Лекарите предупредили властите за невръстната родилка. Започнало е разследване за сексуална експлоатация.Само преди месеци друго 12-годишно момиче роди здраво дете.През 2013 г. Испания повиши възрастта за сключване на брак от 14 г. на 16 г. Освен това беше повишена възрастта от 13 г. на 16 г. за сексуален акт.", "date": "2018.02.05", "title": "11-годишно момиче роди здраво момченце в Испания"}
{"url": "https://offnews.bg/obshtestvo/protest-sreshtu-mrasnia-vazduh-v-4-stolichni-kvartala-zashtitnitci-na-674193.html", "text": "Жители на „Красна поляна”, „Разсадника”, „Западен парк” и „Овча купел” излизат тази вечер на протест в центъра на София, те са недоволни от мерките на Столична община срещу мръсния въздух. Качеството на въздуха пък ще се обсъжда на Европейски форум за екоиновации в София Тех Парк. Той се организира съвместно от Генерална дирекция \"Околна среда\" на Европейската комисия и Министерството на околната среда и водите на България. Форумътще бъде открит от министър Нено Димов и от ръководителя на Генерална дирекция по околна среда на Европейската комисия Даниел Кайеха Креспо. Ще бъде обърнато внимание на замърсяването на въздуха, произтичащо от използването на енергия, транспорта и селското стопанство. Акцент в дискусиите ще бъде поставен също и върху осигуряването на финансиране за екологични иновационни решения. Протестиращите в защита на национален парк Пирин символично ще помахат на екоминистъра Нено Димов пред „София тех парк\". Протестът в центъра на столицата започва в 18 ч. пред Столичната община шествието ще се движи до НДК. Жителите на „Красна поляна” винят за мръсния въздух в квартала хората, които се не само се отопляват на твърдо гориво, но горят и отпадъци. Столичният общински съвет гласува над 100 мерки срещу мръсния въздух в града, сред тях зелен билет и извънредно миене на булеварди и улици. Общината организира събиране на стари гуми, за да предотврати горенето им в няколко района на София. ", "date": "2018.02.05", "title": "Протест срещу мръсния въздух в 4 столични квартала, защитници на Пирин ще махат на министъра"}
{"url": "https://offnews.bg/politika/prase-nosi-na-ratce-blatno-kokiche-novite-valentinki-na-da-balgaria-674191.html", "text": "„Да, България!“ пусна нови картички – валентинки за 14 февруари. Така партията ще набира средства за дейността си с оригинални честитки за Деня на влюбените. От партията напомнят, че любовта и силните чувства са непрекъснато и навсякъде около нас. Например безработен кипърец страстно копнее за втори лифт, роднина тръпне в очакване на обществена поръчка, премиер с нежна загриженост прави най-важния избор в живота си – този на главен прокурор… И следвайки примера на един „голям човек, с голямо сърце, готов да откликне навсякъде“, всички изгаряме от любов. Като 4 млрд. лева в КТБ.Това са част от сюжетите на валентинките, които могат да бъдат купени от сайта на партията. С набраните средства се финансира дейността на „Да, България!“, съобразно Закона за политическите партии. Акцията с новата селекция от картички е с цел финансиране на дейноста на формацията. Поръчки могат да се правят от сайта на \"Да, България\", а доставките са по пощата или от партийния офис в София. Цената на всяка от картичките и 3 лв.", "date": "2018.02.05", "title": "Прасе носи на ръце блатно кокиче - новите валентинки на Да, България"}
{"url": "https://offnews.bg/zimni/vladi-zografski-otpatuva-za-piongchang-slovenskiat-mu-trenior-otbelia-674187.html", "text": "Късно снощи с полет през Истанбул за ПьонгЧанг замина още един български олимпиец, съобщава www.bgolympic.org. Ски-скачачът Владимир Зографски и неговия треньор Матиаш Зупан отпътуваха спокойни с нагласата, че ще бъдат първите, които ще дадат тон за представянето на нашите в олимпийската столица. Квалификационните скокове на малката шанца са насрочени за четвъртък, ден преди официалното Откриване на Игрите.Това ще е втора олимпиада за Зографски и първа с новия му треньор. Двамата започнаха съвместна работа от средата на миналата година и според мнението на специалистите във федерацията партньорството им засега върви успешно.„Чувствам се спокоен. Целта им е да подобря класирането си от миналата Олимпиада в Сочи. Вече съм с повече натрупан опит, а и сякаш сега връз раменете ми няма онези свръх очаквания от преди 4 години. Искам да направя едно достойно представяне. От сезона не съм много доволен, защото съм способен на повече. Тествахме и променихме много неща, екипировка и сега сме готови за един добър резултат в ПьонгЧанг. Шанцата там ми е позната, скачал съм на нея,“ каза Зографски преди отпътуването си.„Влади записва прогрес с всеки изминал ден. В тренировките има скокове сред първите 20-30, остава сега да потвърди този напредък на Игрите. Искам да е ясно, че тази Олимпиада е просто един етап в развитието на Зографски. Той много млад, тепърва има да израства и да подобрява резултатите си. Вярвам, че в него има огромен потенциал,“ заяви преди заминаването наставникът Матиаш Зупан. От 1 юни миналата година Зографски работи с новия си треньор, който е сребърен медалист в отборния ски скок от Олимпиадата в Калгари 1988.В понеделник вечер за ПьонгЧанг заминава още една група български олимпийци. Всички от ски-бягането с техните треньори ще бъдат точно в 19.00 ч. на Аерогара София Терминал 2, преди да отпътуват с полет през Истанбул за Сеул.", "date": "2018.02.05", "title": "Влади Зографски отпътува за ПьонгЧанг, словенският му треньор отбелязва прогрес в последните месеци"}
{"url": "https://offnews.bg/obshtestvo/vremeto-dnes-slantce-i-oblatci-674189.html", "text": "Днес ще бъде предимно слънчево, с временни увеличения на облачността - това е прогнозата за днес на Националния институт по метеорология и хидрология (НИМХ) към Българската академия на науките (БАН). Ще духа слаб вятър, предимно - от запад-северозапад. Максимални температури, в повечето райони - между 5° и 10°, в София - около 6°.Над Черноморието ще има променлива облачност, значителна - над северното крайбрежие. Вятърът ще е слаб, от северозапад-север. Максималните температури ще са в диапазона 6°-8°. Температурата на морската вода е 6-7°. Вълнението на морето ще отслабне до 1-2 бала.Над планините ще има променлива облачност. Само на отделни места в Родопите е възможно да превали слаб сняг. Ще духа до умерен, по най-високите върхове - силен западен вятър, но с тенденция на отслабване. Максималната температурата на 1200 метра ще е около 1°, на 2000 метра - минус 4°.Атмосферното налягане е малко по-високо от средното за февруари и през деня слабо ще се повиши.", "date": "2018.02.05", "title": "Времето днес - слънце и облаци"}
{"url": "https://offnews.bg/obshtestvo/hronichen-problem-v-grupata-v-detska-gradina-brezichka-bili-zapisan-674206.html", "text": "В групата в бургаската детска градина \"Брезичка\", в която родители заснеха системно oт страна на учителка, са записани цели 37 деца.За това разказаха пред медии от персонала на градината. Проблемът с препълнените групи в детските градини е системен за големите градове и е един от най-наболелите в системата. От него страдат и деца, и учители, тъй като работата в групите се затруднява.Макар по наредба всяка градинска група да е ограничена до 23 деца, а всяка яслена - до 18, тези правила често не се спазват.Напротив, в София например са засичани случаи с 37-40 деца, а понякога стигат и 44, каза пред OFFNews Антонина Кенова от Инициативния комитет за качествена и иновативна образователна система. Кенова събира сигнали и прави гражданска проверка за надплановия прием в столицата, а комитетът започна и петиция за по-малки групи в градините и респективно - по-здравословна среда за децата.Надплановият прием отразява, от една страна, проблема със записаните по втория начин деца в детските заведения. От друга страна обаче той компенсира значително недостига не места в градините, затова е негласно толериран.И родители, и учители са на мнение, че големите групи с малко персонал (в масовия случай две учителни и една помощник-възпитателка, работещи на две смени) влошава работната среда и качеството на обучение в градините.Засега стъпки в посока намаляване на групите или увеличаване на персонала не са предприети.", "date": "2018.02.05", "title": "Хроничен проблем: В групата в детска градина 'Брезичка' били записани 37 деца"}
{"url": "https://offnews.bg/obshtestvo/horata-s-dobri-imena-cherpiat-dnes-zhenite-piat-vino-v-chest-na-mazhe-674197.html", "text": "Църквата почита днес паметта на света мъченица Агатия, имен ден празнуват Добрин, Добромир, Добри и дамите с производни имена. Името е от старогръцки произход, Агатия означава \"добра\".Света Агатия е живяла по време на римския император Декий (249-251), когато е имало жестоки гонения срещу християните. Във всички области на империята било заповядано да ги предават на мъчения и смърт. Агатия е родена в Палермо, тя била скромна християнка, славела се със своята красота, добродетел и знатен род. Родителите й оставили голямо богатство, но тя малко ценяла земните блага. Когато местният управител Квинтиан пратил войници, тя спокойно отишла с тях в Катания. Подложена на жестоки мъчения, Агатия запазила силата на духа си и нищо не можело да я накара да се отрече от Христовата вяра. Славата на мъченическата й смърт бързо се разнесла сред вярващите и веднага след нейната смърт християните построили църква над нейната гробница. Простата дреха, която тя обикновено носела, била поставена на гроба й за спомен на нейното смирение.Жителите на Катания благоговейно тачат нейната памет. Недалеч от града се намира вулканът Етна, който от време на време бълва огън и гореща лава. Веднъж, когато страшно изригване застрашавало града с гибел, те взели дрехата на света Агатия и я държали срещу огъня. Бедата минала и катанските жители благодарили на светата мъченица за нейното застъпничество.Според народните поверия жените празнуват днешния ден в чест на мъжете, те се черпят с вино, за да почетат съпрузите си.", "date": "2018.02.05", "title": "Хората с добри имена черпят днес, жените пият вино в чест на мъжете"}
{"url": "https://offnews.bg/politika/prezidentat-na-malta-e-na-poseshtenie-u-nas-674196.html", "text": "Теми от дневния ред на Европейския съюз ще обсъдят на среща в София президентът Румен Радев и държавният глава на Малта Мари-Луиз Колейро Прека, която е на посещение в България.Бъдещето на Европейския съюз, общата миграционна политика и приоритетите на българското председателство на Съвета на Европейския съюз ще бъдат сред водещите теми в разговора на президентите на България и Малта. Румен Радев и Мари-Луиз Колейро Прека ще присъстват на българско-малтийски бизнес форум, по време на който ще бъдат подписани меморандуми за сътрудничество между Изпълнителната агенция за насърчаване на малките и средните предприятия и Trade Malta, както и между Българската търговско-промишлена палата и Малтийската търговска палата.В рамките на посещението си у нас президентът на Малта ще разговаря с премиера Бойко Борисов и с председателя на парламента Цвета Караянчева.", "date": "2018.02.05", "title": "Президентът на Малта е на посещение у нас"}
{"url": "https://offnews.bg/politika/dzhambazki-makedonia-e-balgarska-a-gartcia-e-okupirala-nashi-zemi-674195.html", "text": "Македония е българска и гърците нямат никакви основания за тези протести. Това заяви в сутрешния блок на бТВ евродепутатът Ангел Джамбазки по повод протестите в южната ни съседка за името на Македония.Вчера 300 000 - 400 000 гърци се събраха на протест в Атина и се обявиха срещу включването на думата Македония в името на бившата югославска република. Според тях това е посегателство срещу историята на Гърция.На Балканите има много рани, които трябва да заздравеят по пътя на европейската интеграция, добави евродепутатът Андрей Ковачев (ЕНП/ГЕРБ). Това е единственият медикамент, иначе ще се повтори историята. Не знам дали народите на Балканите трябва през 30 – 40 години да повтарят едни и същи ужаси, каза той.Това всъщност е идеята на ЕС – границите да останат символични и хората от двете им стани да имат що-годе един стандарт, да могат да преминават свободно и да се заселват от другата страна, посочи Ковачев. В Гърция националистическите настроения са много силни, въпреки че са в ЕС преди България. А в Македония 11 г. управление на Груевски даде достатъчно много аргументи да се засили проблемът с Гърция, а и с България.Протестите, според него, са с цел да се сплаши премиера Алексис Ципрас и да не се стигне до споразумение за името.С приемането на Македония в ЕС и НАТО ще се възстанови една историческа справедливост, затова сърбите и гърците пречат, каза Джамбазки.", "date": "2018.02.05", "title": "Джамбазки: Македония е българска, а Гърция е окупирала наши земи"}
{"url": "https://offnews.bg/dw/eto-shemata-po-koiato-funktcionira-balgarskata-darzhava-674214.html", "text": "\"Не мога да разбера тая идиотщина. За какво са му изтрябвали на някого тия лъвчета, та да се налагат всичките тия фортиции\", попита ме миналата седмица един познат. Казах му, че не знам. И аз като всички си задавам същия въпрос и като всички съм сигурен в едно – \"фортициите\" не са заради пазарджишките деца, които щели да гледат лъвчетата и да им се радват. Понеже така и така, спасени (засега) \"на косъм\" в Разград, лъвчетата със сигурност за броени дни щяха да бъдат уморени в Пазарджик.Тогава се сетих, че тази история много прилича на друга. И се запитах: какво е общото между лъвовете (Терез и Масуд) и военните заводи (Дунарит и Емко)? Въпросът звучи абсурдно, но какво ли край нас не е абсурдно. Всъщност, като се поизчистят малко от подробностите, двете истории (освен че имат някои общи действащи лица и изпълнители) се свеждат до една и съща схема, която много ясно илюстрира устройството и начина на функциониране на съвременната българска държава.Да си харесаш военен заводНяКой си харесва куп чужди бизнеси, свързани с една банка. На първо време организира фалита на банката. После чрез свои хора и сложна мрежа от подставени фирми така омотава всичко, че въпросните бизнеси започват да \"капят като круши\". Но не всички. За един задлъжнял и закъсал, но потенциално много печеливш военен завод го изпреварват - намира се компетентен инвеститор, който да го придобие чрез увеличение на капитала и да го спаси като върне парите на кредиторите му (включително на фалиралата банка). И тогава схемата влиза в действие.В първата ѝ фаза опитват (така да се каже, \"с добро\") да предотвратят влизането на новия собственик през съдилищата. Офшорни компании с никому неизвестни собственици предявяват серия искове, като претендират, че имат нещо общо със собствеността на завода. Номерът обаче не минава - съдът се произнася, че привлеченият инвеститор е придобил напълно законно дружеството и трябва да бъде вписан като негов собственик. Дотук - нищо особено. Такива истории се случват навсякъде - нормални мераци и нормални, макар и не дотам елегантни, методи на действие. Със съдебното решение обаче историята би приключила. Не и в България - тук \"прошка няма\"И настъпва втората фаза на схемата - с активното участие на цялата държавна машина. Първо Агенцията по вписванията отказва да изпълни съдебното решение. След което се включват две миистерства, куп други агенции, комисии, съвети, специални служби и прокуратурата, които: измислят нарушения и на напълно измислени законови основания отнемат лицензите на притежавания от въпросния инвеститор друг военен завод; отнемат му търговски договори за много милиони; изкупуват с публични средства дълговете на спорния завод, за да го \"национализират\"; запорират акциите му; \"разкриват\" организирана престъпна група, в която вкарват инвеститора, сина му и куп други хора, свързани с двата завода; изправят и двата завода на ръба на фалита; организират кампания в \"поверените им медии\", които патриотично тръбят, че така държавният военно-промишлен комплекс се спасява от гадните частници.Цялата работа обаче става прекалено ачик. На всичко отгоре работниците от двата завода, разбрали, че им отнемат хляба, започват през ден да се изсипват под прозорците на Министерския съвет. Налага се да се намеси лично премиерът. След \"трудни преговори\" се намира \"решение на конфликта\", от което \"всички печелят\". Всъщност, с 6 милиона инвеститорът се откупва. Засега.Да си харесаш лъвчетаВ разградския т.нар. зоопарк (който няма лиценз и всъщност е незаконен) се раждат три лъвчета. Поради окаяни условия и безхаберие едното умира, а другите две оцеляват по чудо, благодарение единствено на усилията на две природозащитни неправителствени организации. Две месеца по-късно кметът на града подписва с едната от тях споразумение, с което ѝ предоставя право да се разпорежда с лъвчетата и да направи единственото възможно за тяхното спасяване - да ги изпрати в специализиран център за диви животни в Холандия. В споразумението фактически участва и държавата чрез посредничеството на екоминистерството.Някъде там няКой си харесва лъвчетата и решава да ги вземе, първо \"с добро\". Една от неговите т.нар. \"медии\" проявава силно желание да ги осинови. За \"зла участ\" обаче се оказва, че законът забранява притежаването на такива животни от частни лица. Някъде подобна история би приключила на това място. Но тук законът може лесно да бъде заобиколен, при това с активното съучастие на властта. И настъпва втората фаза на схемата. Най-напред на сцената излиза кметът на Пазарджик, който изведнъж се е сетил, че много иска лъвчетата за местния \"зоокът\". След което, въпреки сключеното споразумение, разградският общински съвет гласува за даряването им на Пазарджик. Нищо че там, също като в Разград, няма нито къде, нито как, нито кой да се грижи за двете тежко болни животни. Централната власт, в лицето на две министерства и техните специализирани и регионални поделения, също се отмята от споразумението в полза на пазарджишкия вариант.Защитниците на животните обаче реагират бързо с протест пред Министерския съвет. Тогава (за първи път) се намесва премиерът и посоката на сюжета пак се обръща на 180 градуса - към Холандия. Министърът на околната среда обявява, че в Пазарджик няма условия за лъвчетата.НяКой обаче не се отказва. Така наречените му \"медии\" в един глас патриотично реват, че \"зеленият октопод краде българските лъвчета\", за да ги продаде в сафари парк и да направи милиони. Разградският общински съвет прегласува решението си, а кметът сезира прокуратурата за намерение за незаконен износ на животни. След което двете министерства и техните поделения пак правят обратен завой - едното отказва на издаде пътен лист на лъвчетата за Холандия, а другото решава, че в Пазарджик вече има добри условия за тях.Това предизвиква нови, още по-големи протести под Министерския съвет. Следва втора намеса на премиера и нов кръгом на \"компетентните\" институции, които изведнъж пак се сещат, че \"целта е да се направи най-доброто за здравето на двете лъвчета\" и че \"в България няма достатъчно възможности\" за това. Проста сметка показва, че само министърът на околната среда успява за няколко месеца да смени позицията си точно 4 пъти (!!!), като законът ту му \"връзва ръцете\", ту му ги развързва.Кой и защоНакрая няколко въпроса и възможните им отговори. Първо - за военни заводи е ясно, но за какво са му потрябвали на няКого лъвове? Както се казва: един господ знае. Може би няКой, изживявайки се като цар на държавата, се приравнява с Царя на животните. И затова се е запънал така - да не би някой да си помисли, че може да се противопоставя на властта и ненаситния му апетит.Кой е този няКой? Слуховете говорят, а мнозина са и убедени, че и в двата случая - и със заводите, и с лъвчетата - става дума за един депутат и бизнесмен, като доказателствата за това са само косвени (че, например, Пазарджик е любимият му избирателен район и че именно и само неговите \"медии\" участват в лъвската кампания и я дирижират). Разбира се, самият той би казал (за военните заводи го е правил), че няма нищо общо. Но пък навремето твърдеше, че и така наречените му \"медии\" не са негови, пък после се оказа, че са. В края на краищата обаче е все едно кой точно е движещата сила в двата сюжета. Важното в тях е моделът на превзетата от частни интереси държава. Фактът, че в първия сюжет става дума за хапка за милиони, а във втория - само за някакви си лъвчета, не опровергава, а още повече затвърждава тази констатация. Защото се вижда, че схемата действа, дори и когато целта е да се задоволи някаква \"дребна\" и абсурдна прищявка.Хепиендът на двете истории също е привиден (а при завода е и временен). Защото те са по-скоро изключение - много други знайни и незнайни истории не са завършвали така. Освен това не е вярно, че хепиендът се дължи единствено на намесата на премиера. Основната причина е в гражданската енергия и протестите. Когато успеят да се мобилизират, схемата става толкова грозно очевидна, че изпълнението ѝ става неудобно и рисковано. Засега.", "date": "2018.02.05", "title": "Ето схемата, по която функционира българската държава"}
{"url": "https://offnews.bg/obshtestvo/detska-gradina-brezichka-s-nov-direktor-i-uchitelki-674201.html", "text": "Детска градина \"Брезичка\" в Бургас е с нов директор и нови учители от днес след скандала със заснетото със скрита камера насилие и грубо отношение над децата.Детското заведение е с временно изпълняващ длъжността директор до провеждане на конкурс за длъжността. На мястото на трите учителки, подали оставка, са назначени нови възпитателки.От днес психолози от Агенцията за закрила на детето ще работят с децата от група \"Мики Маус\" за преодоляване на стреса. Междувременно от Националния инициативен комитет за качествена и иновативна образователна система са изпратили протестно писмо до кмета на Бургас Димитър Николов. В него се настоява при подобни случаи на брутално отношение към децата учителите да не подават молби за напускане, а да бъдат дисциплинарно уволнявани, съобщава БНР. От Инициативния комитет подготвят и протест, който ще се проведе на 10 февруари.", "date": "2018.02.05", "title": "Детска градина 'Брезичка' с нов директор и учителки"}
{"url": "https://offnews.bg/temida/razsledvat-shemi-za-zastrahovatelni-izmami-674202.html", "text": "Полицията регистрира бум на застрахователните измами у нас. Хит сред тях е класическата схема, при която новозастрахован автомобил се обявява за откраднат, показва разследване на Нова тв.„Такъв автомобил отвън закупен за някаква смешна сума... накичва се колкото да може само да върви, за да може да се представи пред застрахователите за сума, която много-много пъти надвишава. Той никъде не може да се продаде, нито на автоборсата, никъде не може да му се вземе такава висока сума”, заяви гл. инспектор Пламен Максимов от сектор „Престъпления срещу МПС” към СДВР.Мнимият собственик на автомобила съобщава за кражбата в МВР, но е спокоен, защото следите му са заличени от следващите в схемата - автоморгите или частни лица, които разглобяват колите.След разглобяването на колите се заличават всички идентификационни номера, унищожават се рамите и номерацията на частите, която би издала автомобила. На практика във всяка автоморга разглобяват автомобили с цел застрахователна измама, твърди източник на Нова тв, пожелал анонимност. Самият собственик на автомобила на практика печели два пъти - първия път при предаването за разглобяване и продажбата на колата на части, и втория път при изплащането на застрахователната премия. Само от началото на тази година в страната са станали 94 кражби на автомобили, показват данните на полицията. От тях 22 % са извършени с цел застрахователна измама. В сравнение с миналата година това е 100 процента увеличение, казват още от МВР.", "date": "2018.02.05", "title": "Разследват схеми за застрахователни измами"}
{"url": "https://offnews.bg/politika/toma-tomov-prognozira-nova-studena-vojna-674203.html", "text": "Струва ми се, че в следващите 10–20, може би 30 години, предстои нова студена война, коментира в сутрешния блок на bTV журналистът и депутат от БСП Тома Томов.„Това, което ние сме преживели, което беше безсмислено, отвратително, което смаза живота на десетки милиони, което съсипа много държави, това вероятно ще се случи, защото еднополюсният момент, когато Америка беше хиперсилата и владееше всичко, свърши. Свърши“, прогнозира той.Голямото съревнование е започнало. И това съревнование ще се води вероятно и с ядрено оръжие. Ние, а нашата страна, участваме в този конфликт и вашето поколение, за съжаление, ще изживее това нещо“, каза Томов на водещия Антон Хекимян, като припомни опасността от ядрен удар от страна на Северна Корея. Томов добави, че САЩ са без посланик в Южна Корея от доста време, а последният, посочен за поста, се е отказал, след като му казали, че трябва да изготви план за евакуация при извънредна ситуация. „Там може да станат всякакви неща“, каза депутатът.\"Аз такова нещо не съм виждал досега, тримата ръководители на разведките, на Главното разузнавателно управление, на ФСБ – Наришкин, Ибортников и Коробов, отиват при Майк Помпейо (директорът на ЦРУ - б.р.) във Вашингтон. Това не е било досега\", каза Томов. Той добави, че американската Камара на представителите е внесен доклад, според който ФБР използва политическа бухалка от Демократическата партия срещу американския президент, т.е. в самите САЩ има много силна схватка. Ще видим дали Доналд Тръмп ще оцелее, или опонентите му ще спечелят. Тази битка ще се реши до ноември, каза Томов. И обяви, че той е виждал това само по времето на \"Уотъргейт\".Тома Томов прогнозира още, че Владимир Путин ще спечели рпезидентските избори в Русия през месец март, но той има проблем вътре в страната със своите елити. Там, по думите му, има един основен проблем, три Д - дом, деца, денги. \"Къде са ти децата, къде са ти парите - всичко е на Запад. Те фактически са изнесли трилиони\", коментира Томов.По повод дебата за Истанбулската конвенция Томов определи документа като картонена кула, поддържана от едната страна от Бойко Борисов, а от другата от Сергей Станишев.\"Аз лично съм против Истанбулската конвенция. Този документ има едни прекрасни 30 страници, но другите обяснителни 70 страници са нещо страшно. Българското обществено мнение е много по-важно от мнението на ПЕС\", каза Томов.", "date": "2018.02.05", "title": "Тома Томов прогнозира нова Студена война"}
{"url": "https://offnews.bg/sviat/edinstveniat-otcelial-terorist-sled-atakite-v-parizh-se-izpravia-pred-674205.html", "text": "В Брюксел тази сутрин започна първото заседание по делото срещу единствения оцелял от атентатите през ноември 2015 г. в Париж терорист Салах Абдеслам.Тази нощ терористът бе изведен от затвора край френската столица и бе откаран с конвой към Белгия, съобщават местни медии. Брюксел е поставен под засилени мерки за сигурност заради опасенията от нов атентат покрай делото в Съдебната палата в столицата.Експерти коментират, че освен от терористичен удар, белгийските власти се опасяват също от опит за самоубийство на подсъдимия или опит за бягство. Най-голямата неяснота днес е дали Абдеслам ще говори пред съда.Делото ще продължи четири дни и е свързано с престрелка в Брюксел след атентатите във френската столица. Абдеслам успя да се върне в Брюксел след парижките атентати и се укриваше повече от три месеца. При полицейска проверка на адреса той и негови съучастници откриха стрелба.Предстои дело и във Франция, където Абдеслам ще отговаря за участието си в парижките атентати. Разследването на терористичните удари в Париж установи, че той не се е отказал да умре, както твърдеше, а не е успял да задейства взривното си устройство заради прекъснат проводник.", "date": "2018.02.05", "title": "Единственият оцелял терорист след атаките в Париж се изправя пред съда"}
{"url": "https://offnews.bg/drugi/filadelfia-specheli-za-parvi-pat-v-istoriata-si-superboul-674199.html", "text": "Отборът на Филаделфия Ийгълс спечели за първи път в историята си Супербоул, след като във финалния мач на НФЛ победи с 41:33 (9:3, 13:9, 7:14, 12:7) съперника си Ню Ингланд Пейтриътс. \"Орлите\" за трети път играха за трофея \"Винс Ломбарди\", но в предишните си две участия отстъпваха на своите опоненти. За най-полезен играч на мача беше избран куотърбекът на победителите Ник Фоулс.Елиът даде предимство на Ийгълс в 8-ата минута, отбелязвайки фийлд гол. Гостовски обаче изравни резултата две минути по-късно. В края на първата четвъртина Джефри се отчете с тъчдаун и така двата тима се оттеглиха на почивката при резултат 9:3 в полза на \"орлите\".Ню Инглънд започнаха по-агресивно втората четвъртина, но неприятна грешка на легендата на тима Том Брейди повлия отрицателно на играта на \"патриотите\". Необезпокояван Брейди изпусна топката при перфектно разиграна комбинация на метри от линията за тъчдаун.\"Орлите\" се възползваха от това и преминалият през този сезон от Ню Инглънд в тима от Филаделфия - Блънт нанесе своя удар - 15:3. Все пак в края на втората четвъртина \"патриотите\" се съвзеха и стигнаха до 12:15 с фийлд гол на Гостовски и тъчдаун на Уайт.Секунди преди края на втората четвъртина Фоулс отново даде комфортна преднина на \"орлите\" с тъчдаун, който дойде след хитра комбинация на сантиметри от линията. Елиът пък донесе допълнителна точка. Така двата тима се оттеглиха на полувремето при резулт 22:12 в полза на тима от Филаделфия.По време на почивката суперзвездата в поп музиката Джъстин Тимбърлейк се погрижи за настроението на публиката със страхотно шоу което включваше много музика, танци и светлинни ефекти. В една от песните си Тимбърлейк включи и покойната легенда и символ на Минеаполис Принс, който се \"появи\" отново на стадиона, благодарение на великолепен видео ефект.Тъчдаун на Гронковски и допълнителна точка на Гостковски дадоха силен старт на третата четвъртина за \"патриотите\", но Филаделфия бързо отвърна на удара с попадение на Клемент и допълнителна точка на Елиът.В края на третата четвъртина Хоугън отново върна интригата след страхотен пас на Том Брейди, а Гостковски се погрижи за допълнителната точка.В началото на последната част Брейди показа защо е велик в тази игра. Куотърбекът почти нямаше грешно подаване и благодарение на него \"патриотите\" обърнаха резултата в своя полза за първи път от началото на срещата. Легендата подаде на Гронковски за тъчдаун, а Гостковски направи резултата 33:32 в полза на тима от Ню Инглънд.Обратът даде криле на \"патриотите\" и те заиграха значително по-добре в защита, затруднявайки все повече и повече нападението на \"орлите\". В инфарктните последни минути на срещата с огромна доза усилия и късмет, тимът от Филаделфия отново поведе в резултата след спорен тъчдаун на Eтрц.След това \"орлите\" заиграха по-добре и откраднаха топката докато тя бе  във владение на \"патриотите\". Това доведе и до нови 3 точки от гол фийлд, които бяха дело на Елиът.", "date": "2018.02.05", "title": "Филаделфия спечели за първи път в историята си Супербоул"}
{"url": "https://offnews.bg/obshtestvo/maia-manolova-rabotnitci-veche-mogat-da-poluchat-dalzhimite-im-zaplat-674200.html", "text": "Работниците, които имат да получават заплати, дължими след 1 февруари 2015 година, срещу чиито работодатели е започнала процедура по несъстоятелност, могат да си получат дължимите суми от Фонда за гарантиране на вземанията при фалит на работодателя. Това заяви омбудсманът Мая Манолова по БНТ. Има тримесечен срок за подаване на заявления, който започва да тече от обнародването на закона в Държавен вестник, но и в момента могат да се подадат заявления, допълни тя. По закон те се подават до териториалното поделение на НОИ по местоседалището на работодателя. Бланки се предлагат в териториалните поделения на НОИ. Манолова ще настоява работниците да могат да подават заявления и по местонахождението на предприятието или цеха, в който са работили. Те трябва да представят и документи - доказателства за дължимите суми. Ако не разполагат с необходимата справка от работодателя си, може да послужат удостоверение от Инспекцията по труда за извършена проверка, копие от ведомости за начислени заплати, фишове от заплати и други. С останалите документи НОИ разполага служебно.Работници, които имат да получават заплати след 1 февруари 2015, но към техния работодател не е започнато производство по несъстоятелност, след 1 април ще могат да се обърнат към Инспекцията по труда от тяхно име да започне тази процедура срещу фирмата, уточни Мая Манолова. Тя подчерта, че това е аварийно решение, а държавата трябва да накара работодателите да плащат заплатите. ", "date": "2018.02.05", "title": "Мая Манолова: Работници вече могат да получат дължимите им заплати"}
{"url": "https://offnews.bg/obshtestvo/bez-voda-v-chast-ot-sveta-troitca-674175.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Във връзка с подмяна на сградно водопроводно отклонение на ул. „Зайчар“, жк. „Света троица“, се налага спиране на водоподаването от 10:00 до 18:00 часа по ул. „Зайчар“ от ул. „Цар Симеон“ до ул. „Пиротска“. ", "date": "2018.02.05", "title": "Без вода в част от Света Троица"}
{"url": "https://offnews.bg/nashite-avtori/da-sprem-psuvaneto-na-majka-674198.html", "text": "Не, не се шегувам – направих предложение за такова местно допълнение към европейската конвенция срещу насилието над жените. Защото псуването, което за определени кръгове тук е нещо като „Добър ден”, е крайна форма на словесно насилие над жената, при това в ужким най-високо ценената й роля на майка.Да се върнем към смисъла на думите, които милиони мъже изричат без да мислят: те съдържат ни повече, ни по-малко от закана за престъпление на сексуална основа, за изнасилване. Ще кажеш: това са само думи. Но словесното насилие, освен че е психическа травма само по себе си, води и към физическо, създава среда, в което то изглежда приемливо, легализира го. Когато псуваш жена си на майка, не значи, че ще посегнеш на майка й, но значи че можеш да го сториш с нея самата, без да се съобразяваш с желанията й. А ако не ти се подчинява, и да я удариш.Псуването дава израз на нетолерантността към жената, залегнала дълбоко в подсъзнанието на мъжа в региона (впрочем, далеч не само нашия), превръща жената в ням обект на мъжката воля. Защо ако съседът те изнерви, няма да ти хрумне да му кажеш: „Ще пребия баща ти”, а ще го напсуваш на майка. Той ще ти отвърне със същото и на другия ден, все едно че нищо не е станало, пак ще си играете таблата. Словесното насилие над майките ви ще е само „колатерална щета” на вашата мъжка солидарност.Подобна агресивна реч, ако бъде насочена към религиозните или етническите чувства на някого, веднага ще задейства защитите на политическата коректност. Но всекидневна словесна разправа с естествената любов към майката, не предизвика повече от снизходителна усмивка.Масовата, предаваща се от поколение на поколение, склонност към псуването на майка е още едно доказателство за смисъла от ратифицирането на Истанбулската конвенция в България. Показва, че неравнопоставеността в хетеросексуалните отношения между половете, превърнала се в стереотип, съвсем не е измислен проблем. За разлика от този с третия пол.Кога ставаш пълнолетен във Фейсбук? Според американското законодателство на 13 години. До тогава не можеш да имаш собствен профил в социалната мрежа. Тя обаче намери начин да заобиколи това условие с новото си приложение „Месинджър кидс”. Там профили могат да имат и много по-малки деца, но през профилите на родителите си и под техен надзор. Семейното общуване от рано може да се пренесе и във виртуалното пространство.Разбира се, веднага се чуха задължителните критически гласове, които видяха в „Месинджър кидс” опасност за психическото и моралното здраве на децата, риск достъпът до Фейсбук да предизвика у тях объркване, депресия и страх. Същото навремето се чуваше за телевизията, за насилието в „Том и Джери” и другите анимационни филми, дори за приказките на Братя Грим, да не говорим за електронните игри.Тук действа следния синдром: възрастните в стремежа си децата им да бъдат щастливи си, спомнят с носталгия за собственото си детство и искат детството на потомците им да бъде като тяхното. Но дори да успеят да го постигнат по някакъв начин с помощта на регулацията и държавата, това ще е много по-голяма заплаха за щастието на децата, отколкото интернет. Да ги хванеш за ръка и да ги придружиш при първите им стъпки във виртуалното пространство е къде-къде по-адекватна грижа днес към тях.*Коментарът на доц. Лозанов е от авторското му рпедаване \"Необичайните заподозрени\" по телевизия Bulgaria ON AIR.", "date": "2018.02.05", "title": "Да спрем псуването на майка!"}
