{"url": "https://offnews.bg/sviat/7-godishniat-dzhulian-e-zaginal-pri-atentata-v-barselona-obiavi-polit-663263.html", "text": "7-годишният Джулиан Кадман е загинал при атентата в Барселона, обяви полицията в Каталуния, цитирана от Би Би Си. Джулиан изчезна, след като майка му го изгубила от поглед по време на хаоса след терористичната атака в Барселона. Жената е в болница.Липсата на детето беше оповестена лично от премиера Тереза Мей, след като дядо му, който е британец, призова случаят да бъде разгласен с надеждата някой да даде информация за 7-годишния му внук.Испански вестник обяви вчера, че детето е намерено, но информацията по-късно беше отречена от полицията. Органите на реда потвърдиха, че момчето е сред загиналите 13 души в Барселона, след като микробус се блъсна в пешеходци. Над 120 души бяха ранени. Каталунската служба за гражданска защита заяви, че детето е разпознато сред жертвите. То има австралийски и британски паспорти.Джулиан Кадман бил на почивка в Барселона с майка си и изчезнал след нападението. Майката е ранена при атентата и в момента е в болница.Каталунските власти са се свързали с бащата на момчето, който е заминал от Сидни за Барселона, съобщи БТА.Службата за гражданска защита каза, че са разпознати още две жертви - от Белгия и от Италия.", "date": "2017.08.20", "title": "7-годишният Джулиан е загинал при атентата в Барселона, обяви полицията"}
{"url": "https://offnews.bg/sviat/hiliadi-protestiraha-v-honkong-sreshtu-osazhdaneto-na-prodemokratichni-663269.html", "text": "Хиляди хора протестираха в Хонконг срещу осъждането на трима продемократични активисти на лишаване от свобода, предаде ДПА, цитирана от БТА.Шествието се проведе в центъра на Хонконг. Демонстрантите скандираха \"Освободете политическите затворници\". Много от тях носеха чадъри - символ на протестите преди три години.По данни на полицията в шествието са се включили 22 000 души, а според организаторите това е била най-голямата демонстрация от \"Революцията на чадърите\" през 2014 г.В четвъртък апелативен съд в Хонконг увеличи наказанието на трима студентски водачи и продемократични активисти, като ги осъди на затвор заради участието им в антикитайските протести през 2014 г.Съдът постанови решението си, след като преразгледа по-леките присъди, които получиха Джошуа Уон, Нейтън Лоу и Алекс Чоу миналата година.", "date": "2017.08.20", "title": "Хиляди протестираха в Хонконг срещу осъждането на продемократични активисти"}
{"url": "https://offnews.bg/futbol/chelsi-pobedi-totnam-v-drama-na-uembli-663270.html", "text": "Шампионът Челси победи с 2:1 вицешампиона от миналия сезон Тотнъм, в мач от от втория кръг на английската Висша лига, записвайки първи успех през новия сезон.През повечето време домакините доминираха в лондонското дерби, играно на стадион \"Уембли\", но дефанзивната стратегия на Антонио Конте свърши работа.В средата на първата част Маркос Алонсо откри след страхотно изпълнение на пряк свободен удар от фаул за 1:0 - резултат, при който дойде полувремето.Вторите 45 минути стартираха с нов силен натиск на Тотнъм. Хари Кейн обаче пропусна още една добра ситуация след неточен удар с глава.Осем минути пред края Кристиан Ериксен центрира от фаул, а Миши Батшуай засече топката в собствената си врата, вкарвайки си нелеп автогол.Драмата дойде 2 минути преди изтичането на редовните 90, когато Маркос Алонсо отново успя да реализира, носейки победата на Челси.През миналия сезон Тотнъм не загуби нито един домакински мач на своя стадион - \"Уайт Харт Лейн\". Сега обаче \"шпорите\" започнаха със загуба на \"Уембли\".", "date": "2017.08.20", "title": "Челси победи Тотнъм в драма на \"Уембли\""}
{"url": "https://offnews.bg/politika/radev-shte-garantira-sigurnostta-na-tcvetan-vasilev-ako-se-varne-v-ba-663267.html", "text": "Гарантирам сигурност на Цветан Василев, ако дойде в България и даде показания. Това обеща президентът Румен Радев в Ахелой.Изявлението дойде, след като съпругата на Василев поиска намесата на Радев за защита на дъщеря им Радосвета Василева, която беше обвинена в пране на пари. Радев посочи, че Цветан Василев може да допринесе много за изясняването на фалита на КТБ, като даде валидни показания и посочи доказателства, но това трябва да стане в прозрачен публичен процес.Той посочи, че с разсекретяването на двете стенограми за КТБ е дал своя дял в осветляването на скандала и оттук нататък думата има правосъдието, а правомощията на президента за съдебната власт са ограничени.Президентът коментира и проверките на шума по морето. Той подчерта, че трябва да има разговор между държавата и собствениците на заведения. Скандалът около „Слънчев бряг” каза някои неща, които всички знаем. Аз се надявам, че правителството ще инициира този диалог. Правилата трябва да са ясни предварително и да не се сменят по средата на сезона, каза Румен Радев. ", "date": "2017.08.20", "title": "Радев ще гарантира сигурността на Цветан Василев, ако се върне в България"}
{"url": "https://offnews.bg/sviat/pozharnikarski-helikopter-se-razbi-v-portugalia-pilotat-zagina-663271.html", "text": "Пожарникарски хеликоптер, участващ в потушаването на пожарите в Северна Португалия, се разби в района на Кабрил. Пилотът на хеликоптера е загинал. Той е бил единственият човек на борда. \"Този хеликоптер участваше в потушаването на пожар в района Кабрил. Той се е разбил, след като закачил електрически далекопровод и се запалил\", съобщи Националната служба за гражданска защита, цитирана от Франс прес и БТА.Загиналият пилот е португалец и е участвал в отряда за гасене на пожари от 2013 г.Горски пожари източно от Марсилия блокираха хиляди пътуващи в Южна Франция.Наложило се е около 2300 пътници да се подслонят по гарите в Марсилия, Ница и Тулон, съобщи говорител на френските държавни железници.В района са засегнати общо около 4000 души.По информация на френски медии пожарът край Марсилия е бил овладян, след като унищожил около 2,4 квадратни километра гори и е наложил евакуацията на съседни населени места.", "date": "2017.08.20", "title": "Пожарникарски хеликоптер се разби в Португалия, пилотът загина"}
{"url": "https://offnews.bg/snukar/strahoten-obrat-na-bresel-izhvarli-roni-ot-turnira-v-kitaj-663273.html", "text": "Лука Бресел направи страхотен обрат срещу Рони О’Съливан в Шампионата на Китай по снукър и се класира по незабравим начин на полуфиналите след 5:4 фрейма над Ракетата.В страхотен двубой между двамата, 22-годишният белгийски талант успя да се върне в играта, след като губеше с 1:4. Пробиви с 85 и 55 точки позволиха на Рони да дръпне в резултата.   Но серии със 110 и 103 помогнаха на Бресел да стигне до равенство в осмия фрейм. В решителната част и двамата имаха своите възможности, но белгиецът имаше ден и успя да се класира В другия мач, който се игра по-рано днес Шон Мърфи продължи перфектния си рейд в шампионата, след като победи с 5:2 Жу Юлон и се класира за полуфиналите.Китаецът спечели първата игра, като разчисти масата от синя до черна топка, но след това британецът започна доминацията си и се развихри със серия от пет поредни фрейма.На полуфиналите в понеделник Мърфи ще се изправи срещу Али Картър, а Лука Бресел ще премери сили с представителя на домакините Ли Ханг.", "date": "2017.08.20", "title": "Страхотен обрат на Бресел изхвърли Рони от турнира в Китай"}
{"url": "https://offnews.bg/futbol/liubo-penev-s-letiasht-start-kato-trenior-v-ispania-663268.html", "text": "Любослав Пенев само може да си е мечтал за подобен дебют. Българинът стартира с победа с 2:0 като гост начело на втория отбор на Валенсия, който пое от това лято. Валенсия Местая, както е пълното име на тима, се справи със Сарагоса Б.Мачът беше излъчен на живо по регионалната телевизия TV Aragon, а коментаторът засипа тима на Пенев с похвали. И двете попадения вкара централният нападател Рафа Мир, който се разписа в 41-ата и в 92-ата минути. Мир можеше да вкара и още един гол, но през второто полувреме се размина с топката на чиста позиция.Пенев пое втория тим на Валенсия през лятото и записа няколко загуби в контролите-. Но не се стресна особено. В Испания вече коментират, че почеркът на българина започва да си личи. А подготовката тръгна с едва 14 футболисти.\"Много бърза игра на Валенсия Местая. Бързо преливат от фаза атака във фаза защита, а темпото е завидно предвид горещото време\", коментира TV Aragon. Следващата неделя Пенев и неговите футболисти са домакини на новака в дивизията Пералада.", "date": "2017.08.20", "title": "Любо Пенев с летящ старт като треньор в Испания"}
{"url": "https://offnews.bg/futbol/ludogoretc-mina-bez-problemi-prez-ruse-663274.html", "text": "Лудогорец спечели с лекота гостуването си на Дунав с 5:0 в мач от шестия кръг на Първа лига. Футболистите на треньора Димитър Димитров-Херо не срещнаха никаква съпротива на градския стадион в Русе. Още във втората минута Джоди Лукоки имаше добра възможност за гол, но вместо да напредне и да търси надиграване срещу бранител на домакините, опита удар, който профуча високо над напречната греда.В 23-ата минута Върджил Мисиджан изведе разградчани напред, след като се възползва от грешка на Христо Попадийн и с хубав удар от наказателното поле отбеляза за 1:0.В 37-ата минута префектна атака по десния фланг завърши с центриране на Джоди Лукоки към Марселиньо, който с глава покачи на 2:0.В 41-ата минута мачът приключи. След центриране на Сисиньо Попадийн си отбеляза автогол, а домакините вече отчаяно чакаха края на първото полувреме.През втората част гостите продължиха с опасностите пред вратата на Дунав. В 58-ата минута се стигна до грозни сцени. Меле между играчите на двата отбора, което бе породено от Върджил Мисиджан.В 73-ата минута, след груба грешка на бранителите на Дунав, Жоао Пауло подаде към Жуниор Кишада, който реализира за 0:4. Шест минути преди края на редовното време Лукоки излезе зад защитата на Дунав и оформи крайния резултат.След категоричната си победа Луодгорец събра 13 точки, колкото има и вторият ЦСКА-София, но шампионите са с мач по-малко. Дунав е девети с актив от 5 точки.", "date": "2017.08.20", "title": "Лудогорец мина без проблеми през Русе"}
{"url": "https://offnews.bg/futbol/etar-udari-slavia-s-gol-v-poslednite-sekundi-663272.html", "text": "Етър Велико Търново записа изключително драматичен успех с 2:1 над Славия в мач от 6-ия кръг на Първа лига, игран на стадион \"Славия\" в София.Срещата започна по-добре за футболистите на Златомир Загорчич и логично в 16-ата минута Стефан Велков вкараха първия гол в мача. Иван Минчев намери с центриране Стефан Велков в наказателното поле, за да може защитникът да вкара с глава за 1:0.Малко преди края на първото полувреме интригата в мача се върна, след като Андреа Христов загуби топката в собствената си половина от Иван Стоянов, а опитният футболист с успореден пас в наказателното поле намери Бадара, който успя да отбележи.Втората част започна с натиск на Славия. В 47-ата минута Ивайло Димитров направи сериозен пропуск. Той бе изведен от Омар Абуд, но нападателят стреля силно над вратата.В 91-ата минута резервата Иван Петков наказа домакините. Иван Стоянов и Димо Атанасов разиграха много добре на левия фланг, вторият проби и центрира към Петков, който без да се замисли донесе трите точки за Етър.В следващия кръг \"белите\" гостуват на Левски на \"Герена\", а футболистите на Станислав Генчев са домакини на Ботев Пловдив.", "date": "2017.08.20", "title": "Етър удари Славия с гол в последните секунди"}
{"url": "https://offnews.bg/futbol/paulinio-maj-ne-e-chak-tolkova-zle-video-663257.html", "text": "Новото попълнение на Барселона, което предизвика редица коментари, скандали и подигравки - Паулиньо, като че ли все пак не е чак толкова зле, колкото на видеото от представянето му на \"Камп Ноу\". На клипчето се вижда как бразилецът не може да задържи топката във въздуха с повече от три докосвания, но кадри от клубната телевизия показват обратното (след 4-а минута).Там футболистът с лекота прави \"крачета\" и то дори от седнало положение. Но стореното - сторено, Паулиньо ще трябва да се доказва неуморно, че има място в отбора, борейки се с безброй критици.Припомняме, че вчера дори родната легенда на Барселона Христо Стоичков не пропусна да се изгаври с лошото представяне пред привържениците на клуба на \"Камп Ноу\".Стоичков засне видео, на което показа със завидна лекота на Паулиньо как се гали топката, като дори се обърна към босовете на Барселона: \"В момента съм свободен\".", "date": "2017.08.20", "title": "Паулиньо май не е чак толкова зле (видео)"}
{"url": "https://offnews.bg/futbol/barsa-startira-parvenstvoto-s-pobeda-nad-betis-663275.html", "text": "Барселона победи Бетис с 2:0 в двубой от първия кръг на Ла Лига. Мачът започна с мълчание по трибуните на \"Камп Ноу\" в памет на загиналите в терористичния атентат в града преди дни.Домакините започнаха с амбицията да се оттърсят макар и частично от тежките загуби от Реал Мадрид за Суперкупата на Испания миналата седмица.Още в 4-ата минута Лео Меси овладя топката на границата на наказателното поле и технично завъртя кълбото към далечния горен ъгъл, но ударът не бе достатъчно прецизен. В 37-ата минута аржентинецът изведе Барса напред в резултата. Меси се сдоби с пространство пред наказателното поле, подаде надясно към Деулофеу, който центрира към нападателя, топката се отклони от крака на Алин Тоска, а Лео сякаш не докосна кълбото и то влетя в далечния долен ъгъл - 1:0.Само 3 минути по-късно Жерар Деулофеу се отличи с нова асистенция, а този път Сержи Роберто беше абсолютно сам на точката на дузпата и с лекота направи 2:0.Второто полувреме премина на по-ниско темпо. Футболисите на треньора Ернесто Валверде нямаха много добър синхрон, особено щом доближаваха вратата на Антонио Адан.Все пак до края на двубоя каталунците пропуснаха още няколко добри възможности да отбележат гол. Меси нацели на три пъти гредата, но до ново попадение така и не се стигна.", "date": "2017.08.20", "title": "Барсa стартира първенството с победа над Бетис"}
{"url": "https://offnews.bg/112/voenni-unishtozhiha-minata-kraj-koral-663265.html", "text": "Специализиран екип от Пункта за базиране Бургас унищожи морската мина, която беше открита днес край Корал. Мината е била унищожена около 15 часа днес, съобщиха от Министерството на отбраната. Действията на военнослужещите по разузнаване и обезвреждане на обекта ръководи капитан III ранг Красимир Иванов.Морската мина е от типа „минен защитник\" и се е намирала на около 30 метра от бреговата линия, уточниха от ведомството.Мината беше открита от спасител по-рано днес.", "date": "2017.08.20", "title": "Военни унищожиха мината край Корал"}
{"url": "https://offnews.bg/sviat/atentatorite-ot-barselona-imali-120-gazovi-butilki-za-edna-ili-niakol-663258.html", "text": "Испанската полиция откри 120 газови бутилки в къща, използвана от атентаторите от Барселона. Групировката е подготвяла \"един или няколко атентата\" в Барселона с газовите бутилки.Те са открити в къща в намиращия се на 200 км югозападно град Алканар, съобщи днес полицията, цитирана от Франс прес и БТА.\"Започва да ни става ясно, че това е мястото, където са се приготвяли експлозиви за извършването на един или няколко атентата в Барселона\", каза началникът на каталунската полиция Жосеп Луис Траперо.Испанската полиция вече обяви, че според една от версиите атентаторите са подготвяли много по-голямо нападение, но не са успели да осъществят плана си.Вестник \"Еспаньол\" написа днес, че извършителите на терористичния акт в Барселона са планирали атаки на три от най-оживените места в града. Една от мишените е била катедралата „Саграда фамилия“. Терористите планирали да заложат експлозиви до катедралата и на бул. „Ла Рамбла”. Третата избрана точка не е известна, но се предполага, че е била градското пристанище.", "date": "2017.08.20", "title": "Атентаторите от Барселона имали 120 газови бутилки за \"една или няколко\" атаки"}
{"url": "https://offnews.bg/futbol/obida-na-sadia-dokara-grizman-do-polozhenieto-na-ronaldo-663259.html", "text": "Френската звезда на Атлетико Мадрид Антоан Гризман е застрашен да пропусне цели 12 мача заради обида към рефер.Нападателят си изпусна нервите при равенството 2:2 като гост над новака в Ла Лига Жирона и напсува главния съдия Хуан Мартинес Мунуера.В 67-ата минута на срещата Гризман получи жълт картон за симулация, което не му се понрави и се обърна към рефера с думите: \"¡Eres un cagón\", което се превежда като \"Какъв си дрисльо\". Това му донесе второ официално предупреждение.Съдията е описал всичко в доклада си, което със сигурност ще донесе допълнителна санкция за французина. \"Той произнесе оскърбителна фраза по мой адрес. След мача дойде при мен и се извини\", пише в описанието на Хуан Мартинес Мунуера.Съгласно правилника на Дисциплинарната комисия на Кралската федерация наказанието за неуважение към реферите е от 2-3 мача. При обида обаче то нараства между 4 и 12 срещи.Именно по този начин Кристиано Роналдо беше дисквалифициран за 5 двубоя, след като си позволи да бутне Бургос Бенгоечеа по време на гостуването на Барселона за Суеркупата на Испания, спечелена от Реал Мадрид с общ резултат 5:1.Дисциплинарният комитет към Кралската испанска футболна федерация глоби португалеца и с 3000 евро, а неговият клуб с 1400, което разбира се няма никакво значение.", "date": "2017.08.20", "title": "Обида на съдия докара Гризман до положението на Роналдо"}
{"url": "https://offnews.bg/sviat/v-ispania-pochetoha-pametta-na-zaginalite-pri-atentatite-663262.html", "text": "Испания почете паметта на жертвите на атентатите, които бяха извършени тази седмица. При нападенията в Барселона и Камбрилс загинаха 14 души, а над 120 бяха ранени.Около 2000 души се събраха днес в катедралата \"Саграда фамилия\" в Барселона. Сред тях имаше роднини на жертвите, представители на каталунската мюсюлманска общност, членове на испанското кралско семейство и висши правителствени служители.Испанският крал Фелипе Шести, кралица Летисия, министър-председателят на Испания Мариано Рахой и каталунският премиер Карлес Пучдемон бяха сред хората, присъствали на литургията в базиликата, сътворена от известния архитект Антони Гауди, съобщи ДПА, цитирана от БТА.Службата беше ръководена от архиепископа на Барселона кардинал Хуан Хосе Омеля.Омеля призова Испания да се обедини и да работи за по-мирен свят. В проповедта той каза, че присъствието на толкова много хора е \"красива мозайка\" от единство за работа за обща цел за \"мир, уважение, братско съвместно съществуване и любов\".Кардиналът прочете на глас пред присъстващите съболезнователна телеграма от папа Франциск, който нарече нападенията \"жесток терористичен акт\" и \"тежка обида към Бога\".Литургията в катедралата \"Саграда фамилия\" протече при засилени мерки за сигурност. На нея присъства португалският президент Марселу Ребелу де Соуза.", "date": "2017.08.20", "title": "В Испания почетоха паметта на загиналите при атентатите"}
{"url": "https://offnews.bg/bojni/kamera-zapisa-ubijstvoto-na-svetoven-shampion-v-pauarliftinga-663264.html", "text": "В мрежата се появи от боя, в който бе убит тази нощ световния шампион в паурлифтинга Андрей Драчев от Русия. Записът беше публикуват в YouTube канала AmurMedia Ирина.На записа се вижда как неизвестен мъж сваля исполина с множество удари с краката и ръцете. Андрей пада, а свидетели все пак спират нападателя, който се опитва да го размаже.Очевидно убиецът е тренирана машина. Все пак Андрей тежи 120 килограма и е както световен, така и европейски шампион в пауърлифтинга. Това е състезание, което включва вдигане на щанги от лежанка, клек и мъртва тяга. Т.е., жертвата е изключително силен физически.Слуката е от тази нощ в центъра на Хабаровск. Спортистът беше хоспитализиран веднага. По-късно обаче почина в реанимация.Руските меди припомнят, че преди по-малко от месец на брега на Байкал беше убит европейския шампион по свободна борба Юрий Власко. Той беше наръган с нож, след като компанията му се скара с младежи, отдъхващи край прочутото езеро.", "date": "2017.08.20", "title": "Камера записа убийството на световен шампион в пауърлифтинга"}
{"url": "https://offnews.bg/sviat/arestuvaha-balgari-za-palatki-na-plazha-v-gartcia-663241.html", "text": "Властите в Гърция отново арестуваха трима българи, които въпреки забраната опънаха палатки на най-силноохраняваните плажни ивици на Халкидики. Наложена им е глоба от 150 евро на човек. Сънародниците ни са санкционирани и за оставени отпадъци на плажа по закона за замърсяване на околнатасреда. В този случай глобата е над 300 евро, съобщи БНР. В Гърция замърсяването на плажа се счита за тежко престъпление. Много високи глоби се предвиждат и за палене на огън, независимо от мястото", "date": "2017.08.20", "title": "Арестуваха българи за палатки на плажа в Гърция"}
{"url": "https://offnews.bg/sviat/politciata-v-barselona-dzhulian-ne-e-nameren-663240.html", "text": "Седемгодишното момченце, което изчезна след терористичните атаки в Барселона, не е намерено, съобщи каталонската полиция. Информацията, която се появи вчера в испанското издание El Pais, че Джулиан Алесандро Кадман е открит в болница, не са истина, предаде The Guardian, като се позовава на съобщение от градската полиция в Туитър. Джулиан изчезна, след като майка му го изгубила от поглед по време на хаоса след терористичната атака в Барселона. Жената е в болница. Липсата на детето беше оповестена лично от премиера Тереза Мей, след като дядо му, който е британец, призова случаят да бъде разгласен с надеждата някой да даде информация за 7-годишния му внук.", "date": "2017.08.20", "title": "Полицията в Барселона: Джулиан не е намерен"}
{"url": "https://offnews.bg/sviat/avtomobil-se-vriaza-v-peshehodtci-v-sankt-peterburg-ima-zaginal-663243.html", "text": "Един човек е загинал, още четирима са пострадали, след като автомобил се е врязъл в пешеходци в Санкт Петербург. От катастрофата са пострадали \"жена, родена 1980 година (починала на място), жена, родена 1970 година (тежко пострадала), жена, родена 1999 година (тежко пострадала), мъж 1997 година (тежко пострадал) и пътник в автомобила – мъж роден 1990 година (средна телесна повреда)“, пише в съобщението на градските власти, цитирано от ТАСС.Според предварителните данни, шофьорът на автомобила не се е справил с управлението му, в резултат, от което машината се е врязала в „нежилищно съоръжение, а след това и в пешеходците в близост до местопроизшествието“, уточнява Фокус. Шофьорът е задържан.За инцидента, станал снощи, тече проверка. ", "date": "2017.08.20", "title": "Автомобил се вряза в пешеходци в Санкт Петербург, има загинал"}
{"url": "https://offnews.bg/sviat/ispania-arestuva-germanski-pisatel-po-iskane-na-ankara-663245.html", "text": "Германският писател от турски произход Доган Акханлъ е бил арестуван в Испания по искане на властите в Анкара. От външното министерство в Берлин са против той да бъде екстрадиран. Акханлъ е бил арестуван в Гренада в събота сутринта. Обвиненията срещу него са неизвестни, съобщава АФП, цитирана от бТВ. Авторът често пише материали за състоянието на човешките права в родната му Турция, за избиването на арменци по времето на Османската империя, както и за убийството през 2007 г. на журналиста от арменски произход Хрант Динк.Арестът първоначално беше съобщен от депутата на партията на „Зелените” Фолкер Бек, който го описа като политически мотивиран ход на президента Реджеп Ердоган. По-късно представител на външното министерство потвърди новината и заяви, че Берлин е поискал Мадрид да не екстрадира Акханлъ.За задържането на писателя е била издадена т. нар. червена заповед от „Интерпол“, която е приблизително равностойна на международна заповед за арест.Според сайта на Ахханлъ той е роден в Североизточна Турция през 1957 г., като по-късно се мести в Истанбул, а в периода от 1985 г. до 1987 той е политически затворник. През 90-те се мести в Кьолн и е лишен от турско гражданство. През 2001 г. става германски гражданин.През 2010 г. Акханлъ е арестуван при идването си в Турция по обвинения за участие във въоръжен грабеж през 1989 г. четири месеца по-късно е освободен и обявен за невинен, преди апелативен съд да поиска преразглеждане на обвиненията срещу него.", "date": "2017.08.20", "title": "Испания арестува германски писател по искане на Анкара"}
{"url": "https://offnews.bg/politika/angelkova-dialog-karakachanov-niama-kurort-za-kupon-ami-onezi-s-ap-663236.html", "text": "Необходимо е да постигнем диалог и консенсус, за да се намери балансът за развитието на националните курорти. Те са имиджът на българския туризъм и от тях зависи много за формирането на цялостната представа за страната ни. Това заяви министърът на туризма по повод протестите на бизнеса след проверките за шума в Слънчев бряг по Нова тв. На въпрос дали тези инспекции носят загуби за заведенията и хотелиерите и как ще бъдат компенсирани, министърът коментира, че всеки трябва да спазва закона и правилата, но е важен методът за извършването на проверките, които не трябва да пречат на туризма ни. Ние сме за диалог, консенсус и търсене на общо балансирано решение по казуса, затова провеждаме и многобройни срещи с бизнеса преди началото и по време на активния сезон, каза още тя. Министърът анонсира, че още следващата седмица тя ще инициира дискусии с бизнеса в Слънчев бряг и по Черноморието, за да бъдат изслушани предложенията на хората по места. Равносметката за това дали има загуби от пропаднали резервации в Слънчев бряг, ще се види след време, вероятно през следващото лято. Ние вече работим за Лято 2018, миналата седмица имах работна среща с представители на управляващия борд на ТУИ, предстои и разговор с ръководители на „Томас Кук“, допълни министър Ангелкова.Според нея е от изключителна важност да се реши проблемът със статута на националните курорти с промени в Закона за туризма. Така ще може да има алтернатива за всеки посетител и да се знае кой курорт за какво е, стана ясно от думите й. Тя подчерта, че е много важно какви послания даваме чрез нашите действия по отношение на туризма, който е стратегически за българската икономика. Проверките на вицепремиера Валери Симеонов не бяха координирани с нас, но в правителството сме в непрекъснат диалог, защото именно чрез него се набелязват мерки за решаване на проблемите, акцентира министър Ангелкова. Тя припомни, че общите приходи от международен туризъм в България за периода януари-юни 2017 г. възлизат на 2,4 млрд. лв. Това е почти 13% ръст спрямо същия период на миналата година, която бе рекордна. За първото полугодие на 2017 г. общият брой посещения на чуждестранни туристи у нас е над 3,3 млн., като ръстът е близо 8%. Това доказва, че България все повече започва да привлича туристи като дестинация за качествен продукт, подчерта още тя.Каракачанов: Няма курорт за купонНе съм адвокат на моя колега Валери Симеонов, но другата гледна точка е на онези 500 000, които имат апартаменти в курортите и не могат да спят до 6 часа сутринта. Кое е по-важно за българския туризъм? Това заяви Красимир Каракачанов, който се включи по телефона в разговора с министър Ангелкова. Медиите показват репортажи от протестите на собствениците на заведения и техните служители, обявяват, че Слънчев бряг е курорт за забавления. Няма курорт за купон. Без да коментирам кои са собствениците - ъндърграунда, показва се едно момче с татуировки от ушите до петите и надпис аз съм мутра. Това ли е цветът на българската нация, попита риторично Каракачанов. ", "date": "2017.08.20", "title": "Ангелкова: Диалог! Каракачанов: Няма курорт за купон, ами онези с апартаментите по морето?"}
{"url": "https://offnews.bg/zimni/dvama-ukraintci-prodali-za-po-30-000-dolara-mach-s-iuzhna-koreia-663237.html", "text": "Двама хокеисти от националния отбор на Украйна са признали за взети подкупи преди мача с Южна Корея от дивизия IА (втора по сила  в света). Срещата е от първенството на планетата тази година, а новината е на \"Обозреватель\".В редакцията на вестника са получени докуумнти, подписани от вратарят Едуард Захарченко и защитникът Владимир Варивод. Те доказват съпричастност на двамата в машинации.В разписките хокеистите обещават да върнат по 30 000 долара, ако не изпълнят задачата, поставени им срещу Южна Корея. Целта е Украйна да загуби срещата с поне две шайби разлика.Документите са с напълно еднакво съдържание, различават се само по имената. В крайна сметка хокеистите явно връщат парите, защото Украйна пада от азиатците , но след дузпи.Залогът не излиза, но пък победата е безценна за Южна Корея. Благодарение на успеха тимът влиза в елитната група и получава право да играя на основния турнир ва Световното първенство.Федерацията на Украйна се събира на спешно заседания в понеделник.", "date": "2017.08.20", "title": "Двама украинци продали за по 30 000 долара мач с Южна Корея"}
{"url": "https://offnews.bg/sviat/v-espaniol-teroristite-planirali-vzrivove-na-tri-mesta-v-barse-663238.html", "text": "Извършителите на терористичния акт в Барселона са планирали атаки на три от най-оживените места в града. Една от мишените е била катедралата „Саграда фамилия“ (Светото семейство), пише днес в. „Еспаньол“.Терористите планирали да заложат експлозиви до катедралата и на бул. „Ла Рамбла”. Третата избрана точка не е известна, но се предполага, че е била градското пристанище. Вестникът отбелязва, че вероятно плановете им били осуетени от взрива в къщата в Алканар ден по–рано, където бе предполагаемо скривалище на терористите. Заради провала с подготвяните бомби, терористите са били принудени да извършат атаката с микробус на \"Ла Рамбла\". ", "date": "2017.08.20", "title": "В. „Еспаньол“: Терористите планирали взривове на три места в Барселона"}
{"url": "https://offnews.bg/drugi/machat-na-grisho-diamantena-liga-i-vuelta-v-efira-dnes-663239.html", "text": "10:30 Голф Mtel sport 212:00 Дартс, \"Мастърс\" Нова спорт13:10 Рали \"Германия\" БНТ HD15:00 Тенис на маса, турнир в Панагюрище БНТ HD15:45 Колоездене, обиколка на Испания Евроспорт 117:00 Лека атлетика, Диамантена лига в Бирмингам Mtel sport 217:00 Мотокрос, СП БНТ HD17:50 Тото, теглене на тиража bTV21:05 Тенис, турнир за жени в Синсинати F+23:00 Тенис, турнир за мъже в Синсинати Mtel sport 1", "date": "2017.08.20", "title": "Мачът на Гришо, Диамантена лига и Вуелта в ефира днес"}
{"url": "https://offnews.bg/futbol/man-siti-e-gotov-da-plati-300-miliona-evro-za-mesi-663261.html", "text": "От Манчестър Сити са готови да счупят трансферния рекорд и да платят клаузата на звездата на Барселона Лионел Меси от 300 милиона евро, пишат медиите във Франция.В началото на август Неймар стана най-скъпият играч във футбола, когато напусна \"Камп Ноу\", за да се присъедини към Пари Сен Жермен за 222 милиона евро.Но сега след по-малко от две седмици по-късно има вероятност, макар и малка, този рекорд да бъде подобрен от аржентинския нападател на каталунците.Футболистът все още не е подписал новия си договор, независимо че още на 5 юли клубът информира официално, че двете страни са се договорили за това.Преди дни обаче от \"Камп Ноу\" признаха, че аржентинецът не е сложил подписа си под подготвените документи. Така в момента Меси е обвързан с Барса само за още около 10 месеца.Иначе драмите около евентуалните трансфери  Усман Дембеле от Борусия Дортмунд и Филипе Коутиньо от Ливърпъл продължават да пълнят заглавията на европейските медии, а според каталунското издание \"Спорт\", от Барса са си набелязали нова жертва. Тимът е отправил оферта в размер на 30 милиона евро за халфа на Ница Жан Мишел Сери.Треньорът на испанския гранд Ернесто Валверде е на мнение, че въпросният футболист ще му свърши страхотна работа в средната линия и държи да го има в редиците си.", "date": "2017.08.20", "title": "Ман Сити е готов да плати 300 милиона евро за Меси"}
{"url": "https://offnews.bg/izvan-terena/ivet-lalova-strahotna-na-plazha-663242.html", "text": "Ивет Лалова изглежда страхотно и в бански. Атлетката ни се пусна от неизвестен плаж, усмихната, весела, красива.Софиянката е на заслужена почивка след огромните натоварвания на световното първенство в Лондон. Българката отпадна в сериите на 100 метра, но на 200 метра направи отлично бягане, като стотни я оставиха първа извън финала.32-годишната ни гордост обяви, че няма никакво намерение да се отказва. И на първо време презарежда батериите на море.Дали е у нас, дали в Гърция, или в родината да съпруга - Италия, може би ще разберем от следващите постове.Фотото на Ивет в Инстаграм събра веднага погледите, най-вече тази на мъжката част от последователите. Обяснения колко е красива атлетката получи и още получава от цял свят, като особено горещи са тези на шотландски и норвежки фенове.", "date": "2017.08.20", "title": "Ивет Лалова страхотна на плажа"}
{"url": "https://offnews.bg/koloezdene/belgietc-povede-vav-vueltata-663266.html", "text": "Ив Лампер спечели втория етап в Обиколката на Испания и поведе в генералното класиране благодарение на бонуса. Колоездачът на Quick-Step Floors се възползва от страхотна отборна работа.Белгиецът с още двама негови съотборници предприеха атака около 3 километра преди финала. Те успяха да разкъсат колоната.Лампер се огледа и като вида, че никой не го последва с пълна сила, буквално се изстреля напред. В последните метри преследвачите се опитаха да го догонят. Но беше късно.Второто място отново е за Quick-Step Floors благодарение на италианеца Матео Трентин. Пълен триумф за белгийския отбор!Припомняме, че той взе 5 етапни победи на Джирото и още толкова на Тур дьо Франс. Неслучайно наричат отбора майстори на ветровете.Днешният етап беше най-равнинният. Постоянно обаче се кръстосваха ветрове, които объркаха мнозина, но не Лампер, Трентин и компания.", "date": "2017.08.20", "title": "Белгиец поведе във Вуелтата"}
{"url": "https://offnews.bg/futbol/na-mach-v-peshtera-s-hana-ot-germania-i-paulina-ot-polsha-663244.html", "text": "Съботен следобед, футболният фен у нас има невероятната привилегия да гледа на най-ниските цени в Европа футбол от най-добрите първенства. Броя мачовете по кабелната, стигам до 21. За човек, който като дете се радваше, ако хване по сръбската нещо от чужбина благодарение на „Спортска среда“, това ми изглежда прекалено. Разглезено. И отдавна ми е писнало.Програмата (не тази на телевизиите) ми предлага далеч по-голяма тръпка. Мач на ЦСКА 1948 срещу Свобода в Пещера от Югозападната „В“ група. Най-тежката дивизия за изкачване в България, както казват изпечените футболни началници. Паля колата и с още няколко приятели сме след 1,45 минути на стадиона. Със спиране на някаква сръбска скара до Ихтиман, чиито изкушения като шофьор пропускам.Стадиончето в Пещера е доста екзотично, но след обиколки цяла година по софийските села, ми се струва прилично. Местните полицаи са изключително добронамерени и ни упътват къде да паркираме на пътя. Задачата е сложна, тъй като има складове, а току от другата страна започват пасбища, които са разграфени прилежно с дървени парапети. Местните каубои са разположили в тях модерни каравани, където да оставят неща от първа нужда. Кравите си пасат на метри от колите и не се впечатляват от стълпотворението.А мачът предизвиква небивал интерес. Секторчето „В“, то няма и друго, е препълнено. Към 400 местни и гостуващи запалянковци приветстват с мощен рев Свобода и ЦСКА 1948, като софиянци показват за първи път новаторските и авиаторски резервни екипи.Организаторите са доста приветливи хора, продават евтини билети по 2 лева, разположили са химически тоалетни и не правят проблеми, ако някой иска да внесе вътре, вода, бира, вино и каквото и да е. Стига да не е в стъклена бутилка. Вътре не се продава нищо. Казват, че местен ром обикаля с минерална вода, но сега го няма.Агитката на ЦСКА 1948 е солидна – около 80 души.Тимът е създаден миналата година на жълтите павета и е на 99 процента със софийски привърженици, дори когато играе далеч от Околовръстното. Всъщност, случва му се за трети път в историята след мачове за аматьорската купа във Враца и Стара Загора.Не липсват и колорити като Малин от Търговище, който пътува за всеки мач с личната си кола. Също Тошко от Горна Оряховица, който разчита само на влакове и може за секунди да ти направи връзка до всяка ЖП точица на България, удряйки в земята компютрите на БДЖ. Този път има подкрепления от Шумен, Нови пазар и Пазарджик.Феновете си обичат отбора, затова и мнозина от софиянците са прекъснали почивката си. Кой е на Каваци, кой на Велинград, трети на язовир в Родопите. С няколко обещания за реванш към жената успява да откъсне следобеда за мача в Пещера.Благодарение на един от въпросните феновете с търпяща всичко половинка – Явор, срещам и най-любопитните гости на мача.До него седят две бели, хубави момичета, които си говорят на английски. „Явка?“, обръщам се към него, поглеждайки въпросително към младите момичета.Явор ми обяснява, че ги е взел на автостоп някъде в Родопите. Слизал за мача от язовир Голям Беглик, където е на палатка. „Попитаха ме дали мога да ги откарам до Пазарджик. Обясних, че съм до Пещера, но ако изгледат мача, със сигурност ще се намери някой от нашите, който да ги свали и до Пазарджик. Съгласиха се“, обяснява Явор.Едното момиче се казва Хана, от Германия е. Другата е Паулина, полякиня. Много усмихнати, приветливи. Вълнуват се от мача, но повече от нравите по трибуните. Интересно им е и попиват всичко, което става в България.Съгласяват се да разкажат какво ги води по тези места, правя им снимки. Оказват се доброволки, които работят лятото с деца в неравностойно положение във Варна. В свободното време обикалят страната ни.„Бяхме в Мелник“, започва Паулина, „После решихме да видим Батак. Тръгнахме надолу на стоп и така срещнахме Явор. После сме към Пазарджик“. С риск да се изложа като домакин, питам дали не ги е страх да обикалят чужда държава, България, която не е най-безопасната на света. Сами, през планини и чукари.„Не! Защо!“, учудва се Хана, „Страната ви е супер, а вие, българите сте много мили хора. Не сме имали нито един проблем. Изкарваме си страхотно. Беше супер и в Мелник, и в Батак. Ето, тук отново е купон“.Любопитството ми продължава с въпрос какво възнамеряват да правят в събота вечер в Пазарджик, който, с извинение към жителите му, не е известна туристическа дестинация. Оказва се, че двете имат приятели в града, отново част от доброволчески организации. Ще си изкарат хубаво, пък на другия ден ще му мислят как да се придвижат отново към морето.Хана демонстрира по-добри футболни познания, докато за Паулина не е толкова позната материя. „Тези от ЦСКА са много по-добри, ще победят“, обяснява германката, а на въпрос за любим отбор, отговаря светкавично „Само Вердер Бремен“.Полякинята вдига рамене по темата. Все пак уточнява, че харесва Барселона. После се присеща и патриотично заявява: И Роберт Левандовски, разбира се“ .Хана познава. ЦСКА 1948 бие 3:1 с три гола на новия любимец Гущера (Андон Гущеров от Симитли). За „пещерняците“ се разписва Явор Въндев, който е добавил бели коси и килограми сравнение с шампионския си сезон за Локо Пловдив преди 13 години. Но пък футболното го има.Хана и Паулина стават свидетели на всичко, което може да предложи югозападната „В“ група. Голове, здрави ритници, гонене на съдията и три опита за бой и нахлуване на трибуните. За последните сигурно вече сте осведомени вече от сайтове.Все пак. Местни почитатели на ЦСКА-София от елитната група и неколцина левскари дразнят с плакат „червените“ гости. Следват няколко атаки на оградата, контра на местни батки от другата страна на почивката, хвърлени бутилки, кенчета. Слава богу, всичко завършва само с един арест на огромен мъжага от местните, който пада в опита да превземе оградата фронтално.Местните батки по потници също се изнасят бързо още на почивката, но полиция ги последва, тъй като те тръгват подозрително не към града, а обратно, където са колите на гостуващата агитка. Което навява на размисли, че готвят работа за местните гумаджии.Напълно излишни простотии, тъй като и от двете страни на мрежата е пълно с деца, има старци, бебета с колички и стотици радостни хора. След третия гол повечето от феновете на Пещера се изнасят. Бързо си тръгва и Тошко от Горна Оряховица, който е изчислил, че трябва да отпраши предварително, за да направи от сложните връзки на път към дома. Но за да спести няколко минути с любимия отбор, цепи напряко през каубойските пасбища срещу стадиона.Към Пазарджик поема и колоната софийски автомобили, в един от които са Хана и Паулина, напълнили се снови впечатления, този път от футболна България. Един прекрасен ден, в който радостта ми от футбола е върната отново, а мачовете на Арсенал и Ливърпул по телевизията изглеждат като скучно занимание при безнадеждна липса на забавление.Вечерта завършва с пазар на гроздов еликсир от първото село по пътя, в което десетина старци пийват биричка на мегдана. Няма пазарлък, плащам 7 лева за литър ракия, отделена в две половинки от някаква странно безалкохолно. Човечецът намира само два лева и предлага третия да върне във вид на домати, набрани то градината му.„Давай домати, колкото прецениш“, махам с ръка. Той обяснява, че ще ми хване на левче и 30 стотинки килограма. И вади висящо кантарче, което не съм виждал от детските години при баба и дядо. Металната пластинка играе и въобще не е ясно дали килограмите са един, два, един и и половина. Двамата отново махаме с ръка, важното е, че сме доволни.А след 90 минути установявам, че ракията и доматите са превъзходни. Истински и неподправени. Като футболния ми ден. Като денят на Хана и Паулина.", "date": "2017.08.20", "title": "На мач в Пещера с Хана от Германия и Паулина от Полша"}
{"url": "https://offnews.bg/112/otkriha-mina-v-moreto-pred-plazha-koral-663248.html", "text": "Спасител е открил морска мина на 30 метра в морето пред плажа Корал, на дълбочина 1.8 м. Подаден е сигнал на 112 и на Гранична полиция, съобщиха във фейсбук групата Да запазим Корал. След нашият сигнал мигновена реакция имаше от Гранична полиция и Военоморските сили. Вероятно единствените институции изпълняващи своите задължения стриктно и навременно... Адмирации! ... Народната милиция... очевидно заета отново с тарашенето на каравани по плажа (тази сутрин) - дойде точно 1 час след подадения сигнал, информира Atanas Rusev‎, който е публикувал и снимки на мината. Районът е отцепен, очаква се екип, който да обезвреди взривното устройство. ", "date": "2017.08.20", "title": "Откриха мина в морето пред плажа Корал"}
{"url": "https://offnews.bg/112/motorist-ubi-peshehodetc-v-sofia-663256.html", "text": "Моторист уби пешеходец в столицата, инцидентът е станал на Околовръстното в района на жк. „Люлин”, при разклона за „Филиповци”, съобщи бТВ. Причина за смъртоносния удар е високата скорост, с която е летял моторът. Блъснатият пешеходец е паднал от моста и е починал на място. Според очевидци на мотора е имало двама души, а возилото е успяло да спре чак на 300 метра след мястото на катастрофата. ", "date": "2017.08.20", "title": "Моторист уби пешеходец в София"}
{"url": "https://offnews.bg/drugi/pochina-velikiat-shtangist-velichko-cholakov-663249.html", "text": "Внезапно ни напусна големият щангист и родопчанин Величко Чолаков, известен с прозвището си Железният. Той е починал около 10:30 часа, след като му прилошало, съобщи Дарик радио. Едва на 35 години! Оставя жена и две деца.Трагичната новина бе потвърдена от Центъра за спешна медицинска помощ в Смолян. Сигналът при тях е получен около 10:20 часа, като се съобщавало за здравословни проблеми. След около четири минути екипът бил там, но за съжаление Чолаков издъхнал.Предполага се, че е получил емболия, но причините за смъртта ще бъдат установени окончателно след аутопсия. Чолаков е имал проблеми със сърцето, за което се е лекувал.Величко Чолаков е роден на 12 януари 1982 г. в Смолян. Участва на Олимпийските игри в Атина през 2004 г. и печели бронзов медал в категория над 105 кг. Той е единственият български щангист с медал от олимпийски игри в най-тежката категория.В същата категория става световен шампион във Ванкувър и европейски шампион в Украйна. През януари 2006 г. е поканен от Арнолд Шварценегер да участва в турнира „Арнолд Класик“ в САЩ. Почетен гражданин на Смолян и община Неделино.", "date": "2017.08.20", "title": "Почина великият щангист Величко Чолаков"}
{"url": "https://offnews.bg/zdrave-i-krasota/kakvo-da-pravim-ako-izgorim-na-plazha-663255.html", "text": "Почти всеки е преживявал неприятните усещания след неразумно дълъг престой на плажа. Представяме ви 4 начина да се възстановите по-бързо след кожно изгаряне, които ще улеснят живота ви и ще ви предпазят от нежелани ситуации.1. Носете широки дрехи от мек платКолкото по-малко допир има кожата ви с дрехите, толкова по-безболезнено. След изгарянето, тялото се опитва да се възстанови и затова изпраща голямо количество кръв към нараненото място.2. Пийте лекарстваЗа да се намали зачервяването и подуването, приемайте противовъзпалителни средства, като ибупрофен или аспирин. Те помагат за облекчаване на неизбежната болка и предпазват от възпалителни процеси, предизвикани от притока на кръв.3. Не премахвайте получилите се мехуриПри изгаряне често се получават мехури по повърхността на кожата. И въпреки желанието ни да ги махнем, трябва да се въздържим от подобни действия. Мехурът се образува, когато по-дълбокият слой на кожата се отдели от повърхностния епидермис, създавайки балон с течност. Тя съдържа лечебни вещества. Отваряйки го, губите естествената защитна бариера, която тялото ви е образувало, и излагате нежната кожа на потенциални алергени и инфекции. За да успокоите кожата, направете компрес с мляко и лед за около 5 минути, без да търкате кожата.4. Не ексфолирайте кожата сиКогато мехурите се спукат по естествен път, избягвайте ексфолирането, триенето  т.н., за да избегнете възможни белези. Колкото и неприятна да е „мъртвата кожа”, тя действа като естествена бариера, за да предпази пострадалата кожа под нея. След като кожата падне сама, се намажете с качествен хидратиращ лосион.", "date": "2017.08.20", "title": "Какво да правим, ако изгорим на плажа"}
{"url": "https://offnews.bg/drugi/prokliatie-v-shtangite-na-35-godini-si-otide-i-posledniat-ni-olimpijs-663251.html", "text": "Само в рамките на три години си отива втори наш голям щангист. Тази сутрин в Смолян издъхна Величко Чолаков. Припомняме, че през март 2015-а инфаркт покоси съотборника му Милен Добрев. И двамата си отидоха на 35 години, млади! И двамата след проблеми със сърцето.Милен Добрев, последния ни олимпийски шампион в щангите, беше открит мъртъв в дома му в пловдивския ж.к. \"Тракия” в един мартенски ден. Преди това близо 24 часа не вдигал телефона на баща си. Родителят се притеснил и дошъл от село Житница в Пловдив, за да провери. Открил безжизнен Милен в леглото му.Аутопсията показа инфаркт. Милен страдаше от високо кръвно, но до последно тренираше здраво. В кръвта му имало смес от хапчета, анаболи и алкохол, споделиха лекари.Дни преди смъртта си бил в добро настроение. Казал на приятели, че е в прекрасна форма. Имал идея да прави детска спортна школа с друг свой приятел. Получавал олимпийска пенсия, три минимални заплати, направил и строителна фирма.Тежко преживявал раздялата със съпругата и детето им, които живеели в Бургас. Бившата половинка дойде за погребението в село Житница. Милен беше изпратен от куп свои приятели. Сред тях беше и Величко Чолаков.Щангистът от Смолят носеше ковчега със своя приятел. Уви, последва го твърде млад!", "date": "2017.08.20", "title": "Проклятие в щангите? На 35 години си отиде и последният ни олимпийски шампион"}
{"url": "https://offnews.bg/lajfstajl/disni-snimat-film-za-obi-uan-kenobi-ot-star-wars-663246.html", "text": "Disney Studios зарадва феновете на „Междузвездни войни” с новината, че ще заснемат филм специално за героя от поредицата – Оби-Уан Кеноби, информира The Guardian.Кеноби е един от главните герои, който обучава младият Анакин Скайуокър (Дарт Вейдър) за джедай, а по-късно обучава и сина му – Люк Скайуокър. В момента се заснема филм за ранния живот на Хан Соло и се говори, че ще снимат филми за Боба Фет и Йода.Според The Guardian все още няма изготвен сценарий за историята на Оби-Уан и не се знае коя част от живота на джедая ще бъде разказана.Героят на Кеноби бе изигран от Алек Гинес във филма от 1977 г. и от Юън Макгрегър в по-новите части. Макгрегър изрази интерес да играе отново ролята, въпреки че официално никой не е говорил за филма.", "date": "2017.08.20", "title": "Дисни снимат филм за Оби-Уан Кеноби от Star Wars"}
{"url": "https://offnews.bg/obshtestvo/boian-petrov-otpatuva-kam-dhaulagiri-663250.html", "text": "Алпинистът Боян Петров отпътува тази сутрин към връх Дхаулагири в Непал. Целта му е да го атакува в края на месеца и това да стане второто му изчакване на осемхилядник през това лято.Само преди 20 дни Боян Петров се завърна от Гашербрум II (8035 м) и се чувства готов за новото изкачване. Целта му е да направи „по-бърза атака”, но без излишни рискове: „Нямам обратен билет – ще седя докато не го кача”.Боян заминава на поредната си експедиция сам – жена му е на маратон в Родопите, с ъобщи бТВ. Алпинистът все още избягва да говори за плановете си да изкачи всичките 14 осемхилядници, за да не \"омагьоса\" това изключително начинание.", "date": "2017.08.20", "title": "Боян Петров отпътува към Дхаулагири"}
{"url": "https://offnews.bg/obshtestvo/pochitame-sv-samuil-izmolenite-ot-boga-cherpiat-za-imen-den-663230.html", "text": "Християните почитат днес Св. пророк Самуил, имен ден празнуват всички, които носят неговото име.То означава \"измолен от Бога\". В Библията Самуил е този, който помазва царете и им дава власт. Според легендата пророк Самуил е роден в семейството на Елкана от град Рама, който имал две жени - Ана и Фенана. Ана не можела да има деца дълго време, заради което се молела непрекъснато. Молбата ѝ към Бог била да я дари със син, в благодарност на което тя ще му го посвети. Молитвата ѝ се изпълнила и „Измоленият от Бога\" Самуил останал да расте в храма при първосвещеник Илий.След няколко години станало ясно, че момчето има дарба да пророкува. Докато растял, той поучавал израилтяните и ги карал да се покаят за греховете си. Народът го слушал и изпълнявал напътствията му. Затова според желанието на всички го избрали за съдия и началник.С помощта на Самуил израилтяните се избавили от двадесетгодишното филистимийско робство. Управлявал мъдро и справедливо. Когато остарял, отстъпил на синовете си част от властта и ги поставил за съдии. Самуил умрял в дълбока старост и целият народ жалил за него. Погребали го в Рама.", "date": "2017.08.20", "title": "Почитаме св. Самуил, измолените от бога черпят за имен ден"}
{"url": "https://offnews.bg/sviat/zadarzhaha-dvama-ot-isliamska-darzhava-podgotviali-atentat-v-istanbul-663234.html", "text": "Терористичен акт на Ислямска държава е осуетен в Истанбул, съобщи турската полиция. Задържани са двама джихадисти, докато се готвели за нападение. Арестуваните са чужди граждани, но не се съобщава националността им. Смята се, че са пристигнали нелегално в Турция от сирийския град Ракка. При обиска в квартирата им били намерени оръжия, муниции, карта на обекти в Истанбул, както и документи на джихадистката организация, съобщи БТА. Акцията е извършена в „Бейликдюзю“, голям крайградски район на Истанбул. В него бе арестуван и убиецът от нощния клуб „Рейна“, който извърши нападението си в новогодишната нощ. Според местни медии истанбулската полиция е успяла да предотврати терористично нападение, което би удавило в кръв мегаполиса. ", "date": "2017.08.20", "title": "Задържаха двама от Ислямска държава, подготвяли атентат в Истанбул"}
{"url": "https://offnews.bg/obshtestvo/promeni-v-dvizhenieto-v-sofia-remontat-na-orlov-most-smenia-posokata-663229.html", "text": "Ремонтът на Орлов мост сменя посоката от днес. Временно се затваря за движение и западното платно на платно на бул. „Драган Цанков“. До 5 септември се забранява влизането на пътни превозни средства по западното пътно платно на бул. „Драган Цанков“ на 105 м преди кръстовището с ул. „Лъчезар Станчев“ в участък от 90 метра. Движението ще се извършва двупосочно в по една лента по източното пътно платно на булеварда в обхвата на строителната площадка. Промяната в организацията на движение се налага във връзка с ремонт на пешеходен надлез по бул. „Драган Цанков“.До 28 август се забранява влизането на пътни превозни средства по изходното пътно платно на бул. „Цар освободител” от ул. „Сан Стефано”, пл. „Орлов мост” и бул. „Цариградско шосе” на 60.00 м след югаизточното пътно платно на бул. „Евлоги и Христо Георгиеви”.Автобусите преминаващи през Орлов мост променят маршрутите си както следва:Автобусите, обслужващи линии №№ 9 и 75 в посока пл. „Орлов мост” ще се движат от бул. „Евлоги и Христо Георгиеви”, надясно по бул. „Цар Освободител”, надясно по бул. „Васил Левски”, надясно по ул. „Шипка”, наляво по бул. „Евлоги и Христо Георгиеви” и по маршрутите си. Автобусните от линия № 72 ще се движат в посока ж.к. Западен парк – от бул. „Евлоги и Христо Георгиеви”, надясно по бул. „Цар Освободител”, наляво по бул. „Васил Левски”, наляво по ул. „Ген. Гурко”, надясно по бул. „Евлоги и Христо Георгиеви” и по маршрута си. В посока – хотел „Плиска” – от бул. „Евлоги и Христо Георгиеви”, наляво по ул. „Ген. Гурко”, надясно по бул. „Васил Левски”, надясно по ул. „Шипка”, наляво по бул. „Евлоги и Христо Георгиеви” и по маршрута си. Автобусите от линии №№ 9, 72 и 75 ще спират на временно разкритата спирка на бул. „Цар Освободител” с код: 6444 –„пл. Орлов мост“ в посока бул. „Васил Левски”. Автобусите от линии №№76, 204, 304 и 604 в посока ж.к. „Гоце Делчев” ще се движат от бул. „Цариградско шосе”, направо по бул. „Цар Освободител”, наляво по бул. „Васил Левски”, наляво по ул. „Ген. Гурко”, надясно по бул. „Евлоги и Христо Георгиеви” и по маршрута си – двупосочно. Автобусите от линии №№ 76, 204, 304 и 604 в посока пл. „Орлов мост” ще спират на възстановената спирка с код: 1288 – „пл. Орлов мост“, а в обратна посока на бул. „Васил Левски” на спирка с код: 1903 – „ул. Ген. Гурко“.Автобусите от линии №№84, 184 и 505 - посока пл. „Орлов мост” ще ес движат от бул. „Цариградско шосе” надясно по бул. „Евлоги и Христо Георгиеви”, наляво по моста при Военна академия, наляво по бул. „Евлоги и Христо Георгиеви”, наляво по бул. „Цариградско шосе”и по маршрута си. Автобусите от линии №№ 84, 184 и 505 в посока пл. „Орлов мост” да спират на спирка с код: 1290 – „пл. Орлов мост“ и с код: 0440 и 0442 - „Военна академия“ на бул. „Евлоги и Христо Георгиеви”.Автобусите, обслужващи линия № 94 в посока пл. „Орлов мост” ще се движат от бул. „Васил Левски” надясно по ул. „Ген. Гурко”, надясно по бул. „Евлоги и Христо Георгиеви” и по маршрута си. Автобусите от линия № 94 ще спират на временно разкритата спирка на ул. „Ген. Гурко” с код: 6445 –„ул. Ген. Гурко“ в посока бул. „Евлоги и Христо Георгиеви”.. Маршрутите на тролейбусни линии №№ 4, 5 и 11 не се променят, тролейбусите ще спират временно на спирка с код: 1700 – „СУ Св. Климент Охридски“ и ще се движат на дизелови двигатели в посока бул. „Цариградско шосе” от спирка с код: 1700 – „СУ Св. Климент Охридски“ до спирка с код: 1287 – „пл. „Орлов мост“. Маршрутите на автобусни линии №№ 213, 280 и 306 ще се възстановят.Закрива се спирка с код:1289 – „пл. „Орлов мост“ на бул. „Евлоги и Христо Георгиеви” в посока ул. „Ген.Гурко”.До 15 септември  е забранено влизането на пътни превозни средства по бул. „Княз Ал. Дондуков” между ул. „Веслец“ и ул. „Бачо Киро“.Въвеждат промени в маршрутите на обществения транспорт. Закрива се временната автобусна линия № 20-ТМ с маршрут от площад „Васил Левски” до Централна гара; закрива се трамвайна линия № 22-А с маршрут от ж.к. „Красна поляна” до Младежки театър.Разкрива се временна автобусна линия № 22-ТМ с маршрут в посока бул. „Вардар”: от площад „Васил Левски” по маршрута на сега действащата временна автобусна линия № 20-ТМ до кръстовище бул. „Тодор Александров” – бул. „Княгиня Мария Луиза”, направо по бул. „Тодор Александров” до бул. „Константин Величков”, наляво по бул. „Константин Величков”, надясно по бул. „Възкресение”, надясно по ул. „Кубан” и по ул. „Западна” до ж.к. „Западен парк” (крайна станция на автобусни линии № 72 и 77).", "date": "2017.08.20", "title": "Промени в движението в София, ремонтът на Орлов мост сменя посоката"}
{"url": "https://offnews.bg/112/kola-udari-patrulka-v-sofia-663252.html", "text": "Кола удари патрулка на кръстовището на столичния булевард \"България\" и Околовръстното, двамата униформени сменяли спукана гума, когато ги връхлетял автомобилът, съобщи бТВ. Двамата полицаи ще бъдат откарани в болница за преглед. Сигналът за пътния инцидент е подаден днес към 12.30 часа. По първоначални данни двама полицейски служители, които се придвижвали със служебен автомобил, спрели в крайната дясна лента в района на пътен възел „Бояна“. Причината била съмнение за технически проблем в колата. В същото време оттам с висока скорост преминал „Опел“, с благоевградска регистрация, който блъснал полицейската кола. От удара тя се е преобърнала в канавката. За щастие от инцидента няма сериозно пострадали, служителите са били извън автомобила. На място са пристигнали екипи на полицията, униформените са прегледани, няма данни за причинени сериозни контузии, единият е откаран в болница за допълнителен преглед. Продължава огледът на място, както и изясняването на всички обстоятелства около инцидента. Шофьорът също е на мястото на инцидента, той ще бъде тестван за употреба на алкохол и наркотици, съобщи МВР. ", "date": "2017.08.20", "title": "Кола удари патрулка в София"}
{"url": "https://offnews.bg/obshtestvo/nap-zatvori-gradskia-plazh-s-restorant-vav-velingrad-663247.html", "text": "Популярният във Велинград градски плаж с ресторант е запечатан заради неиздадена касова бележка.На търговеца, стопанисващ обекта, са дадени няколко часа, за да изнесе хранителните продукти от ресторанта, преди входовете на заведението и басейна да бъдат облепени със забранителни лепенки, съобщи НАП. Плажът ще остане запечатан от 2 до 4 седмици, като едновременно с това фирмата ще бъде глобена за извършеното нарушение. До момента близо 2000 търговски обекта са запечатани заради неиздаване на касови бележки, припомнят от НАП, като близо 120 от тях са по Черноморието.С над 100 млн. лв. са се увеличи оборотите на търговските обекти по цялото Черноморие през юли 2017 г. в сравнение със същия период на миналата годи. стана ясно по-рано през седмицата, а предварителните данни сочат, че оборотите в летните курорти през август се очаква да достигнат 1 млрд лв.От началото на летния сезон по цялото Черноморие са извършени общо 11 000 проверки, но освен тях инспекторите на НАП следят за спазването на закона и във вътрешността на страната, където са извършени други близо 20 000. През тази година в лятната контролна кампания участват и близо 400 служители на „Фискален контрол“, които освен, че следят движението на стоки с висок фискален риск, извършват и проверки в търговските обекти за отчитане на обороти и издаване на касови бележки.Сигнали за неиздаване на касови бележки и данъчни нарушения могат да се подават на телефона на НАП 0700 18 700 или по електронна поща на infocenter@nra.bg.", "date": "2017.08.20", "title": "НАП затвори градския плаж с ресторант във Велинград"}
{"url": "https://offnews.bg/obshtestvo/plashtame-globi-kam-kat-i-onlajn-663254.html", "text": "Плащането на глобите към КАТ може да става и по електронен път от този месец. С пускането на няколко електронни услуги на МВР вече може дистанционно да се прави и проверка дали водачите имат неплатени глоби по фишове, актове за установяване на административно нарушение (АУАН) и наказателни постановление (НП).За проверката е достатъчно да се попълни валиден номер на свидетелство за управление на МПС и ЕГН. Адресът е  съобщиха от Съюза на автомобилистите в България. ", "date": "2017.08.20", "title": "Плащаме глоби към КАТ и онлайн"}
{"url": "https://offnews.bg/vodni/antani-ivanov-se-nadiava-na-medal-ot-indianapolis-663253.html", "text": "18-годишният ни плувец Антъни Иванов сподели пред БТВ, че заминава за Индианаполис с надежда за медал в първенството на планетата за юноши и девойки.\"Надявам се да успея да вляза на финала на 100 и 200 м и от там вече всичко може да се случи. Юношите не са толкова добри в малките детайли, които на мен ми липсваха на голямото световно.Надявам се сега да се чувствам по-добре и да плувам по-добре. Не мога да обещая нищо, защото не знам каква е моментната ми форма, но мисля, че се подготвихме добре с треньора и би трябвало отново да съм добре. На 200 м съм с 3-4-то място в света и мисля, че мога да се преборя за медал.Плувахме през нощта, за да си сверим часовника с Америка и да плуваме по тяхното време, за да можем да се чувстваме добре за финалите. Надявам се да е помогнало и да се види на световното\", разказа той.Антъни заяви, че успехът му при мъжете е привлякъл интереса на феновете към спорта и се надява той да доведе и нови спонсори.\"Много се радвам, че най-накрая започнаха да проявяват интерес и към плуването. До момента не е имало чак такъв интерес и се надявам той да става все по-голям, защото България има добри плувци и се надявам всички да се представят както аз се представих тази година.Надявам се да се привлекат и спонсори, понеже в плуването им нужда, както към федерацията, така и към отделните плувци. Надявам се тези две световни да са трамплин към привличането на спонсори\", завърши талантът.", "date": "2017.08.20", "title": "Антъни Иванов се надява на медал от Индианаполис"}
{"url": "https://offnews.bg/futbol/derbi-na-anglia-real-i-barsa-v-efir-dnes-663235.html", "text": "13:30 Екселсиор - Фейенорд Mtel sport 115:00 Амкар - Зенит Mtel sport 215:30 Хъдърсфийлд - Нюкасъл Диема спорт 215:30 Аякс - Грьонинген Mtel sport 116:00 Лил - Каен Диема спорт16:30 Фрайбург - Айнтрахт Евроспорт 217:45 НАК - Айндховен Mtel sport 118:00 Тотнъм - Челси Диема спорт 218:00 Марсилия - Анже Нова спорт18:15 Славия - Етър Диема спорт19:00 Борусия М - Кьолн Евроспорт 219:00 Аталанта - Рома\" Ринг19:15 Атлетик (Б) - Хетафе F+21:00 Дунав - Лудогорец Диема спорт21:15 Барселона - Бетис Sport+ HD21:30 ЕП за девойки до 19 г, Франция - Испания Евроспорт 121:45 Интер - Фиорентина Ринг22:00 ПСЖ - \"Тулуза Диема спорт 223:15 Ла Коруня - Реал М Sport+ HD01:00 Палмейрас - Чапекоензе Sport+ HD01:00 НЙ Сити - Ню Ингланд Евроспорт 2", "date": "2017.08.20", "title": "Дерби на Англия, Реал и Барса в ефир днес"}
{"url": "https://offnews.bg/sviat/raketa-padna-do-targovski-panair-v-damask-chetirima-zaginaha-663260.html", "text": "Четирима души загинаха, а 11 бяха ранени при ракетен удар в Дамаск. Самоделната ракета е избухнала до входа на панаира, съобщиха организаторите на панаира, цитирани от ДПА и БТА.Ракетата е била изстреляна от предградието Източна Гута, където бунтовнически групи активно действат от години.Международният панаир в Дамаск, който беше открит в четвъртък, е първият от началото на гражданската война в Сирия през 2011 г.Сирийското правителство го рекламира като икономическо завръщане, а според организаторите в него участват 43 арабски и други страни.", "date": "2017.08.20", "title": "Ракета падна до търговски панаир в Дамаск, четирима загинаха"}
{"url": "https://offnews.bg/obshtestvo/zhega-i-dnes-dazhd-na-horizonta-663231.html", "text": "Слънчево и горещо ще е времето днес, утре се задава дъжд. Максималните температури ще са между 30 и 35 градуса, според прогнозата на НИМХ.  В морето ще се вдигат вълни около метър, вятърът ще е умерен, а слънцето ще качи термометрите до 32 градуса. След обяд ще се появят облаци в планините, най-приятно ще е на височина около 1200 метра, където ще е около 25 градуса. Утре обаче ще вали на много места в страната, температурите падат рязко. Така ще е и във вторник, а от сряда започва затопляне и дъждът спира. ", "date": "2017.08.20", "title": "Жега и днес, дъжд на хоризонта"}
{"url": "https://offnews.bg/tenis/grisho-chuvstvoto-e-prekrasno-igraia-dobar-tenis-663232.html", "text": "Тази вечер Григор Димитров излиза за първи финал от турнир в категория Мастърс 1000. В 23,00 ч. наше време на корта в Синсинати започва мачът му срещу австралиеца Ник Кирьос.Първата ни ракета победи със 7-6 (4) 7-6 (10) Джон Иснър в полуфинала, нанасяйки едва втора загуба на американеца в последните му 14 срещи.„Смятам, че това е добра крачка напред. В тура съм от доста време вече и все повече започвам да оценявам тези моменти. Да играеш на финал винаги е прекрасно чувство. Няма значение дали е на Мастърс , или на турнир от категори ATP 250. Всеки играч се стреми към това.В момента аз вървя стъпка по стъпка и изграждам своята увереност и подобрявам играта си. Старая се да правя това почти всеки път, когато започвам нов турнир. Чувствам се отлично, тялото ми е се справя добре с натоварванията. Смятам, че играя добър тенис, а това винаги е от полза.Дано утре е един от тези дни и отново да мога да покажа добра игра. Но не само това. Искам да продължа да вървя в правилната посока“, заяви Димитров след победата над Иснър.И се върна към мача с високия 2,11 метра американец. \"Бях наясно, че ще сервира силно. Трябваше да съм спокоен и да използвам всяка възможност, отворила се пред мен. В края на мача няколко точки направиха разликата в моя полза.Очевидно е, че съм щастлив от победа, но съм доволен и от начина, по който проведох мача. Просто останах спокоен във важните моменти“, завърши Гришо.Иначе Ник Кирьос достигна до срещата за трофея след 7-6(3) 7-6(4) над испанския ветеран Давид Ферер. Срещата ще е едва втора между Димитров и 22-годишния австралиец Кирьос. През 2015-а в Индиън Уелс хасковлията спечели със 7-6(2) 3-6 7-6(4) срещу 4 години по-младия съперник.Ник е отлично познат на всички тенис фенове както с таланта си, така и с невъзпитаното държане. Кирьос, рожба на брак между грък и малайзийка, се прочу най-вече на един мач от Откритото на Франция срещу Вавринка. Той не пропусна да осведоми своя съперник, че гаджето на швейцареца Дона Векич е минала през леглото на Танаси Кокинакис, приятелче на Ник.  ", "date": "2017.08.20", "title": "Гришо: Чувството е прекрасно, играя добър тенис"}
{"url": "https://offnews.bg/obshtestvo/1100-godini-ot-bitkata-pri-aheloj-prezidentat-na-chestvaniata-663233.html", "text": "В чест на 1100-годишния юбилей от славната победа на цар Симеон I при Ахелой през 917 година, сдружения и клубове за исторически възстановки в страната, ще пресъздадат битката между българската и ромейската войска в близост до бойното поле край града, като демонстрират въоръжение и снаряжение и бойни практики на войските. На националното честване ще присъства и президентът Румен Радев. То ще се срещне с кмета на община Поморие Иван Алексиев и кмета на град Ахелой Иван Георгиев в сградата на Народно читалище „Светлина – 1934“. По-късно президентът ще наблюдава възстановка на битката при Ахелой с участието на сдружение „Авитохол“ и доброволци от цялата страна, след което ще се включи в празничното шествие до паметника на цар Симеон I. Панихида за падналите воини в битката при Ахелой ще бъде отслужена от Сливенския митрополит Йоаникий, а държавният глава ще произнесе слово, след което ще бъдат поднесени венци и цветя пред паметника на цар Симеон I. Програма на честването предвижда:18.00 ч.- Историческа възстановка на Ахелойската битка - градски стадион, град Ахелой.19.30 ч. - Тържествено шествие и почетна стража до паметника на Цар Симеон І в град Ахелой.20.00 ч. - Официална церемония с участието на почетен караул от състава на Военноморските сили. Поднасяне на венци и цветя. Тържествена заря. 21.00 ч. - Празничен концерт.", "date": "2017.08.20", "title": "1100 години от битката при Ахелой, президентът на честванията"}
