{"url": "https://m.offnews.bg/news/Sviat-_12/Tramp-otgovori-na-Merkel-s-kritiki-kam-Germaniia_656896.html", "text": "Американският президент Доналд Тръмп разкритикува Германия, ден след като германският канцлер обяви, че Европа не може да разчита на САЩ.Тръмп отправи критики за търговския излишък на Германия и за разходите за отбрана, които според него са недостатъчни. \"Имаме ОГРОМЕН търговски дефицит с Германия, да не говорим, че отделят за НАТО и военните много по-малко пари, отколкото трябва. Много лошо за САЩ. Това ще се промени\", написа Тръмп в Туитър.В своя реч в неделя Меркел обяви, че управлението на Тръмп е преобърнало традиционния съюз между Европа и САЩ. \"Времената, в които можехме да разчитаме напълно един на друг, изглежда са поотминали\", обяви Меркел пред симпатизанти в Мюнхен. Вчера германският канцлер отново се усъмни в надеждността на САЩ като съюзник, изразявайки разочарованието на европейците след двете срещи на върха през изминалата седмица.Въпреки това тя подчерта, че остава \"убедена трансатлантичка\".Днес тя се изказа в сходен дух в Берлин, като посочи, че контактите със САЩ и други партньори са важни, но \"има все повече причини да вземе съдбата си в свои ръце\". Изказването дойде след среща с премиера на Индия Нарендра Моди. Меркел подчерта, че Германия трябва да развива връзките си с Индия, но това не бива да става за сметка на трансатлантическите й отношения, съобщи БТА. Меркел и Моди са разговаряли за търговията, инвестициите, сътрудничеството в науката, енергетиката и борбата с тероризма.", "date": "2017.05.30", "title": " Тръмп отговори на Меркел с критики към Германия"}
{"url": "https://m.offnews.bg/news/Ikonomika_59/Petar-Mutafchiev-Tol-sistemata-krie-zhestok-kapan-za-vsichki-balgari_656880.html", "text": "Така както е замислена бъдещата тол система в България представлавя един жесток капан, който ще доведе до ръст на цените на всички стоки и на автобусните превози. Това заяви за OFFNews бившият транспортен министър и депутат от БСП в пет парламента Петър Мутафчиев, който в момента ръководи Форума за балкански транспорт и инфраструктура. При последното подновяване на обществената поръчка за тол системата бяха получени цели 6 оферти за изграждането ѝ, въпреки че кандидатите имаха само 24 часа срок да подадат оферти. В момента обаче процедурата отново е \"на трупчета\", тъй като три чуждестранни компании атакуваха процедурата в Комисията за защита на конкуренцията.  Според Мутафчиев обществената поръчка за тол таксите се обжалва, тъй като при тази процедура има усещане у кандидатите за предрешен избор. Той обясни и че залогът е много повече от обявения бюджет за изграждането на системата от 200 милиона лева.Според него в условията на обществената поръчка са заложени много абсурди, които ще ощетят гражданите и бизнеса в България, а страната ни ще се нареди категорично на първо място по платени пътища в цяла Европа - ще се плаща за 83 на сто от републиканската мрежа.  Ето и цялото интервю с бившия транспортен министър:- Здравият разум е за това таксите да се плащат от този, който ползва услугата, респективно руши пътищата. Тол системата определено дава възможности за по-интензивно развитие на инфраструктурата, чрез ползване на различни системи на финансиране. Тя събира конкретни средства, от конкретни пътища. С тази система и с тези средства могат да се изплащат кредити и инвестиции в нови пътища.Но защо се обжалва процедурата е съвсем отделен въпрос. Първо, системата, която се прие, е с много висок доход за компанията, която ще я изгради и поддържа. В анализа на Световната банка е заложено около 20 процента от приходите да отиват за издръжката ѝ. А очакваните приходи ще са около 1 милиард лева на година. Това означава, че този който поддържа системата, ще получава по 200 милиона лева на година. А като се има предвид, че говорим не за еднократно плащане, а за дългосрочен договор от порядъка на 20-25 години, разбирате за колко сериозен доход говорим. Другата причина за обжалванията е, че като че ли у всички участници има усещане, че обществената поръчка е предрешена. Тоест има някакво предизвестие кой ще спечели. Това са причините, поради които част от участниците активно успорват условията и вече година и три месеца тази процедура не може да бъде реализирана.- За мен това е неразбиране от страна на министъра на проблема, който му предстои. Никой не е срещу тол системата, сам го казахте. Жалбите са срещу параметрите, които е обявила българската държава. Те просто са абсурдни.- Първо, ще се плаща за 83% от републиканската пътна мрежа. Добре е да си зададем въпроса: Колко европейски страни имат такъв процент платени пътища? А, отговорът е - нито една. Най-високият процент е 15 в Словакия.Второто е какви ще са цените, които ще се плащат. Консултантите от Световната банка предлагат таксата да е според категорията път като за втори и трети клас път стават по-високи. Говорим за стойности от 22 ст. до 36 ст. на километър, което никак не е малко.На трето място, пълна заблуда е, че това ще попречи на превозвачите на товарни превози. Негативният ефект ще е като цяло върху бизнеса в България. В крайна сметка сметката ще бъде платена от крайния потребител - всеки един български гражданин. Защо? Защото тук не се реализира идеята, прокламирана толкова много от предишното правителство на Бойко Борисов, че ще събираме повече пари от камионите, преминаващи през България. Това означаваше да обложат само транзитните пътища първа категория, които свързват граничните пунктове и магистралите. Таксувайки обаче цялата територия на страната обаче, се утежнява целият български бизнес. Що се касае до автобусните превозвачи, това е и пряк удар срещу тях и те затова са против. Заради допълнителните такси те ще трябва да увеличат цената на билетите за междуградските превози. Всички тези причини са притеснителни.Друг парадокс е защо трябва да се приеме една от най-сложните системи - комбинирана, хем със сателит, хем с камери и рамки, защо трябва да хвърлим 200 милиона лева за нейната реализация и след това да плащаме по още толкова на година за функционирането ѝ. Нищо не пречи да тръгнем с тол система от най-ниско ниво и да не утежняваме бизнеса и гражданите с огромни разходи.- Да видим как е изградена системата в Турция. Там поддръжката излиза 10-12 милиона евро на година, тоест близо десет пъти по-евтино, отколкото ще е у нас. Там се плаща само на магистралите и на съоръжения като мостове и други. Това са параметри, които трябва да ни накарат да се замислим какво правим в края на краищата и за чия сметка го правим.- Да, толкова струва поддръжката на решетките, които засичат и електронната система отчитаща преминаването на автомобилите. Там не се закупува отделно средство, но там е за всички автомобили, не само за товарните. Там всеки може да ползва и паралелни пътища, за които не се плаща. А това е и смисълът на тол системата. Това са все въпроси, по които няма дебат в обществото. Нека да се наложи тол системата, но само за транзитни пътища и автомагистралите, да бъде премахната винетката и да се отделя фиксирана част от акциза на горивата целево за поддръжка и ремонт на първи, втори и трети клас пътища. Това е практика, която и у нас я имаше в периода 1997-1999 г. Ако сравним цените на горивата, ще видим, че има ресурс в тази посока. В България акцизът върху горивата е най-нисък, а крайните цени в определени моменти са ни същите като в Австрия и Полша, където косвеният данък е с 10-12 евроцента по-висок на литър. Само от тази разлика в акцизите държавата може да получи 600-700 милиона лева повече. Ето ги парите, за които говорим, че са в дефицит на пътната ни система.- Решаваме проблема с картела при горивата, определяме системата, по която пътищата ще получават от тези пари, които няма да повлияят върху фиска, а ще са отгоре и налагаме тол система на автомагистралите, така че да могат да се строят чрез форми на публично-частно партньорство, както и на транзитните пътища. За това става дума. И ако се постигне консенсус между политическите партии на база на прагматизма, аз мисля, че няма никакви спорове по тази тема. Ако продължи обаче тази система, конструирана от предишното правителство на Бойко Борисов, която се опитват да наложат и сега, това ще ни постави в много жесток капан. - Някой може ли да отговори дали тази система, която сега ни се предлага, ще бъде ли приложима в бъдещата общоевропейска. Знаете сега се говори за европейска тол такса и за европейската винетка. Ако ми отговорят, че системата е напълно синхронизирана с това, което ще поиска Брюксел - добре, нека бъде така, но аз жестоко се съмнявам, че точно по този начин ще е отчитането. Защото досега ЕС не е дал техническите параметри, върху които да се изграждат такива системи в отделните страни.- Тази практика бе въведена по време на мандата на миналия парламент, но така и не проработи. Още по време на нашето управление се говореше за влиянието върху обществения интерес, но не успяхме да го наложим. За подобни сделки подобен анализ е изключително необходим, тъй като засяга всеки български гражданин. За съжаление това не е направено. Анализът на Световната банка касае единствено приходите от тол системата при различни варианти и издръжката на системата, включително и на компанията, която ще събира такси. Тя ще е към Агенция \"Пътна инфраструктура\" и в нея ще работят около 500 души, които ще събират таксите. Ясен е един ефект - за всеки километър превоз на стока българските граждани ще плащат средно с 26 стотинки повече. И то става дума за почти всички пътища с изключение на една малка част от третокласната пътна мрежа. ", "date": "2017.05.30", "title": " Петър Мутафчиев: Тол системата крие жесток капан за всички българи"}
{"url": "https://m.offnews.bg/news/Interviu_66/Tconko-Tconev-Kmetitcata-zalichava-rok-istoriiata-na-Kavarna_656904.html", "text": "Г-н Цонев, днес общинския съвет реши да продаде легендарния автомобил, на който се подписваха всички звезди, които идваха в Каварна. Как ще коментирате това?Като изключително тъпоумно. Това е поредна стъпка към заличаване на рок историята на Каварна. Първо отмениха новогодишния концерт на Йорн Ланде и Кикимора. След това махнаха винилите на легендарните рок музиканти от спортната зала. Преди няколко дни се отмени и самият рокфест. И накрая за капак продават и колата с автографите на легендарни музиканти, актьори, спортисти.Първият беше на Алис Купър. На цялата задна лява врата са подписите на всички от Deep Purple. На колата са автографите на Джой ди Майо (Manowar), Джоуи Темпест (Europe), Таря Турунен (Nightwish), Шарън ден Адел (Whitin Temptation), Саймън Райт (DIO и AC/DC), Дий Снайдер (Twisted Sisters) се подписа последен от музикантите. От спортистите там са подписите на легендарнитя Сергей Бубка, на Анатолий Карпов, на режисьора Емир Костурица, на актьора Том Беринджър.Най-големият играч на голф за всички времена Гари Плеър като се подписа на колата каза, че е бил в много коли, возили са го в Елисейския дворец и Белия дом, но такава кола не е виждал през живота си.Аз не ги разбрах. Мотивът на кметицата е, че не можела да се вози в тая кола. Нямаше ясно изразени аргументи. Може би истинските мотиви са, че общината е затънала в дългове и се надяват като я продадат за 30 000 лева да си оправят дереджето. Аз им казах, че това е история, музей, който ще остане за поколенията, за каварненци, които през всичките тези години печелеха от фестивалите. За мене е тъпо да се продава такова богатство, което със всяка изминала година ще става по-ценно.Джип Хюндай Санта Фе, пак останал от мое време. Тази кола с автографите си е в движение, аз докато бях, се возех само в нея. Тя си е в движение, 2009 г. е купена, може да я кара. Сега й гласуваха 80 000 лева за нова кола и бус, но още не са купени. При цялата мизерия на общината, нови коли за 80 000 лева ще си купува...Най-вече са от ГЕРБ и БСП.Решението се гласува от ГЕРБ и БСП. Каквато и глупост да предложи БСП, ГЕРБ винаги я подкрепят.", "date": "2017.05.30", "title": " Цонко Цонев: Кметицата заличава рок историята на Каварна"}
{"url": "https://m.offnews.bg/news/Futbol_18793/Vojnata-za-TcSKA-prodalzhi-i-sled-targa_656898.html", "text": "Войната на тема \"ЦСКА\" продължи след търга, спечелен от фирмата на Иван Велчев - Кюстнендилеца, близък до Гриша Ганчев. \"Ред Енималс\" даде оферта от 8 милиона лева. Но точно спечелилите ще пускат жалба до прокурор.\"Армейци,ЦСКА ще подаде сигнал до прокуратурата и жалба до Министерството на правосъдието във връзка с действията на синдик Дора Милева около проведения търг за активите на ПФК ЦСКА АД (в несъстоятелност).Госпожа Милева не осигури равни възможности за участие на всички страни и е допуснала подмяна на оферти от страна на фирмите и физическото лице, свързани с Кирил Домусчиев\", написаха от ЦСКА-София.Каква е ролята на синдика вече? Важна. Тя трябва бързо да разпредели парите. И веднага почва срокът за плащане от 7 дни. Целта явно е обаче да не плаща веднага чрез процедурни хватки. Защо? Победителите си знаят.В същото от ЦСКА 1948, чиято оферта беше за 3 милиона лева, пуснаха също декларация с учудване защо просто ЦСКА не е бил  спасен от фалит, тъй като стигаха доста по-малко от 8 милиона лева.\"Армейци,Днес фирма \"Ред Енимълс\" ЕООД предложи оферта за емблемата на ЦСКА в размер на 8 млн. лева. Засега не е ясно дали сумата наистина ще бъде заплатена. На този етап, офертата е просто заявено намерение, а плащане не е извършено.Твърди се, че \"Ред Енимълс\" ЕООД представлява интереса на г-н Гриша Ганчев. Това поставя логичен въпрос:Защо през 2016 г. г-н Ганчев не оздрави ПФК ЦСКА АД, след като с половината от тези 8 млн. щеше да стартира този процес? Още повече, че при оздравяване на ЦСКА, плащанията щяха да се разсрочат във времето, а сега офертата от 8 млн. лева трябва да бъде платена накуп и то до няколко седмици.Ако през 2016 г. Гриша Ганчев бе стартирал оздравителен план, ЦСКА нямаше да фалира. Дори вече щеше да се е върнал в Първа лига, минавайки по своя честен път. Армейците нямаше да сме разделени. Нямаше да има \"припознавачи\" и \"авиатори\".Армейската общност бе лъгана твърде дълго. Призоваваме всички \"червени сърца\" да следят внимателно събитията в следващите седмици. И да се запитат:Кой имаше интерес от фалита на ЦСКА?От Ръководството\", гласи текстът.", "date": "2017.05.30", "title": " Войната за ЦСКА продължи и след търга"}
{"url": "https://m.offnews.bg/news/Turizam_75/Baba-Vanga-ni-prashta-ruski-turisti_656905.html", "text": "Големи групи руски туристи да сложат Петрич и Рупите на туристическата карта се надяват от министерството на Николина Ангелкова. А защо им е да ходят там? За да видят къде е живяла Баба Ванга.От туристическото ведомство уточняват, че петричката врачка е изключително популярна сред братушките.Днес министърът на туризма Николина Ангелкова и посланикът на Москва Анатолий Макаров направиха обиколка в района на Петрич. Те са посетили храмовия комплекс „Ванга“ в местността Рупите, която е тясно свързана с живота на пророчицата. Разгледали и храма „Света Петка”, наричан от местните хора Храма на Ванга, музейната експозиция и разкопките на античния град Хераклея Синтика. В Петрич пък посетили къщата музей на Ванга.Според нея руските туристи са сред най-активните участници в религиозните и поклонническите турове у нас.", "date": "2017.05.30", "title": " Баба Ванга ни праща руски туристи"}
{"url": "https://m.offnews.bg/news/Futbol_18793/Liuis-Hamiltan-se-uteshava-s-Bela-Hadid_656901.html", "text": "Люис Хамилтън да си на днешно време! Дори когато губиш. Асът на Формула 1 се утеши на луксозна яхта със супермодела Бела Хадид. Под разкошното небе над Монако. И то броени часове след състезанието.Трикратният шампион, който завърши чак на седмо място, беше заснет да купонясва с Хадид. Манекенката току що се раздели с гадже. Британецът вече изостава на 25 място от Себастиан Фетел и трябва да събере сили. Какъв по-хубав начин?Фетел се съблече по бански, докато Бела нахлузи много незабележими бикини и горнище. Припомняме, преди седмици се чу, че пилотът продължава да е влюбен в Никол Шерцингер, гаджето на Григор. Той дори се пусна как пее нейно парче и разказа с носталгия за старите времена.", "date": "2017.05.30", "title": " Люис Хамилтън се утешава с Бела Хадид"}
{"url": "https://m.offnews.bg/news/OFFTOPIC_18750/Kakva-e-istinata-za-zhabata-chudovishte-ot-Teksas_656908.html", "text": "През последните дни снимки на една чудовищно огромна жаба се шерват масово в социалните мрежи. Твърдението е, че гигантското земноводно е гръмнато в Бейтсвил, Тексас, САЩ и че тежи 5,8 килограма.Изображенията на жабата бик бяха споделени от фейсбук страницата на Южнотексаската ловна асоциация.Според Стив Лайтфут, говорител на отдела \"Тексаски паркове и дива природа\" снимката си е съвсем истинска и не е обработвана. Той обаче обясни, че кадърът е леко подвеждащ.\"Не е толкова голяма, колкото изглежда. Това е оптична илюзия, създадена чрез приближаването на жабата към камерата, подобно на рибарите, които бутат улова си напред, за да изглежда по-голям\", обяснява Лайтфут.Кадърът всъщност е класическа \"принудителна перспектива\" - визуална илюзия, която прави предметите да изглеждат по-големи, отколкото всъщност са. Най-вероятно земноводното е закачено на дълга пръчка, която е доста близка до обектива.Според експерти по зоология и теглото от 5,8 килограма не е вярно, тъй като жибите бик не стават чак толкова тежки.Най-голямата жаба на земята е жабата голиат, която обитава сравнително малка площ около Камерун и Екваториална Гвинея. Те често достигат над 3 килограма.", "date": "2017.05.30", "title": " Каква е истината за жабата чудовище от Тексас"}
{"url": "https://m.offnews.bg/news/Sviat-_12/Direktorat-na-komunikatciite-v-Beliia-dom-podade-ostavka_656900.html", "text": "Директорът по комуникациите в Белия дом Майкъл Дъбки подаде оставка.Информацията оповести съветничката на президента Доналд Тръмп Кели Конуей, цитирана от БТА. В интервю за телевизия \"Фокс нюз\" Конуей обясни, че Дъбки е обявил желанието си да напусне Белия дом още преди президентът да замине по-рано този месец на първата си международна обиколка, но е решил да изпълнява задълженията си до завръщането на Тръмп. Засега не е ясно кога Дъбки окончателно ще напусне поста си. Оставката идва на фона на обвиненията за връзки между предизборния щаб на Тръмп и Москва, както и на влошените отношения с Германия и Русия. Във връзка с разследването за връзки с Москва Белият дом подготвя създаването на \"команден център\", който да се занимава с трупащите се въпроси и многобройните разследвания срещу екипа на Тръмп. Създаването му се подготвяло от шефа на канцеларията на президента Райнс Прибъс и друг от съветниците на Тръмп - Стив Банън, както и зетят на президента и негов главен съветник Джаред Къшнър, добавя Ройтерс, позовавайки се на свои източници.", "date": "2017.05.30", "title": " Директорът на комуникациите в Белия дом подаде оставка"}
{"url": "https://m.offnews.bg/news/Obshtestvo_4/Za-pavetata-po-bul-Dondukov-i-anketite-na-SO-ili-zashto-ne-podkr_656899.html", "text": "По план и визия бул. \"Дондуков\" трябва да минава през обещаната \"спокойна зона\", в която максималната разрешена скорост ще бъде 30км/ч. Как Столична община София иска да реализира визията си не е съвсем ясно, а част от действията им работят точно в обратна посока.Паветата са изключително издръжлива настилка, което много намалява разходите по поддръжка.Много от улиците в района са павирани и запазването на облика на района е важно и от естетическа гледна точка. Пример за това са историческите и културни центрове на повечето стари европейски градове. Ако искаме София да се развива и като туристическа дестинация, поддържането на паветата в централната и част е много важно условие.По бул. \"Дондуков\" минават трамвайни релси, въпреки различните проекти и обещания на общината, пределно ясно е, че полагането на асфалтова настилка там няма да издържи на вибрациите и само след няколко месеца ще се отворят язви в новоремонтирания булевард - сравнително пресен пример е бул. \"Янко Сакъзов\".Асфалта за разлика от паветата не просто позволява, но и стимулира по-високи скорости, а в разстоянието от бул. \"Васил Левски\" до Министерски съвет има 9 пешеходни пътеки. Това увеличава рисковете от инциденти, повишава средната скорост на движението и на практика ще привлича допълнителен транзитен трафик, който иначе би минал по бул. \"Сливница\" и бул. ген. \"Данаил Николаев\".Вкарването на транзитен трафик в центъра на града е недалновидно решение, не само за живеещите в близост до бул. \"Дондуков\", но и за всички, които посещават централната част на София. Увеличения трафик, ще доведе до по-лошо качество на въздуха и противно на повечето прогнози до по-сериозно шумово замърсяване, което пък ще доведе до по-малко туристи и пешеходци и съответно до по-ниски обороти в магазините в района.Друг важен момент, е че асфалтовата настилка (често слагана вече и по тротоарите и пешеходните зони) запечатва почвата. Познавайки капацитета или по-скоро липсата на такъв в СО да полива дърветата по булевардите в София, спокойно мога да прогнозирам, че от един \"зелен\" булевард, бул. \"Дондуков\" ще се превърне в асфалтова площадка за отрицателно време. Това вече сме го виждали на бул. \"Васил Левски\", на който на практика не може да се захване почти нито едно дърво ,а много от старите вече са изсъхнали. Освен екологичните проблеми, това отново ще се отрази на пешеходния поток, а от там и на бизнеса в района.След завършване на ремонта на моста Чавдар и преасфалтирането на целия бул. \"Дондуков\", не само ще се вдигне средната скорост на транзитните автомобили над разрешената и планираната, но и ще се увеличи броят на безразсъдните шофьори и на нощните гонки (на които квартала често е свидетел по бул. \" Васил Левски\" и бул. ген. \"Данаил Николаев\"). Наличието на скоростна магистрала по средата на жилищен район, ограничаваща на практика достъпа до парка Заимов и минаваща покрай 112-то основно училище и Първа английска езикова гимназия е покана за инциденти.Поради тези, а и още други причини, и като човек живеещ в района смятам, че най-правилно и най-евтино (което може да е проблем за нечии корупционни мераци) е на бул. \"Дондуков\" да се запази павираната настилка, да се ограничи движението по една единствена лента в посока, трамваите да бъдат в трасе ограничено за автомобилите и разбира се да се реализира заложената в общия устройствен план велоалея. Това ще спомогне за визията, спокойствието и безопасността на живеещите в квартала, както и на всички гости които се опитваме да привлечем.Наличието на подходящи пешеходни зони, маркирани и успокоени пешеходни пътеки, биха се отразили много благоприятно на малкия и среден бизнес в района, десетките магазинчета по булеварда и ще засили икономическия микро район, който и в момента съществува. В България вече има много положителни примери, където успокоеното или напълно спряно движение води до разцвет на локалните бизнеси,което пък от своя страна води до по-високи приходи и стандарти както в района, така и в общината.Не на последно място трябва да отбележа, че павираният бул. \"Дондуков\" е част от историческия и туристическия образ на София. А това е ресурс от който не бива да се отказваме!През септември месец 2016-та беше пусната за първи път анкета, която имаше за цел да отрази мнението на хората живеещи в района и да се отчетат техните желания. Цялото мероприятие се състоя в условия на \"пропаганда\" от страна на кмета на р-н Оборище, който обясняваше на живеещите в района, че велоалеята, ще им отнеме паркоместата, че няма кой да реди павета и какви ли не обичайни опорни точки. Интересното беше, че при стартирането си анкетата нямаше никаква защита от автоматично гласуване, и не само, че нямаше защита ами определено имаше такова което да гарантира, че \"желания\" вариант за пълно асфалтиране по модела на бул. Янко Сакъзов винаги ще е водещ. Резултатите стигнаха скандалните 400,000 гласа, след което статистика вече не можеше да се визуализира в гугъл формите. Аз обаче, предвидливо съм си запазил няколко скрийншота, които могат да бъдат намерени на стената ми във фейсбук (с датите, на които са направени).На 23-ти септември 2016-та имаше и коментар по БНР за случая. След това се появи втора нерекламирана анкета, отново в гугъл формите този път като инициатива на р-н Оборище. Тази анкета също беше манипулирана, което може да се види по странните пикове на активност, а в последствие и новината от сайта на район Оборище беше премахната.След като публично беше оказан натиск и беше коментирано, че анкетите в този си вид са лесни за манипулиране и подобна манипулация явно се случва от администрацията на общината решиха да пуснат специален сайт за анкети.Интересното в случая, че сайта anketi.sofia.bg има една единствена анкета - стартирала на 2-ри Ноември 2016-та сутринта и след няколко минути вече имаше регистрирани над 72,000 \"анкетирани\" които на практика преповтаряха резултата на предишните две манипулирани анкети. След първоначалния пик в гласуването и след публичното обявяване на анкетата по медиите до края на деня бяха регистрирани цели 400 нови гласа. Как гласуват 72,000 човека рано сутринта и после рязко се губи интерес сред гражданите също е много интересен казус. За сравнение на 20-ти Април 2017-та година общия брой на анкетираните е достигнал 77786. 72 хиляди за минути, 5 хиляди за 4 месеца. Анкетата въпреки, че е защитена с \"captcha\", на практика отново позволява многократно гласуване без особени ограничения, но това което е скрито от обществото е активността, за да не будят подозрение резултатите.В деня на последното публично обсъждане, анкетите бяха премахнати от сайта на СО и в момента anketi.sofia.bg дава грешка при зареждане.След последното публично обсъждане от 16 май 2017г. на проекта, до консенсус не се стигна и мнението на живеещите в района на практика не беше взето предвид. Сега се очаква решението на експертен съвет, но лично за себе си аз вече знам какво ще бъде неговото решение. Дано съм лош пророк, но след няколко години бул. \"Дондуков\" отново ще бъде пред основен ремонт и темата отново ще е актуална. А няколко милиона от бюджета на общината ще бъдат безвъзвратно загубени. Иначе до броени дни очакваме да започне ремонта, без да има официално яснота какво трябва да получим като краен резултат. И за да не звучи съвсем песимистично, трябва да отбележа, че все пак ремонт ще има, а няколко от добрите идеи които бяха предложени от гражданите и организациите присъствали на обсъжданията, все пак бяха възприети.", "date": "2017.05.30", "title": " За паветата по бул. \"Дондуков\" ...и анкетите на СО или защо не подкрепям асфалтирането"}
{"url": "https://m.offnews.bg/news/Futbol_18793/Venger-podpisva-s-Arsenal-za-oshte-2-godini_656906.html", "text": "Решено е, Арсен Венгер остава още два сезона в Арсенал. Той се договори клубната управа да подпише нов договор, твърди \"Би Би Си\". Официално информацията за контракта ще бъде оповестена утре.Решението е било взето след днешната среща на Венгер с мажоритарния собственик Стан Крьонке и борда на директорите на Арсенал. Предполага се, че американецът ще развърже кесията за селекция, която не само да върне Арсенал в Топ 4, но и да се атакува титлата.През този сезон \"артилеристите\" завършиха извън топ 4 за първи път, откакто французинът пое отбора през 1996 година. Това ще струва на клуба над 50 милиона паунда загуби.Арсенал все пак завърши кампанията с трофей, печелейки Купата на Англия, като във финала победи 2:1 новия шампион Челси. това явно спаси главата на Арсен, срещу когото цяла година се водеше негативна кампания.Венгер спечели седмата си Купа на Англия, откакто пое Арсенал. За този период взе и три титли с \"топчиите\", но последната преди 13 години.", "date": "2017.05.30", "title": " Венгер подписва с Арсенал за още 2 години"}
{"url": "https://m.offnews.bg/news/Ikonomika_59/KOJ-si-naznachi-shef-na-Agentciiata-po-vpisvaniiata_656897.html", "text": "Зорница Даскалова оглави Агенцията по вписванията. Заповедта за назначаването ѝ е на правосъдния министър Цецка Цачева. Решението е съгласувано с премиера Бойко Борисов, уточняват в прессъобщение от Агенцията.Зорница Иванова Даскалова беше член на Комисията за защита на конкуренцията от 2011 до 2016 г.По това време по разпределени при нея дела КЗК разреши концентрацията на \"Вива телеком\", промените в собствеността на \"Булгартабак\", придобиването на 100% от вестниците \"Телеграф\", \"Монитор\", \"Политика\" от Патрик Халпени, придобиването на \"Канал 3\" от Нова българска медийна група, изкупуването от \"Табак маркет\", популярна с магазинчетата си Lafka, на разпространителски фирми, припомня в. \"Капитал\" в статия от февруари 2016 г.При нея е била и жалбата срещу класирането на Столичната община за пространството около НДК, което КЗК отмени. След това го спечели \"Водстрой 98\". Тя разглеждаше и проекта за водния цикъл на Враца, възложен на \"Воден цикъл 2011\" ДЗЗД с 99% участие на \"Водстрой 98\".Новият изпълнителен директор на Агенцията е завършила право в Софийския университет през 1998 г. и е специализирала \"Международни отношения\". Магистър е по „Счетоводство и контрол“ от УНСС.Започва кариерата си като специалист-юрист \"Реституционни преписки\" в Областната администрация на София. Работи в Агенцията за чуждестранни инвестиции, където е главен експерт и началник отдел „Консултации и чуждестранни инвестиции“. През 2007-2008 г. е изпълнителен директор на \"Пазари Изток\" ЕАД.Има стаж и в частния сектор.Според имотната декларация, която е подала в Сметната палата за състоянието си към датата на освобождаването си от КЗК (29 юни 2016 г.) притежава напълно или част от:- апартамент в София (74 кв. м.), купен за 82 хил. лева. Според декларацията от юни това е станало през 2016 г., според декларацията от февруари - през 2005 г.;- апартамент в София (93 кв. м.), купен през 2013 г. - според едната декларация той струва 160 хил., според другата - 167 хил. лева;- къща с двор в Кладница, Перник (68 кв. м., 136 кв. м. разгъната застроена площ), придобита през 2010 г.;- салон за красота, получен през 2013 г. на стойност 140 хил. лева.- 1/2 от къща с двор в с. Градец, Костинброд, чиято площ е 848 кв. м., а цена... - 1 107 лева, според написаното в декларацията;- 1/2 от двор в с. Градец на площ 583 кв. м. за 1000 лева;- 1/3 от дворно място в Джерман, Дупница с площ 817 кв.;- 1/2 от двор в с. Козаревец;- 1/2 от къща с двор в с. Козаревец.Даскалова е получила в наследство части от 9 ниви в общините Дупница и Лясковец.Кара автомобил BMW, който е купила за 45 хил. лева.Има над 7 000 бр. акции в ИКПД АДСЦИ.Декларирала е 4 заема, три от които са банкови - два в ДСК и един в \"Райфайзенбанк\". Банковите заеми са на обща стойност над 400 хил. лева. Заемът, който е взела от физическо лице е за 80 хил. лева. Тя самата също е давала пари на заем, които е декларирала. Дължат ѝ над 120 хил. лева.", "date": "2017.05.30", "title": " #КОЙ си назначи шеф на Агенцията по вписванията"}
{"url": "https://m.offnews.bg/news/Futbol_18793/Dunav-v-Evropa-S-pomosht-ot-uchilishte_656910.html", "text": "Дунав в Европа! Цялата енергия на русенско училище отиде за каузата. Утре новакът приема ЦСКА-София и при точка дори ще играе в Лига Европа. Треньорът Веселин Великов и трима от футболистите на Дунав – капитанът Диян Димов, вратарят Станислав Антонов и бранителят Михаил Милчев, гостуваха на децата ОУ „Иван Вазов“ в Русе.Инициативата бе на директора на учебното заведение Теодора Йорданова и се превърна в истински празник. Най-нетърпеливите момичета и момчета посрещнаха гостите още пред училището, а в двора и салона на учебното заведение хлапетата обсадиха Великов, Димов, Антонов и Милчев, съобщи TVN.Те от своя страна не пропуснаха да обърнат внимание на всеки малчуган. Отговориха на въпросите на най-любопитните и дори поритаха с част от тях. Не липсваха селфита, както и автографи върху тефтери, снимки, плакати, тениски и дори върху футболните обувки на някои от малките футболисти.„Само можем да се радваме от една такава среща. Това внимание е чест и отговорност за всеки от нас. Донесохме много усмивки на децата, а това е най-важното“, коментираха футболистите, които заедно с треньора подариха на училището топки и фланелка с автографи.", "date": "2017.05.30", "title": " Дунав в Европа! С помощ от училище"}
{"url": "https://m.offnews.bg/news/Kultura_33/Nepoznatoto-momiche-na-bratia-Darden-izliza-na-goliam-ekran-na-2_656893.html", "text": "„Непознатото момиче” на Жан-Пиер и Люк Дарден („Детето”, „Розета”, „Два дни, една нощ”), който беше представен с голям успех на 69-тото издание на фестивала в Кан излиза на голям екран в България на 2 юни.Филмът проследява историята на д-р Джени Дейвин (Адел Хенел), работеща в малка клиника, която се включва в разследването на смъртта на една непозната девойка. Скоро тя осъзнава, че е единствената, която се интересува от истината.Джени е млада лекарка, която има сериозен проблем. Тя се чувства виновна, защото малко след като е отказала да лекува момиче, то умира. Тя разбира, че полицаите по никакъв начин не могат да идентифицират починалото момиче, затова решава на всяка цена да открие името му, за да не бъде погребано анонимно и да не изчезне, сякаш никога не е живяло.Жан-Пиер Дарден разказва за филма: \"Още в началото в главите ни се въртеше персонаж на млада лекарка, която се казва Джени. Говорихме си за нея от години. Искахме да бъде докторка, която е отговорна за смъртта на непозната за нея млада жена и иска да разбере името й, за да не си отиде анонимна\".", "date": "2017.05.30", "title": " „Непознатото момиче” на братя Дарден излиза на голям екран на 2 юни"}
{"url": "https://m.offnews.bg/news/Kultura_33/Ruhva-li-mitat-za-nerazbraniia-artist-na-darzhavna-izdrazhka_656888.html", "text": "Културни новини, подобни на спортните; обща платформа, която да среща хората на изкуството и бизнеса; законови промени, улесняващи меценатството – това са част от идеите за подобряване на творческата среда в София, които изведе на преден план среща между бизнеса и културата.Проектът „Партньорства за Творческа София“ има за цел да привлече интереса на бизнеса към културните процеси в столицата. Да създаде дългосрочни сътрудничества, да набележи конфликтните точки и да покаже, че хората на изкуството имат какво да предложат на икономиката.Първата тематична среща даде ясен сигнал, че вече е превъзмогнато клишето за „неразбрания артист на държавна издръжка“.В срещата участваха представители на дирекция „Култура“ на Столична община, на бизнеса, на музикални клубове и лейбъли, IT организации, рекламни агенции, организатори на фестивали и творчески организации.Първата  даде заявка за иновативен поглед към развитието на софийската творческа сцена. Форматът на експертни срещи в широк кръг в две работни групи – „Донорство, меценатство, дарителство“ и „Дългосрочни партньорства“, дава шанса за координирани съвместни действия.Три са основните предизвикателства, с които се сблъскват „Партньорствата за Творческа София”:Публичният сектор в съвременния европейски контекст е регулативен, буферен, партньорски, а не продуцентски. Към момента общината е пряк продуцент на голяма част от културните събития в града. Независимият културен сектор може да предложи иновативни методи за партньорство между културата, бизнеса и общината. В момента подкрепата е на базата на проектно финансиране, няма друга форма, липсват дългосрочно финансиране и контрол върху реализираните проекти. Това създава неустойчивост на инициативите и затруднява дългосрочните партньорства.Законодателните промени, свързани с данъчните облекчения при спонсорство, се откроиха като тема и в двете групи. Бизнесът би могъл да подпомогне културния сектор, включвайки свои специалисти в областта на комуникациите. По този начин проектите ще бъдат рекламирани по-добре, а това ще допринесе и за изграждането на социално ангажиран имидж на фирмите. Проблем в тази посока са законовите ограничения за споменаване на спонсорите извън рекламните блокове на медията.Като тема се откроиха още изключително трудният достъп до хората, които вземат решения в бизнеса, както и фактът, че спонсорството на творческата сцена няма регламент, а най-често се базира на лични контакти и добра воля от страна на бизнеса. Обсъдена бе идеята да се създаде мрежа, която да осъществи срещата между артистите и бизнеса.За да бъде сцената на София адекватна на световните и европейските тенденции, за да се развиват партньорствата, са необходими последователни политики на местно ниво. Нужни са общи усилия към по-голяма медийна видимост на културния сектор. Ето защо беше обсъдена идеята за създаването на обща информационна платформа за културните събития в града - инициатива, в която бизнесът с готовност би се включил. Стана дума и за въвеждане на кратка културна емисия в новините преди или след спортната. Това би засилило ролята на медиите като трибуна за обсъждане при вземането на конкретни решения от институциите и законодателната власт.Липсата на информация за културни събития бе отчетена като сериозен дефицит на града от гледна точка на туристическия бранш.Общината би трябвало да стартира дългосрочна инициатива за развитие на сцената за съвременни изкуства в града с партньори от бизнеса и творческата сцена, като поеме ролята на медиатор.На 5 юни ще се проведе втората среща по „Партньорства за Творческа София”, на която ще продължат дискусиите.", "date": "2017.05.30", "title": " Рухва ли митът за „неразбрания артист на държавна издръжка“?"}
{"url": "https://m.offnews.bg/news/Intcidenti_6/Paraplanerist-padna-v-Popoviane-otkaraha-go-v-bolnitca-s-helikopter_656894.html", "text": "Пларапланерист е пострадал при инцидент в Плана планина. Мъжът е откаран в Университетска болница \"Св. Анна\" в София с хеликоптер на \"Активна грижа\", съобщиха от лечебното заведение. Оттам уточняват, че той е в стабилно състояние. За момента е установено, че има фрактура на ръката и един счупен прешлен.OFFNews се свърза с негови колеги, които разказаха подробности за инцидента.Парапланеристът е излетял заедно с група свои колеги от Витоша по посока Самоков. Бил е сравнително опитен. Спуснал се е на прекалено ниска височина. Колегите му предполагат, че в опита си да поправи грешката си, е изпаднал в беда.Мястото, на което е паднал, е северно от село Поповяне.", "date": "2017.05.30", "title": " Парапланерист падна в Поповяне, откараха го в болница с хеликоптер (обновена)"}
{"url": "https://m.offnews.bg/news/Psihologiia_18816/Kakvo-razkrivat-sanishtata-ni_656895.html", "text": "Защо сънуваме? Какво разкриват за нас сънищата ни? През колко фази преминаваме, докато сънуваме? Отговори на тези и още множество други въпроси, свързани с човешкото сънуване, предлага популярната австралийска изследователка на съня Роуз Инсера в международния бестселър „Сънища. Тайните на подсъзнанието”.Феноменът сънуване вълнува човека още от хилядолетия. Текстове, в които се споменават сънищата, се срещат както в редица свещени книги, сред които и Библията, така и в традиционните религиозни представи на всички човешки общности. Според древните гърци спящият човек получавал божествени откровения под формата на символи, образи и предсказания, пренасяйки се в обятията на бога на съня Морфей. Туземците пък смятали, че чрез съня се свързват със света на духове, вождове и прадеди.В наши дни можем да кажем, че имаме повече налична информация за сънищата, тъй като съвременните философия и наука отбелязват доста голям напредък в изследването на спящия мозък на човека, както и на начина, по който сънищата влияят на ежедневието ни. Мащабните и ценни трудове на двама от най-великите мислители не само на XX век, а в историята на човечеството – Карл Густав Юнг и Зигмунд Фройд, са абсолютен еталон и своеобразен пътеводител в разбирането и тълкуването на сънищата. Откритията им относно предназначението и съдържанието на подсъзнанието са дали дълбоко отражение върху начина, по който свързваме делничното си битие със света на сънищата.В интересното си изследване „Сънища. Тайните на подсъзнанието” известната австралийска изследователка на съня Роуз Инсера също се позовава на авторитетните мнения на двамата мислители, разглеждайки подробно темата за човешкото сънуване. Авторката търси и намира отговори на множество въпроси, свързани със съня: защо сънуваме; кои са най-често срещаните сънища; има ли разлика между сънуването при мъжете и при жените; защо в сънищата ни се явяват починали хора; на какво се дължат т.нар. „мокри” сънища; и др.„Сънища. Тайните на подсъзнанието” е световен бестселър. В предговора Инсера обобщава: „Сънищата според мен са и средство за самопознание. Образите, които ни поднасят, осветляват тъмни и неизучени страни от нашето скрито „Аз“, както и случки и събития, които заслужават по-задълбоченото ни внимание. От опита, който имам, съм установила, че анализът на сънищата не е само инструмент за решаване на практически проблеми, въпреки че ползата от него не подлежи на никакво съмнение. Вълшебството на сънищата се състои в това, че те ни развеждат из тайнствения лабиринт на нашето подсъзнание. Трудната задача оттам насетне е да пренесем нашите страхове, блянове и надежди в светлата и достъпна зона на обикновеното съзнание.”Книгата съдържа още азбучен справочник на характерните детски сънища, както и обобщение на архетипните сънища и начините за тяхното използване. Има множество видове натрапчиви сънища и кошмари, които ни измъ­чват, причинявайки страх, разочарование, ужас, а понякога и физи­ческа болка. Някои от често срещаните сценарии са падане в бездна, преследване или нападение, убийства, страдания на близък или лю­бим човек, явяване неподготвен на изпит, събития на забавен ка­данс, невъзможност да извикаме, задушаване, надвиснала заплаха и други от този род.Ако не обърнем внимание на проблемите, подсказани от кошма­рите, и решим да ги загърбим или отречем, те ще продължат да на­ помнят за себе си, проявявайки се като болести, злополуки, сблъсъци с близките ни или други неудачи от лично естество.Кошмарите идват, за да ни напомнят, че са налице проблеми, чието разрешаване не търпи отлагане.Има редица начини, посредством които, вместо да се страхуваме от кошмарите, можем да оползотворим градивната енергия, скрита в тях. Вникването в смисъла на натрапчивите сънища и кошмари ни пома­га да изразяваме смело чувствата си, вместо малодушно да бягаме от проблемите и неприятностите около нас.Две от най-полезните техники са тези на „пренаписването“ на сънищата („преиграването“ им по избран от нас сценарий), възмож­но едва след като се научим да преповтаряме сънуваното, и осъзна­тото сънуване (техника, при която сънуваме полубудни и насочваме събитията в желаната от нас насока – например като пресрещнем пре­следвача и го запитаме какво иска или превърнем някой потенциално опасен предмет в безобидно украшение).1. Изберете скорошен кошмар или сън, който ви е извадил от равно­весие, и му прикачете благоприятен завършек.2. Изберете такъв финал, който ще ви даде чувство на сила и увере­ност – обратно на истинския, който ви е накарал да се чувствате потиснати.3. Преди да си легнете, постойте няколко минути в удобна поза и се отпуснете – както физически, така и мислено. След като го постиг­нете, си представете или припомнете съня, който трябва да „пре­играете“. Превъртете го като филм и там, където нещата стават не­приятни или плашещи, вмъкнете новия, благоприятен за вас завършек. Опитайте се да си представите нещата ярко и в подробности. Задръжте образа в съзнанието си.4. Вслушайте се в гласа на тялото си и проверете как се чувствате. Уверени? Облекчени? Пълни с решителност и енергия? Дори и да не откриете тези чувства, опитайте се да си ги представите.5. Използвайте силата на самовнушението. Кажете си, че начинът, по който се чувствате сега, ще подобри не само живота ви наяве, но и ще ви дари със сън, който за разлика от предишния ще ви достави истинско удоволствие.Невинаги е възможно да детронираме тираните, които ни измъчват в кошмарните ни сънища. Често са налице тежки реални причини, като болести, операции, наркотици, травми или посттравматичен стрес.Две от моите клиентки имаха твърде сходни натрапчиви сънови­дения, а аз успях да открия общите им корени. Сънували, че децата им са затворени в стъклен съд, а те не можели да ги извадят. Лошото било, че децата пищели за помощ, но те не могли да направят нищо, тъй като се боели, че ако счупят съда, ще заколят рожбите си.От разговора с жените узнах, че натрапчивите сънища се явявали при промени в обичайния ритъм на живот – ясли, детска градина, учи­лище... Накратко, в моменти, когато децата минавали под контрола на външни хора, а не на родителите си.В по-задълбочен разговор разбрах, че като деца и двете жени са преживели смъртта на по-малък брат или сестра, което дълбоко ги е травмирало. Чувството за безпомощност все още ги преследваше. Винаги, когато се случеше нещо, поставящо ги в ролята на пасивни и безпомощни наблюдатели, страховете им се съживяваха. И двете споделяха, че нищо – дори и сънищата, свързани със собствената им смърт – не ги е измъчвало така, както кошмарът със стъкленицата.Кошмарите със символичен или метафоричен смисъл са твърде различни от посттравматичните сънища и далеч не са толкова агре­сивни спрямо сънуващия. Човек ги възприема като отчетлив сигнал за тревога и предприема реални действия.", "date": "2017.05.30", "title": " Какво разкриват сънищата ни"}
{"url": "https://m.offnews.bg/news/Izvan-terena_18817/Iznenadaha-s-chasovnik-naj-dobriia-ni-stranichen-refer_656911.html", "text": "Сребърна значка на БФС получи президентът на Детски футболен клуб „Лъвчетата“ Венцислав Гаврилов. Отличието е за заслуги към развитието на българския футбол и по случай 50-годишнината му.Гаврилов е бивш международен асистент-съдия, години наред беше най-добрият на този важен пост във футбола, остава и към момента недостижим за младите си колеги.Той е бивш селекционер на националния отбор по футзал за глухонеми, както и пионер на още куп интересни идие във футбола ни.Навръх рождения си ден той събра близо 100 роднини, приятели и колеги в гранд-хотел София. Гаврилов получи и специален плакет от треньорите в ДФК „Лъвчетата“.Те го изненадаха с марков часовник с пожелание винаги да е в крак с времето. Доцентът и шеф на катедра във ХТМУ благодари и пожела все повече деца да спортуват, а все повече млади хора да избират тежката инженерна наука при химиците.", "date": "2017.05.30", "title": " Изненадаха с часовник най-добрия ни страничен рефер"}
{"url": "https://m.offnews.bg/news/Knigi_18808/Preporachvame-Vi-Za-vtora-godina-startira-Biblioteka-v-planinata_656869.html", "text": "На 1 юни 2017 г. в 11:00 ч. пред детския екостационар “Бели брези” в природен парк “Витоша” Столична библиотека и Дирекция природен парк “Витоша” за втора поредна година ще стартират инициативата “Библиотека в планината”.Посетителите ще могат да прочетат атрактивни заглавия и любими свои книги, както и да получат безплатна едногодишна читателска карта за Столична библиотека.Предвидена е също богата и разнообразна музикално-развлекателна програма, кът на билките и още много игри и забавления.И през този сезон туристите и любителите на планината ще могат да ползват мобилните къщички на Столична библиотека, заредени с нова и интересна литература, на следните места:1. Дендрариум;2. Детски екостационар „Бели брези“;3. Момина скала;4. Алеко;5. Черни връх - най-високата точка в планината.Всеки желаещ може да си вземе книга и да обогати тези планински библиотеки, като постави в тях свои книги.", "date": "2017.05.30", "title": " Препоръчваме Ви: За втора година стартира \"Библиотека в планината\""}
{"url": "https://m.offnews.bg/news/Kultura_33/Kampaniiata-Dari-kniga-ela-na-teatar-sabra-3-570-toma-za-bolnitca-i_656874.html", "text": "Кампанията „Дари книга, ела на театър“, която театър „Българска армия“ организира за първа година, приключи с над 3 570 тома дарени книги. От 22 до 28 май любители на книгите и театъра даряваха детски книжки и художествена литература за възрастни, предназначени за Отделение по детска кардиология на Национална кардиологична болница и Читалище „Георги Димитров“, село Ковачевци.На 1 юни актьорите от театъра Луизабел Николова и Владислав Виолинов ще отнесат детските книги в Кардиологичното отделение. По време на празничния Ден на детето, Луизабел и Влади ще прочетат на малките пациенти едни от най-вълнуващите и интересни приказки.През идната седмица предстои да бъдат дарени и останалите книги за читалището в село Ковачевци.Театърът напомня, че тези, които са дарили книга може да използва своя талон за 50% отстъпка от цената на билет до края на сезона в театър „Българска армия“. ", "date": "2017.05.30", "title": " Кампанията \"Дари книга, ела на театър\" събра 3 570 тома за болница и читалище"}
{"url": "https://m.offnews.bg/news/Sviat-_12/Osadiha-shvejtcaretc-zaradi-lajk-vav-fejsbuk_656912.html", "text": "Швейцарец беше осъден за клевета заради лайк на пост във фейсбук, насочен срещу председател на гражданско сдружение. Подобна присъда се произнася за пръв път в страната, предаде АФП, цитирана от БТА.Публикацията е от 2015 година. В нея председателят на дружество за борба с животновъдството и кланиците Ервин Кеслер е наричан без доказателства \"расист\", \"фашист\" и \"антисемит\". Той подал оплакване срещу няколко от участниците в дискусията в социалната мрежа.Някои от тях вече бяха осъдени за изказванията си, но днешната присъда е първата за харесване на чуждо изказване.45-годишен мъж, чието име не се споменава, лайкнал публикацията, но според районен съд в Цюрих, така е разпространил ценностна преценка и обвинения, които не е бил в състояние да докаже.Обвиняемият е глобен 4000 швейцарски франка (3700 евро), като присъдата е условна. Той може да обжалва решението на съда пред цюрихски съд.", "date": "2017.05.30", "title": " Осъдиха швейцарец заради лайк във фейсбук"}
{"url": "https://m.offnews.bg/news/Drugi_18773/Tajgar-Uuds-Ne-biah-pil-smesih-niakolko-lekarstva_656871.html", "text": "Тайгър Уудс направи публично извинение, точно 15 часа след като беше хванат да шофира пиян. Явно е написано от адвокати за пред съда, ако трябва да бъдем честни.Великият иначе голфър се извини за опиянението с \"неочаквана реакция от предписани медикаменти\". Не особено оригинално, нали!.Ето и изявлението:\"Разбирам суровостта на извършеното от мен и поемам пълна отговорност за моите действия. Искам обаче обществото да знае, че няма замесен алкохол.Случилото се е неочаквана реакция от предписаните ми медикаменти. Не осъзнавах, че смесването на лекарствата ще ми въздействат толкова силно.Тайгър се извини на своите фенове и обеща, че \"ще направя всичко по моите сили това повече да не се повтаря\".Накрая за капак Уудс благодари на полицейския департамент, в който беше задържан, както и на офиса на шерифа в област Палм бийч.Голфърът претърпя операция и ще отсъства това лято. ", "date": "2017.05.30", "title": " Тайгър Уудс: Не бях пил, смесих няколко лекарства"}
{"url": "https://m.offnews.bg/news/OFFTOPIC_18750/Tazi-pesen-sreshtu-Tereza-Mej-e-tabu-za-britanskite-radia-no-vleze-v_656876.html", "text": "Песен, която нарича британския премиер Тереза Мей \"лъжкиня\", влезе в топ 10 на най-сваляните парчета във Великобритания за последните няколко седмици, но радиата на Острова отказват да я пуснат, пише \"Индипендънт\".Песента  (Лъжкиня, лъжкиня) на бандата Captain Ska е протестен вик срещу политиката на Тереза Мей и се харесва на слушателите. Всъщност сехаресва толкова много, че парчето влезе в топ 10 на класациите за сваляне и стриймване в нета и избута от челните позиции изпълнители като Ед Шиърън и Ариана Гранде.Големи радиостанции като Capital FM и Heart обаче отказват да пуснат песента в своя ефир, а за оправдание ползват наближаващите парламентарни избори в Англия и политическия заряд на Liar Liar.В Youtube парчето бе пуснато на 25 май и за няколко дни успя да събере над половин милион гледания.", "date": "2017.05.30", "title": " Тази песен срещу Тереза Мей е табу за британските радиа, но влезе в топ 10 на свалянията"}
{"url": "https://m.offnews.bg/news/Politika_8/Za-niakolko-dni-ot-posleden-prioritet-iztrebitelite-za-Borisov-veche_656873.html", "text": "Премиерът Бойко Борисов не измени на стила си и за пореден път в рамките на няколко дни заяви различни позиции по една тема. След заседанието на Консултативния съвет по национална сигурност (КСНС) при президента стана ясно, че той вече гледа с други очи на купуването на нови изтребители. Миналата седмица в рамките само на два дни, той даде да се разбере, че нов тип боен изтребител авиацията ще има, когато има достатъчно средства в бюджета. , че изтребителите МиГ-29 и щурмовите Су-25 могат да летят още 11 години, ако бъдат ремонтирани у нас. Така, според него, покупката на нови самолети може да се отложи за сметка на превъоръжаване на сухопътните войски или флота. „Да видим дали е най-правилно веднага да се вземат самолети, или да се погледнат сухопътните войски, корабите\", добави тогава Борисов и посочи, че са необходими средства и за другите сектори в страната.Два по-късно той беше : \"Тази армия само от изтребители ли се състои? Преди една година президентът Радев като командващ на ВВС казваше, че МиГ-овете трябва да се ремонтират, защото могат да карат до 28-а година. Нали това са негови думи? Затова тогава, изпълнявайки неговите желания, разчитайки на неговата най-висока компетентност в тази тема, одържавихме миналия петък „Авионамс“. Сега ще вложим още 15 млн. лв. в завода да го дооборудваме и да може всякакви ремонти на МиГ-29 и СУ и на хеликоптерите ни да бъдат правени там\", коментира темата Борисов.И продължи: \"Трябват милиарди за военните, откъде да ги вземем. Трябва да кажем, че се спира това, това и това или трябва да се даде тук, тук и тук и всички да понесат отговорност за това\".\"Освен това самолетът не е най-важното в една армия, а сухопътните сили. Не само за бронираните машини - и за флота, и за авиацията. Това са 3 рода войски. Трябва така да се планират парите, че от 2023 г. всичко това да стане факт. Самолетите трябва да са последни\", коментира още той.Още няколко дни той има друго мнение - няма спор с президента, че на войската е необходим нов изтребител.\"Ние нямаме никакъв спор с президента, че трябват нови самолети, танкове и всичко останало“, каза Борисов след заседанието на КСНС. Той показа познания по военна стратегия. \"Мога да споря много за кой е майката или царицата на боя. Това е пехотата“, посочи премиерът, цитиран от \"Фокус\" и подчерта, че във всички военни доктрини пише, че където не мине пехота, няма спечелена война.От коментара му става ясно, че няма проблем при сделките за купуване на нова техника, средствата да бъдат изплатени до 20 години назад във времето. Дълго време финансовият министър Владислав Горанов твърдеше, че за сделката с изтребителите трябва да бъдат платени в наведнъж 1 млрд. лв. - ресурс, който държавата не може да си позволи. Това беше и поводът купуването на нови изтребители да остане на заден план при второто правителство на Борисов. Използването на гъвкава схема за разплащане при сделката обаче винаги е била опция, за която премиерът едва сега говори открито. \"Това са търговски преговори, дали да са танкове, дали да е транспортьори, дали е за кораби, няма значение. Фирмите, които ги произвеждат в света са няколко държави. Те печелят много големи пари от тях. Има държави, които постигнали до 15 -20 години разсрочване на вноските на даден самолет, кораб или машина. Ние нямаме никакъв спор с президента, че трябват нови самолети, танкове и всичко останало“, каза Борисов.Той е категоричен, че ще направи всичко възможно сделката с изтребителите да бъде разплатена в \"следващите 15-20 години\". Премиерът обясни, че не казва да се поставят изтребителите на първо място, а трите рода войски едновременно и да се отложи във времето на по-малки вноски за по-дълго. „Опит да се намери конфронтация може да се търси, но ние спорим като различен род войски“, каза Бойко Борисов.На заседанието на КСНС при президента беше постигната договореност да се развият всички модернизационни проекти за армията без да се дава приоритет на нито един от тях. За това до 30 юни трябва да бъдат разработени планове за изпълнение на проектите за модернизация. Поддръжката на наличната техника, въоръжението и оборудването, до замяната им с нови образци, е било подкрепено с консенсус от членовете на КСНС, както и създаването на условия за повишаване на квалификацията и подготовката на личния състав. Беше постигнато и съгласие за пълноценно участие на българската отбранителна индустрия при модернизацията на армията.", "date": "2017.05.30", "title": " За няколко дни от \"последен приоритет\" изтребителите за Борисов вече са по-важни"}
{"url": "https://m.offnews.bg/news/Obshtestvo_4/Sv-sinod-oproverga-prezidenta-za-delegatciiata-pri-papata_656881.html", "text": "Ватиканът не се намесва в състава на държавните делегации, дошли на аудиенция при Римския папа. Това е заявил папският нунций в София монсеньор Анселмо Гуидо Пекорари след срещата си с Западно- и Средноевропейския митрополит Антоний, съобщиха от Светия синод.В делегацията ни при папа Франциск, водена от президента Румен Радев, нямаше църковни дейци, а държавният глава обясни липсата им с изискване на протокола на папата. След срещата с монсиньор Пекорари митрополит Антоний обаче заявява: Ватиканът не се намесва в състава на държавните делегации, дошли на аудиенция при Римския папа, това заяви папският нунций в София монсеньор Анселмо Гуидо Пекорари при срещата ни днес. Сред другите въпроси, които обсъждахме, беше и този за отсъствието на духовници – православни и католически в делегацията, срещнала се с папа Франциск на 26 май по повод Деня на славянската писменост и култура.  Западно- и Средноевропейската епархия на БПЦ има дългогодишни добри отношения на уважение и сътрудничество с Римокатолическата църква, които се основават на честност, откритост и добронамерен диалог.Смея да се надявам, че добрите отношения между Българската православна църква и президентската институция няма да пострадат от този инцидент и през следващата година представители на държавата и Църквата заедно ще участват в срещата с папата в Рим по случай деня на нашата писменост и култура. Това единство на църковната и държавна власт в отбелязването на този значим за българската духовност празник не е формален протокол, но изпраща важно послание за това как разбираме делото на светите Братя и дали наистина сме техни наследници, казва още Западно- и Средноевропейски митрополит Антоний. ", "date": "2017.05.30", "title": " Св. синод опроверга президента за делегацията при папата"}
{"url": "https://m.offnews.bg/news/Volejbol_18779/Balgariia-e-evropejski-shampion-za-pozharnikari_656913.html", "text": "Националният отбор на България по волейбол за пожарникари отново е европейски шампион.Във финала на първенството, което се проведе във Варна, българските пожарникари надиграха драматично отбора на Русия с 3:2 (25:22, 19:25, 25:19, 11:25, 15:13).В тима на руснаците личаха имената на волейболистите от Зенит (Казан) Сергей Егоров и Лоран Алекно, но това не спря българите.Интересно е, че в груповата фаза Русия постигна победа с 3:1, но момчетата, водени от Христо Палагачев и Пламен Пенчев взеха реванш в най-важния момент.Те успяха да преодолеят шока от 11:25 в четвъртия гейм и да вземат тайбрека с 15:13.България бе шампион и от последния шампионат на Стария континент, а сега успя да защити трофея си на родна земя. В мача за третото място Белгия победи Франция с 3:0 гейма.", "date": "2017.05.30", "title": " България е европейски шампион за пожарникари"}
{"url": "https://m.offnews.bg/news/Turizam_75/Siankata-na-moreto-ot-36-stotinki-do-15-leva_656875.html", "text": "От 36 ст. до 15 лв. ще струват чадърите и шезлонгите по южното Черноморие за този сезон. Новите наематели и концесионери предлагат доста широк ценови диапазон, а по-общ поглед показва, че на много места таксата за плажни принадлежности е завишена. Най-евтината сянка. На плаж „Нестинарка“ в Общна Царево плажните принадлежности ще са най-евтините в област Бургас - по 36 стотинки. На „Къмпинг Оазис“ това лято цените за чадър и шезлонг са по 6 лв., като миналата година са били по 10 лв. Отново в Община Царево са и едни от рекордьорите по високи цени. Новият наемател на „Малък плаж Лозенец“ – по 15 лв. за всеки един. На къмпинг „Делфин“ и на плажа „Царево – Василико“ същото удоволствие ще струва по 10 лв. 8 лв. ще е чадърът, а 9 – шезлонгът, ако се печете на \"Къмпинг Юг\". По 6 лв. са на плаж „Мечата дупка 2“. На север: 6 лв. е сянката на „Обзор – Мотела“, 5 – на „Несебър – Стар град“, 8 – на плажа на къмпинг „Веселие“. 10 лв. ще е сянката на плаж „Росенец – Север“, който ще се стопанисва от фирма, свързвана с Ахмед Доган – „Хермес Солар“. За сравнение, цените през миналата година, когато стопанинът бе друг, бяха по 5 лв., извън ВИП зоната. Първоначално спечелилата този търг фирма се отказа, а нейното предложение бе за цени по 7 лв. Един от малкото плажове, които запазват цените си, въпреки смяната на наемателя, е този в бургаския квартал „Крайморие“ – по 4 лв. Новият стопанин изгради и безплатни тоалетни и съблекални, които, въпреки изискванията, се срещат на много малко ивици.  И докато през миналите години плажните принадлежности на централния плаж в Бургас бяха безплатни, защото ивицата се стопанисваше от общината, през тази ще струва 5 лв. чадърът и 7 – шезлонгът. Едва снощи стана ясно и кой ще е наемател на една от големите и посещавани ивици – Северният плаж на Бургас. Софийската фирма „Съмър инвест“ е спечелила процедурата. Максималната цена, на която ще се предлагат плажните принадлежности на ивицата е по 7 лв. за чадър и шезлонг. За сравнение, до миналата година, тя бе 4 лв. Фирмата е софийска, учредена е едва през ноември, миналата година, с 10 лв. капитал. Нейният управител, Стоян Трендафилов, трябва да заплати 720 000 лв. такса на държавата в 14 – дневен срок. В противен случай, за победител в търга се обявява следващият класиран участник. Сезонът на Северния плаж е под въпрос, след като така и не бе избрана фирма – концесионер на ивицата, затова се наложи спешно да се пуска процедура за наем. Част от заведенията на плажа все още не са отворили, защото, към момента, те се водят незаконни и трябва да подпишат, евентуално, договори с новия наемател.Намаление има на един от проблемните, до миналата година, плажове – Северният в Слънчев бряг. Чадърите и шезлонгите ще са по 8 лв., с 2 лв. – по-евтини. Новият наемател разчисти голяма част от заведенията по плажа, които бяха незаконни и е гарантирал, че свободната зона за плажуващи ще е над 50%. Сезонът на плажа ще бъде открит на 1 юни.", "date": "2017.05.30", "title": " Сянката на морето – от 36 стотинки до 15 лева"}
{"url": "https://m.offnews.bg/news/Temida_18762/Noviiat-shef-na-VAS-shte-bade-izbran-s-iavno-glasuvane_656879.html", "text": "Новият председател на Върховния административен съд (ВАС) ще бъде избран при явно гласуване. Това е решено от Пленума на съда, който прие правилата за номиниране на кандидати за председател.Опасенията сред част от съдийската гилдия са, че при явно гласуване се намалява възможността несъгласните със \"спусната отгоре\" кандидатура да гласуват срещу нея. Вече се появиха съмнения, че настоящият председател на съда има свой фаворит за наследник - съдия Георги Чолаков.Предложението вотът да бъде таен не било подкрепено с аргумента, че тези, които правят номинациите се подписват под тях и не остават анонимни. Всеки съдия лично и явно трябва да обяви дали подкрепя някой от кандидатите или не.Най-късно до 8 юни Пленумът на Върховния административен съд може да излъчи кандидати за председател на съда, съобщава \"Правен свят\". Предложенията трябва да бъдат мотивирани, като това може да стане и непосредствено преди гласуването. На вота не се допуска са гласува \"въздържал се\". За издигнат кандидат се приема онзи, който получи повече от половината гласове от присъстващите съдии. Освен Пленума, номинации могат да правят министърът на правосъдието и поне трима членове на Съдийската колегия.Изборът на шеф на ВАС ще бъде на 11 септември.Мандатът на сегашния председател на ВАС изтича през ноември. ", "date": "2017.05.30", "title": " Новият шеф на ВАС ще бъде избран с явно гласуване"}
{"url": "https://m.offnews.bg/news/Obshtestvo_4/17-ot-mladite-v-Balgariia-sa-trajno-bezrabotni_656870.html", "text": "Младите между 15 и 29 години в България са над 1 милион, от тях 17,4 % (203 475) са с трайно неуспешна реализация на пазара на труда и са изложени на риск от социално изключване, съобщиха днес на пресконференция във връзка с проекта “Компас – активиране на пазара на труда“.Данните представи ръководителят на проекта Златка Господинова. В сравнение с ЕС този процент е 8 %.От заключителния доклад по проекта става ясно, че значителна част от младежите у нас нямат правилното кариерно насочване. Не са малко и младежите, които дори не знаят къде се намира бюрото по труда за техния град или село.До икономически неактивните младежи се стига сравнително трудно, защото са се затворили в малкото село, в своята фамилия или своя етнос. Това „скриване“ се подсилва и от факта, че в България все още не работи възможността да бъдат признати знанията, които не са придобити в образователна институция. Ако това се промени и те бъдат признати, то десетки хиляди хора могат да излязат от сивия пазар и да се появят на реалния пазар на труда“, каза Иван Нейков, директор на Балканския институт по труда и социалната политика и бивш министър на труда и социалните грижи.Основната цел на проекта е активиране и интеграция в заетост на младежи от 15- до 29-годишна възраст, които не са нито в образование или обучение, нито в заетост, вкл. не са регистрирани като безработни лица в Агенцията по заетостта. Пловдив, Плевен, Ямбол, Враца, Смолян и Ловеч са областите, обхванати от проекта.Балканският институт по труда и социалната политика (БИТСП) работи по \"Компас\" от 14 месеца и помага на младите у нас да довършат образованието си и да се развият кариерно.57,1% от участниците в проведеното 10-дневно мотивационно обучение смятат, че то ще им бъде в полза за бъдещото им развие, 1,4% нямат отношение към инициативата, а 17.1% са пасивни по отношение на намиране на работа.ОТ БИТСП са работили с 6 мотивационни групи, в които са участвали 4 експерти и психолог, а младежите, включили се в обучението, са 66.", "date": "2017.05.30", "title": " 17% от младите в България са трайно безработни"}
{"url": "https://m.offnews.bg/news/Kultura_33/Iznenada-Vokalat-na-Twisted-Sisters-idva-za-festa-Midalidare-Rock-In_656828.html", "text": "Вокалистът на легендарните Twisted Sister - Дий Снайдер, ще е един от хедлайнерите на първия фестивал в долината на виното. Американският рок певец и лидер на Twisted е избран в топ 100 метъл вокалисти на всички времена на музикалното списание Hit Parader.Изненадващото съобщение от страна на W.A.S.P, че отменят планираното лятно турне, което включваше фестивалите Hellfest във Франция, Graspop Metal Meeting в Белгия, Rock Fest Barcelona в Испания и Midalidare, Rock in the wine valley в България, наложи промяната в програмата. Официално от групата съобщиха - „Записите на новия албум „Re-Idolized” и филма „The Christmas Idol“ се движат с неочаквани забавяния, което налага на групата да канселира планираните участия през лятото, включително и това в България.“„Сериозна изненада беше за нас новината от екипа на W.A.S.P. и трябваше бързо да реагираме. Изключително сме щастливи, че за супер кратко време успяхме да уговорим Дий Снайдер, който сме сигурни няма нужда от представяне. Twisted Sister са легенди, а самият Дий след участието си в Каварна каза, че това е последната му визита в България, но ето, че феновете ще имат още един шанс да се насладят на неговото шоу. Извиняваме се на всички почитатели на W.A.S.P, макар да нямаме вина за отмяната на тяхното турне. Всеки, който иска да върне билета си, ще може да го направи до 05 юни“, съобщават от Bulgarian Live Music.Цените на билетите се запазват, а всеки, който желае да върне своя, ще може да го направи до 05 юни.„Midalidare, Rock In The Wine Valley” ще се проведе на 9, 10 и 11 юни 2017-а година с участието на Gotthard, Dirkschneider и Doro. Билетите са в продажба в мрежaта на Eventim в цялата страна, както и в OMV, THE MALL, Книжарници Ориндж, Офис 1, Билетен център на НДК, Технополис, Български пощи, както и на място в Мидалидаре. Цените на билетите са: За целия фестивал:- 70 лева (редовна цена) - до 31 май 2017г.- 80 лева (last minute) - от 01 до 11 юни, 2017г.Еднодневни:- 50 лева (редовна цена) - до 31 май 2017г.- 60 лева (last minute) - 01 до 11 юни, 2017г.", "date": "2017.05.30", "title": " Изненада: Вокалът на Twisted Sisters идва за феста Midalidare Rock In The Wine Valley"}
{"url": "https://m.offnews.bg/news/Kultura_33/Penelope-Krus-i-Antonio-Banderas-na-Sedmitcata-na-ispanskoto-i-ibero-a_656877.html", "text": "Почитателите на испанското кино ще се радват на рекорден брой прожекции на тазгодишното издание на Седмицата на испанското и иберо-американското кино. То ще включва 29 заглавия, сред които \"Алтамира\" с Антонио Бандерас и \"Кралицата на Испания\" с неповторимата Пенелопе Крус.Деветнадесет от заглавията са премиерни за България, а десет са вече представяни пред родна публика, обявиха организаторите на пресконференция днес в кино „Люмиер”.Седмицата включва и безплатна панорама на документалните филми на каталунския режисьор Хосе Луис Герин от 6 до 9 юни в културния център „Червената къща”. На 8 юни той лично ще представи новия си филм \"Академия на музите\" (La Academia de las Musas) в „Люмиер” от 19 ч.Част от програмата са и представления на Националния балет на Испания и постановката „Сервантина” на Националната трупа за класически театър (Испания) и трупа Рон Ла Ла.Испанският национален балет гостува за първи път в България и ще представи танцови спектакли в ритъма на bolero, ritmos, solea del manton и alento на 7 юни в НДК, на 10 юни в Bulstrad Arena, Русе и на 14 юни в ДКС, Варна.Представлението „Сервантина” на Националната трупа за класически театър (Испания) и трупа Рон Ла Ла може да гледате от 19 ч. на 4 юни в театър „Азарян”.Постановката е пътуване в света на Сервантес, поднесено с много чувство за хумор, музика и танци. Очаровани от първото си гостуване в България, актьорите са решили да включат и неща характерни за България в предстоящото си представление в София.По думите на Хайме Ермида, консул и съветник по културните въпроси към Посолството на Кралство Испания в България, поради огромната ангажираност на екипите, е трудно спектаклите на тези трупи да бъдат организирани в една седмица дори и в Мадрид. Той благодари специално за сътрудничеството на партньорите на фестивала.", "date": "2017.05.30", "title": " Пенелопе Крус и Антонио Бандерас на Седмицата на испанското и иберо-американското кино"}
{"url": "https://m.offnews.bg/news/Politika_8/Radev-svikva-KSNS-zaradi-zaplahi-za-natcionalnata-sigurnost_656756.html", "text": "Президентът Румен Радев свиква заседание на Консултативния съвет за национална сигурност (КСНС). Темата на заседанието е „Рискове и заплахи за националната сигурност на Република България и необходими мерки за нейното укрепване“.Това е първият КСНС, който държавният глава свиква от встъпването му в длъжност.През април лидерът на БСП Корнелия Нинова обяви, че Радев се е съгласил с предложение на социалистите да свика КСНС на тема демографска политика.Паралелно със заседанието пред сградата на \"Дондуков\"2 е планиран протест на инициативата \"Правосъдие за всеки\" заради срещата \"ЦУМ гейт\". В отворено писмо до държавния глава от сдружението посочват, че нерегламентираните срещи на магистрати трябва да влязат в дневния ред на КСНС, тъй като представляват заплаха за националната сигурност.  организира марш за европейско правосъдие, на което бяха поставени искания за продължаване на съдебната реформа. ", "date": "2017.05.30", "title": " Радев свиква КСНС заради заплахи за националната сигурност"}
{"url": "https://m.offnews.bg/news/Obshtestvo_4/Temperaturi-do-27-gradusa-ni-chakat-dnes_656813.html", "text": "Днес ще преобладава слънчево време, Около и след обяд ще се развива купеста облачност, но само на отделни места в планините ще превали краткотрайно. Ще духа слаб югозападен вятър, а максималните температури ще са между 22° и 27°. Това е прогнозата за времето на Националния институт по метеорология и хидрология (НИМХ) към Българската академия на науките (БАН).По Черноморието ще преобладава слънчево време, около и след обяд с временни увеличения на облачността, но без валежи. Сутринта ще духа слаб северозападен вятър, а по-късно през деня – до умерен от юг-югозапад. Максималните температури ще са 21-24°. Температурата на морската вода е 17-18°. Вълнението на морето ще е 1-2 бала.Над планините ще преобладава слънчево време. Около обяд ще се развива купеста облачност и на отделни места ще превали. Ще духа слаб до умерен североизточен вятър, който след обяд ще се ориентира от северозапад. Температурите ще се повишат, максималната на височина 1200 метра ще е около 16°, на 2000 метра – около 9°. Атмосферното налягане е малко по-високо от средното за месец май и ще остане без съществена промяна.", "date": "2017.05.30", "title": " Температури до 27 градуса ни чакат днес"}
{"url": "https://m.offnews.bg/news/Sviat-_12/Nad-1000-spasiteli-vazstanoviavat-Moskva-sled-uragana-ubietc_656816.html", "text": "Силен ураган в Москва отне живота на 11 души вчера, съобщава Би Би Си. Днес над 1000 спасители участват в акциите по възстановяване на щетите в руската столица, предаде ТАСС, цитирана от БТА.В операцията участват 170 единици техника на столичната пожарна служба.Жертвите на стихията са пет жени и шест мъже. Повечето от загиналите жени са млади, до 30 години. Загиналите мъже са на възраст между 20 и 65 години.В урагана пострадаха 146 души, като от тях 108 са настанени в болница. Стихията повали 3000 дървета, затиснали хора и автомобили. Хиляди хора останаха без ток заради прекъснати електропроводи. Вятърът нанесе поражения и на сгради в столицата.За съжаление прогнозата за времето е тежка - очаква се вятърът със скорост повече от 60 км/ч, да се усили в следващите часове. Властите призовават гражданите да не излизат от домовете си, освен ако не е наложително.  ", "date": "2017.05.30", "title": " Над 1000 спасители възстановяват Москва след урагана убиец"}
{"url": "https://m.offnews.bg/news/Drugi_18773/Fen-na-Stivan-Kari-kachi-ekipa-mu-na-Everest_656811.html", "text": "Екипът на звездата на отбора от НБА Голдън Стейт Уориърс Стивън Къри беше издигнат на най-високото място на планетата - хималайският първенец Еверест.Похвалното дело беше сторено от Ниматенджи Шерпа, който се качва за седми път на върха и е голям фен на баскетбола и самия Къри.Баскетболистът беше избран за най-полезен играч в предходните два сезона в НБА, а от 2 юни му предстои поредно предизвикателство в кариерата.Тогава стартира финалния плейоф в НБА, като \"уориърс\" приемат на свой терен Кливлънд Кавалиърс.", "date": "2017.05.30", "title": " Фен на Стивън Къри качи екипа му на Еверест"}
{"url": "https://m.offnews.bg/news/Sviat-_12/Skandal-zaradi-natisk-raztarsi-obshtestvenoto-radio-na-Finlandiia_656819.html", "text": "Финландското радио и телевизия (Юлейсрадио) заяви, че главният редактор на медийната компания Ате Яскелайнен се оттегля от поста след спор във връзка с оказване на натиск заради репортажи, критични към политици, сред които министър-председателя Юха Сипиле, предаде Ройтерс.Действията на Яскелайнен привлякоха общественото внимание, след като двама журналисти напуснаха Юлейсрадио през декември. Те казаха, че той е редактирал техен материал за предоставяне на държавен инженерен договор на компания, притежавана от роднини на Сипиле, след като е получил оплаквания от премиера.Парламентарен контролен орган прецени през февруари, че Сипиле не е засегнат от конфликт на интереси, но случаят предизвика смут и измести Финландия от челното място в класацията за свобода на медиите на организацията \"Репортери без граници\". През март финландският медиен регулатор смъмри Яскелайнен и Юлейсрадио.\"Ролята на Юлейсрадио в обществото е по-важна от моята роля в Юлейсрадио. Усилията ми да ръководя новинарските дейности на Юлейсрадио за водене на отговорна журналистика са подложени на съмнение. Надявам се, че нашето решение ще донесе спокойствие в Юлейсрадио\", заяви Яскелайнен.Юлейсрадио каза, че управителният съвет и Яскелайнен са взели взаимно решение за незабавната оставка на главния редактор.", "date": "2017.05.30", "title": " Скандал заради натиск разтърси общественото радио на Финландия"}
{"url": "https://m.offnews.bg/news/Drugi_18773/Sportat-v-efir-na-30-maj_656824.html", "text": "Много тенис очаква любителите на спорта днес. Най-интересен за българския зрител ще бъде двубоя на Цветана Пиронкова от първи кръг на \"Ролан Гарос\" в Париж. Мачът й с Мона Бартел е от 12 часа на корт №4.10:30 Светът на голфа Mtel sport 210:45 Футбол, СП до 20 г., Венецуела – Япония Евроспорт 212:00 Тенис, „Ролан Гарос” Евроспорт 113:00 Тенис, „Ролан Гарос” Евроспорт 215:00 Тенис, „Ролан Гарос” БНТ HD21:30 Баскетбол, „Баскония” – Валенсия Диема спорт22:15 Тенис, „Гейм, сет и Матс” Евроспорт 1", "date": "2017.05.30", "title": " Спортът в ефир на 30 май"}
{"url": "https://m.offnews.bg/news/Futbol_18793/Barzata-smart-na-edin-falshiv-proekt_656815.html", "text": "През лятото БФС обяви страшна реформа за пълни стадиони, хубави терени и гарантирани бюджети.За целта покани по политически, кметски, бизнес и Господ знае още какви мотиви 4 клуба, които нямаха право по спортен път да участват в елита.1. ЦСКА-София2. Верея3. Локомотив ГО4. НефтохимикРезултатите:1. ЦСКА-София – получи забрана от УЕФА да минава границата, освен ако не ходи някъде на туризъм.2. Верея – в отбора избухна бунт за забавени пет заплати, пари няма, а в Стара Загора очакват фалит.3. Локомотив ГО – изпадна по най-комичния начин. Пръскайки милиони по треньори и чужденци, при това в директна битка срещу Монтана – отбор с две победи и половина за цяла година и разследван от УЕФА за черно тото.4. Нефтохимик – ще играе бараж за оставане, след като също потроши няколко милиона за заплати на съмнителни звезди.И още:- Без пари с месеци играят Пирин, в Локо Пловдив не са виждали стотинка от преди Нова година.- Публиката не се увеличи. Вдигнаха се само броят на писмата на УЕФА за черно тото.- Факт, оправиха се стадионите в Русе и Горна Оряховица, ще се лъсне и този във Варна. Но. Изцяло с ПАРИ ОТ ДЪРЖАВАТА. Т.е. с наши пари. А те никога не са зависели от формата на първенството и БФС.Това е резултатът. Изкуственият проект се провали. Само дето едни консултанти от Холандия прибраха 50 000 евро, за да препишат правилника от Дания.А само срещу едни 500 евро всеки президент от „А“ окръжна група щеше да ви каже, че проектът ще умре. Просто беше направен порочно със съвсем друга от изброените горе цели.", "date": "2017.05.30", "title": " Бързата смърт на един фалшив проект"}
{"url": "https://m.offnews.bg/news/Nashite-avtori_2490/Res-XXXV-Mutriarhat_656821.html", "text": "Правителство на концесия – това е, което имаме като ГЕРБ и Paid-triots. Борисов, за да му е мирна дебелата тиква, раздава всичко на концесия към различните олигархични кръгове, но с пореден очевиден уклон към Пеевски. Вземете за начало икономическото министерство – пардонe моа, не можете да го вземете, защото вече е връчено на Дебелия (чрез “брокера” Волен, кеширал тази “отстъпка” от страна на т.нар. “патриоти”). Засега сделката е за година (и срещу едни 5 млн., за които се говори в политическите среди), после ще преговаряме наново. Прилича на сделка на някой като Мино Райола или Жорже Мендес в големия футбол – договор с add-ons; т.е. ако аз и правителствената сглобка се задържим над година, ще има бонуси за “патриотите”.***Имах културологичен порив да разкажа за Крис Корнел и Грег Олмън, но дори аз, “правнукът” на Парменид и Хюм, се нервирам предимно от вече чистия мутриархат, който ще действа като трети кабинет на Еднокнижния. Великите покойници ще оставя за някой друг път.***Не приемам никъв опробриум, затова да продължим: екологията е на “онази банка” (за която не говорим, като в онзи филм на Шаямалан), земеделието – на ДПС (за да подкрепят тихичко). Транспортът – пак Борисов и Делян. (Тол-системата, примерно, е вид “инструмент” – ако един олигарх я загуби, ще бъде компенсиран от Борисов с нещо друго).***Предприятията от “забранителния списък”: Кирчо ще прави кораби, а Делян – БТР-и.***Съвсем случайно, преди време Горанов премести ББР в икономическото, т.е. при Делян.***Апетитът на Делян отдавна е гаргантюански (макар че лично прилича на Пантагрюел към края на романа на Рабле) – “освободил” някой и друг лев от Булгартабак (а отрасълът си върви към закриване), иска и вероятно ще погълне двете частни национални телевизии, след като си осигури държавната.***И така пропагандната машина на триумвирата Борисов-Пеевски-Цацаров ще си работи, премиерът ще е спокоен, дори позволи на “патриотите” да слагат прeстъпници на държавни постове от втория ешелон.***Борисов управлява така, както играе “тенис” – няма нищо общо с този спорт, но никой не смее да играе истински тенис срещу него и да го бие, защото не иска просташката държава да му се стовари на главата с цялата си мощ (заради детинската интелигентност на премиера). Но това няма да продължи дълго – дори неговите прости в един момент ще осъзнаят, че повече не може така. Повече не може и с БСП, и с ДПС. Въпрос на време, дори в изнурения народ, по османски притиснат от съглашателската пост-ком хунта.***И така поне до 2020, когато всичко ще е усвоено чрез чудовищни кражби от бъдещето на вашите деца. И, забележете – след всичко усвоено, т.е. откраднато от всички борисовци и котараци, България междувременно ще е взела милиардни заеми, за да покрие не само финансовите корекции на ЕС, но и да “задържи стабилността”. Надявам се, че тогава ще настане истински глад и някви млади хора ще излязат пак по площадите, за да поискат честна разправа не само с гербаджийските крадци, но и с БСП, които никога не се извиниха за чудовищните престъпления на БКП.***Ето вид киничен дудъл на ситуацията и близкото бъдеще: крадливи ГЕРБ, БСП, ДПС и раздробено, провалено дясно. В същото време, за Европа чрез ЕНП Еднокнижния все още е приемлив като “десен”, и това е основна част от драмата на “десните”. Засега единственият Мунчо, който се осмелява да протестира, са тъкмо изпадналите от състезанието десни. Включително аз.***Най-забавното е, че само домашното фашистче Валери може да “изклати” стабилността – просто защото е клиничен случай. А и започва да осъзнава, че го назначиха “директор на водопад”; докато партньорите му осребряват, той няма да седи прост отговорник по демографията (макар и много прост).***А най-трагично смешен си остава Борисов. Понеже не е прочел нищо за нищо, недоразбира, че – ако позволите този израз – тъкмо “простите” ще го симитлифицират, както през 1848. Trop fort.***Има ли надежда да променим нещо? При ГЕРБ и модела КОЙ България си отива – след 20 години ще са “живи” само “хъбът” София, Пловдив, южното Черноморие и, отчасти, югозападът.***И няма, и няма дори малък порив за Grundrechte-тип идея за защищаване на основни права.***Единственият начин за противодействие е преучредяване на дясното (персоналистко, сериозно консервативно) от табула раза, а не поредно “обединение”. Никакво обединение - нов, по-млад елит, който е ерхардов glaubwürdig.", "date": "2017.05.30", "title": " Res XXXV: Мутриархат"}
{"url": "https://m.offnews.bg/news/Temida_18762/Sadat-reshava-okonchatelno-da-bade-li-Tcenko-Chokov-kmet-ot-aresta_656820.html", "text": "Административният съд във Враца решава окончателно днес дали Ценко Чоков ще продължи да бъде кмет на Галиче от ареста. Районната прокуратура в Бяла Слатина протестира решението на ОИК в града, която отказа да изпълни искането на ЦИК Чоков да бъде отстранен от поста. Пълномощията му като кмет не бяха прекратени, въпреки че той е в ареста над 10 месеца. Ценко Чоков подсъдим като шеф на престъпна група за лихварство и рекет. ", "date": "2017.05.30", "title": " Съдът решава окончателно да бъде ли Ценко Чоков кмет от ареста"}
{"url": "https://m.offnews.bg/news/Obshtestvo_4/Kak-se-harchat-parite-ot-Evropa-za-romite-Opisano-e-na-kitajski_656814.html", "text": "Нови 80 млн. лева от Европа ще се вложат за интеграция на ромите и на социално уязвимите групи. Това обясни зам.-социалният министър Зорница Русинова пред бТВ. Новата сума за поредното ромско включване скандализира обществото, но Русинова поясни, че парите ще отидат не само за ромите, а и за останалите бедни групи, включително и бежанците.Всъщност, по думите на зам.-министър Зорница Русинова, парите ще се усвояват от общините, които ще трябва да ги използват за \"подобряване на грамотността на ромите и квалификацията им\". \"Част от средствата по оперативна програма\"Човешките ресурси\" са за подпомагане на общините за справяне с грамотността\", обясни Русинова. Тя обясни още, че това са \"интегрирани проекти, които са договорени с Европейската комисия\". Тя уточни каква е схемата - парите ще дойдат на две части - първо ще се разпределят 50 милиона, а после още 30 млн.лв. Зорница Русинова обясни, че тези 80 млн.лв. ще се насочат за грамотност, за детски градини, за здравеопазване, както и за квалификация на ромите на пазара на труда, \"за да не са само метачи\", пари ще има за допълнителни уроци и езикова подготовка. Така и не стана ясно обаче за какво конкретно ще отиде новата партида милиони. По думите й хората ще кандидатстват през проекти, които са направени от местната община. А когато човекът започне работа, тогава ще се плаща на общината. По думите на ромския лидер Цветелин Кънчев \"това са поредните суми, които не се знае къде ще отидат\". А ако вие искате да прочетете как се харчат парите за ромите у нас и какви са проектите на ромската декада, на , където е описано какви са проектите и какво се прави за ромите в България с парите от Европа, всичко е написано на странен език - например, китайски. ", "date": "2017.05.30", "title": " Как се харчат парите от Европа за ромите? Описано е на китайски"}
{"url": "https://m.offnews.bg/news/Futbol_18793/Postradaliiat-pri-atentata-sreshtu-Borusiia-Bartra-mislel-che-e-svars_656812.html", "text": "Пострадалият в атентата срещу автобуса на Борусия Дортмунд испански защитник Марк Бартра изживял кошмарни първи минути след нападението.Футболистът мислел, че повече няма да може да играе.\"Не чувах нищо, не можех да се движа. Казах си, че това е краят. Когато след операцията лекарят ми каза, че ще мога отново да се появя на терена само след месец изпитах неописуемо чувство на радост.Сега се чувствам много по-силен отпреди заради изживяното.Разбира се, това, което се случи ме натъжава, но важното е, че всичко свърши добре\", споделя Бартра, който взе участие във финала за Купата на Германия, спечелен от Борусия с 2:0 срещу Айнтрахт Франкфурт малко повече от месец след операцията на 12 април.", "date": "2017.05.30", "title": " Пострадалият при атентата срещу Борусия Бартра мислел, че е свършил с футбола"}
{"url": "https://m.offnews.bg/news/Futbol_18793/Natcionalite-se-snimaha-kato-hajduti-predi-macha-s-Shvetciia_656829.html", "text": "Футболните ни национали се преобразиха като хайдути и заснеха фотосесия и видеоклип в гората в Бояна преди световната квалификация с Швеция на 31 август.В ролята на воеводи влязоха Георги Миланов, Андрей Гълъбинов, Петър Занев, Александър Башлиев и Георги Костадинов.Шведите са \"черна котка\" за българите, като нямаме победа от половин век. В момента нашите се готвят за мача с Беларус на 9 юни и при успех ще запазят шансове за достигане поне до бараж.В БФС силно се надяват на подобна развръзка, за да се напълни стадиона на 31 август, което съответно ще се отрази добре и на финансите на централата.", "date": "2017.05.30", "title": " Националите се снимаха като хайдути преди мача с Швеция"}
{"url": "https://m.offnews.bg/news/Sviat-_12/Pochina-panamskiiat-diktator-Manuel-Noriega_656823.html", "text": "Бившият панамски диктатор Мануел Нориега почина на 83 годишна възраст, съобщи Ройтерс, като се позовава на съобщение на президента на страната Хуан Карлос Варела в туитър.Нориега бе в изкуствена кома след операция от тумор в мозъка и последвал кръвоизлив след интервенцията.Генералът установява военна диктатура в Панама в периода 1983-1989 г. Първоначално е силен съюзник на САЩ, като работи за Централното разузнавателно управление (ЦРУ), в края на осемдесетте години отношенията му с Вашингтон се влошават и през 1989 г. САЩ напада Панама, за да го свали от власт.Нориега е пленен и отведен в САЩ, където е осъден по обвинения за трафик на кокаин, рекет и пране на пари. Осъден е на 40 год. затвор и излежава присъдата във федерален затвор в Маями до 27 април 2010 г., когато е екстрадиран във Франция, където бе осъден на 7 години за пране на пари. В средата на декември 2011 г. той беше върнат в Панама, за да излежи 20 години затвор за убийствата на своите политически противници през 80-те години. ", "date": "2017.05.30", "title": " Почина панамският диктатор Мануел Нориега"}
{"url": "https://m.offnews.bg/news/Futbol_18793/Ventceslav-Stefanov-napadna-Ludogoretc-Domuschiev-i-BFS_656822.html", "text": "Президентът на Славия Венцеслав Стефанов не изневери на колоритния си стил след победата над Нефтохимик с 5:2, оставила “белите” в елита.Той беше категоричен, че сегашният формат за провеждане на първенството има много недостатъци и не пропусна да пусне словесни стрели по посока Разград.“Донякъде си поправихме грешките през сезона, най-вече мои. Златомир Загорчич накара футболистите да мислят позитивно и да играят така, както при Александър Тарханов през есента. Надявах се и Владимир Иванов да постигне същото, но той не успя. Славия изгражда млади футболисти и занапред ще играе все по-добре. Много хора искаха да изпаднем, но докато свят светува, това няма как да се случи”, заяви Стефанов.“Форматът на първенството не е справедлив. Един човек даде 50 000 евро на футболния съюз, за да измисли едно недоносче. Появиха се няколко изкуствени отбори, създадени от един човек, за да му бъдат сателити и виждате докъде стигнаха - единият изпада директно, а другият ще играе бараж. Знам, че тази тема е болезнена за някои от вас, но докато един човек командва как да се случват първенствата, кога и къде да се играе… Аз казах и на президента, но явно той не смее да вземе отношение”, коментира Стефанов.Той взе отношение и по темата с недопускането на вицешампиона ЦСКА-София до евротурнирите и търга за емблемата на “червения” клуб.“99,9% съм сигурен, че от България са натопили ЦСКА. Този клуб е марка, защо се подиграват? Един човек догодина със сигурност няма да е първи и иска да си резервира място в Шампионската лига. Гадно е това…”, заяви босът на Славия.“Какъв търг? Емблемата си е на ЦСКА. Какво общо има счетоводителката на това лице с емблемата на ЦСКА?”, запита Стефанов.", "date": "2017.05.30", "title": " Венцеслав Стефанов нападна Лудогорец , Домусчиев и БФС"}
{"url": "https://m.offnews.bg/news/Politika_8/Karadaja-DPS-ne-e-iskalo-da-svalia-Oresharski-Mestan-vzimashe-ednoli_656832.html", "text": "ДПС не е искало да сваля правителството на Пламен Орешарски. Една от причините да бъде изгонен Лютви Местан от движението са едноличните решения. Това каза лидерът на ДПС Мустафа Карадайъ по бТВ. Той подчерта, че Местан се е опитал да подмени легитимните органи на партията с \"някои персони, външни на ДПС”. Карадайъ обаче не уточни кого има предвид.Запитан дали в ДПС са простили на Местан, той отговори: „На предателите някой да прощава?”. обясни лидерът на ДПС.Карадайъ, който при нападението над Ахмед Доган на националната конференция на партията през 2013 г., пръв стана да защити тогавашния лидер на Движението и неутрализира Октай Енимехмедов, бе категоричен: пак бих постъпил по този начин. Мисля, че сме достатъчно близки с Ахмед Доган, доста дълго време сме били заедно в ДПС. Не само се чуваме, а и се виждаме, говорим за всичко, което е част от живота, за политика все по-рядко. Негова идея е в ДПС оперативната част от политиката да си я вършим ние”, подчерта той.", "date": "2017.05.30", "title": " Карадайъ: ДПС не е искало да сваля Орешарски, Местан взимаше еднолични решения"}
{"url": "https://m.offnews.bg/news/Ikonomika_59/Ministar-Karanikolov-Peevski-ne-e-uchastval-priako-v-privatizatcionni_656818.html", "text": "Новият министър на икономиката Емил Караниколов за пореден път отрече да познава Делян Пеевески и банкера Цветан Василев, с които се свързва името му, тъй като именно Караниколов е одобрявал приватизационни сделки, свързани с двамата. Емил Караниколов е бивш шеф на Агенцията по приватизация и по негово време са одобрени сделките с Булгартабак, с ИПК Родина и с Дипломатическия клуб в Бояна - и трите свързани с Делян Пеевски. \"Пеевски и Василев директно не са участвали пряко в приватизационни сделки\", категоричен беше Каранаиколов, който беше гост в сутрешния блок на Нова телевизия. \"Категорично ясно е на кого е \"Булгартабак\" - на ВТБ и Агенция за приватизация има отношения само с този купувач\", каза още Емил Караниколов. А дали сделките са скандални - по думите му - \"категорично не\", всички са съобразени със закона и към днешна дата би повторил същите действия. Емил Караниколов коментира и сделката с Дипломатическия клуб в Бояна, при която той беше закупен от трима студенти, живеещи в Студентски град, на възраст от 21 до 24 г. за 8.5 млн. лв.Емил Караниколов коментира, че сделката е напълно законна, тъй като е одобрена чрез банков кредит. \"А защо банката е дала на тях кредит, трябва да се пита банката\", отговори Караниколов. Той беше сигурен обаче, че ако види нещо нередно в някоя сделка, веднага ще сезира прокуратурата и ДАНС. ", "date": "2017.05.30", "title": " Министър Караниколов: Пеевски не е участвал пряко в приватизационни сделки"}
{"url": "https://m.offnews.bg/news/Ikonomika_59/Spirat-vodata-za-12-chasa-v-chasti-ot-Mladost-1-Boiana-i-Dragalevtci_656782.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Дванайсет часа без вода - от 9 до 21 часа, ще бъдат в \"Младост- 1\" в бл.46, бл.34 Б, бл.34А, бл.38 Б, бл.39, бл.40, бл.41, бл.141, бл.34, бл.36, бл.31, Пицария \"Дон вито\" до бл.31, бл.35, бл.38, бл.49 Б.На сухо остават от 11.30 до 15.30 часа на ул. \"Христо Ценов\" и по ул. \"Банат\" от \"Христо Ценов\" до \"Кишинев\" в кв. \"Хладилника\". Във връзка с подмяна на пожарен хидрант и монтаж на спирателен кран на ул. „Поп Грую“ в кв. „Васил Левски“ се налага спиране на водоподаването от 9:00 до 17:00 ч. на бул. „Ботевградско шосе“, ул. „Рилска обител“, ул. „Стоян Попов“, ул. „Поп Грую“, ул. „Източна Тангента“, ул. „Летоструй“.Монтаж на спирателни кранове и пожарен хидрант на ул. „Братя Лимброви“ в с. Локорско, налага спиране на водоподаването от 9:30 до 19:30 ч. на бул. „Илия Манов“, бул. „Димитър Тошков“, ул. „Слави Турчев“. Подмяна на сградно водопроводно отклонение на ул. „Отец Генадий“ в „Драгалевци“ налага спиране на водоподаването от 9:30 до 17:30 ч. на ул. „Отец Генадий“, ул. „Наум“, ул. „Св. Горазд“, ул. „Ваклинец“.Поради изграждане на водопровод на ул. „Обиколна“ в жк „Дружба“ се налага спиране на водоподаването от 10:00 до 22:00 ч. на ул. „Обиколна“ 47. Възможна повишена мътност на водата в жк. „Дружба“ на блокове започващи с номера 3, 4, 5 и кв. „Враня Лозен Триъгълника“.Без вода заради подмяна на сградно водопроводно отклонение на ул. „Даскал Стоян Попандреев“ в „Бояна“ ще са от 10:00 до 22:00 ч. живеещите на номера 26, 28 и 30 на тази улица. Подмяна на спирателен кран на ул. „Княз Борис I“ налага спиране на водоподаването от 10:00 до 17:00 ч. тази улица в участъка от „Клокотница“ ул. „Струга“.", "date": "2017.05.30", "title": " Спират водата за 12 часа в части от Младост 1, Бояна и Драгалевци"}
{"url": "https://m.offnews.bg/news/Temida_18762/Kiro-Kirov-shokiran-ot-predsrochnoto-osvobozhdavane-na-Naglite_656833.html", "text": "Бизнесменът Киро Киров обяви, че е шокиран от предсрочното освобождаване от затвора на двама от членовете на престъпната група \"Наглите\". Киров е една от жертвите на групировката, която го отвлече срещу откуп от 1 милион лева през 2009 г.Учуден съм и съм стресиран, че такова нещо може да се случи, смятам, че това е наглост, коментира той в интервю за .Вчера ден стана ясно, че . Това са Ивайло Евтимов-Йожи и Любомир Димитров-Гребеца. Те са поискали от съда да излязат предсрочно, а молбите им са били одобрени. Решението обаче трябва да бъде потвърдено от Апелативния съд в София в средата на следващия месец. Йожи получи 18 г. затвор, но заради положен труд е успял да намали с повече от 1/2 наказанието си. Гребеца е с 10-годишна присъда. Към началото на май т.г. му остават още 1 г., 7 м. и 29 дни, които съдия Петър Стоицев му заменил с условна присъда на 5 май.Kиро Киров смята, че въпреки положения труд сметките с намалените присъди не излизат и те са били намалени прекалено бързо. Според него вероятността осъдените да се превъзпитат е малка. По думите му \"Наглите\" разполагат с около 3,5 млн. лева според информация от медиите, като само от него те имат 1 милион. Тези пари не бяха намерени, допълни бизнесменът.", "date": "2017.05.30", "title": " Киро Киров шокиран от предсрочното освобождаване на \"Наглите\""}
{"url": "https://m.offnews.bg/news/Temida_18762/Tcatcarov-v-Moskva-pri-kolegata-si-Chajka_656836.html", "text": "Главният прокурор Сотир Цацаров е на двудневно официално посещение в Москва по покана на генералния прокурор на Руската федерация Юрий Чайка, съобщиха от прокуратурата.Посещението е в рамките на подписаното между двете прокуратури Споразумение за сътрудничество през 2015 г.Документът предвижда взаимопомощ по наказателни дела, свързани с тероризъм, и оказване на помощ за връщане на корупционни активи от чужбина.Досега са осъществени по две взаимни визити от страна на прокурори и заместници на главните прокурори.Програмата на посещението на г-н Цацаров предвижда обсъждане на мерки срещу терористични заплахи, идентифициране и наказателно преследване на т.нар. „чуждестранни бойци” и противодействие на дейността на организирани престъпни групи.", "date": "2017.05.30", "title": " Цацаров в Москва при колегата си Чайка"}
{"url": "https://m.offnews.bg/news/Futbol_18793/Dora-Mileva-ochakva-uzhas-na-targa-v-Kardzhali_656837.html", "text": "Синдикът на ПФК ЦСКА АД Дора Милева изрази сериозни притеснения за начина на протичане на днешния втори търг за активите на фалиралото дружество.\"Ще бъде ужас. Много искам всичко да приключи. Всичко е в интерес на кредиторите. Взети са необходимите мерки, за да бъде осигурено нормалното протичане на събитието\", коментира Милева пред \"Дневник\".Участниците в търга трябваше да внесат до вчера в 17:00 часа 10% от общата сума, на която бяха оценени активите (1 646 325 лева). В пакета най-голяма тежест имат емблемите на ЦСКА - 971 705 лева, както и няколко имота край морето и в Панчарево, които са оценени на 490 410 лева.Допълнителните активи са старият автобус (47 190 лева), служебни автомобили (23 970 лева), екипи и стоки (25 050 лева), както и вземания за 88 000 лева.Четирима участници са внесли необходимите суми и ще участват в търга. Те са същите, които участваха и в първия опит за провеждане на търга.Полицията в Кърджали е на крак с цел да осигури безпрепятственото му провеждане. От ЦСКА-София обявиха пълна мобилизация на феновете в защита на емблемата, която смятат, че им принадлежи. Началото на събитието е от 13 часа и ще бъде предавано на живо от клубната телевизия на \"армейците\".", "date": "2017.05.30", "title": " Дора Милева очаква \"ужас\" на търга в Кърджали"}
{"url": "https://m.offnews.bg/news/Koloezdene_18819/Tur-dio-Frans-2019-tragva-ot-Briuksel-v-chest-na-Merks_656843.html", "text": "Организаторите на най-престижната колоездачна обиколка в света Тур дьо Франс обявиха, че изданието през 2019 година ще стартира от Брюксел.Това ще се направи в чест на петдесетата годишнина от първата победа на знаменития белгиец Еди Меркс в надпреварата. Познатият още с прозвището Канибала колоездач е печелил пет пъти Тура, както и три пъти Джирото.Той е обявен от Международния колоездачен съюз за номер 1 за ХХ век.В момента Меркс е на 71 години и е свързан с колоездачния спорт много тясно. Той е един от организаторите на Туровете в Оман и Катар, произвежда също така велосипеди със собствена марка.Тур дьо Франс за четвърти път в историята си ще стартира от Белгия. Това вече се е случвало от Брюксел (1958), Шарлероа (1975) и Лиеж (2004 и 2012).", "date": "2017.05.30", "title": " Тур дьо Франс 2019 тръгва от Брюксел в чест на Меркс"}
{"url": "https://m.offnews.bg/news/Sviat-_12/Broiat-na-zaginalite-pri-uragana-v-Moskva-dostigna-16-dushi_656839.html", "text": "Броят на жертвите от урагана в Москва достигна 16 души, съобщи РИА Новости, позовавайки се на говорителя на Следствения комитет Светлана Петренко. В руската столица са загинали 11 души. Други петима са загинали в Подмосковието, а 34 души са ранени. Общият брой на пострадалите се уточнява. Близо 150 души са били приети в болница след урагана. 108 души остават за лечение в болнични заведения, в това число 22 деца. Ураганът остави без ток над 16 500 жилищни сгради, в които живеят над 44 000 души. Без ток са и 1400 вили. Екипи продължават да работят за отстраняване на последствията от стихията. ", "date": "2017.05.30", "title": " Броят на загиналите при урагана в Москва достигна 16 души"}
{"url": "https://m.offnews.bg/news/Politika_8/Mestan-s-pismo-do-SEM-BNT-stana-sauchastnik-na-DPS_656840.html", "text": "Лидерът на ДОСТ Лютви Местан дава БНТ на СЕМ, заради отразяването на празника на Джебел на 19 май. Той обвинява националната медия, че е \"станала съучастник в подмяната на Празника на героите от съпротивата с партийното присвояване на тези паметни събития от ДПС, която е нямала нищо общо с тях\".  В отворено писмо, адресирано и до посланиците на страните от НАТО и ЕС у нас, Местан пише: На тази дата градът отбеляза своя официален празник — годишнината от Майските протести през 1989 г. На специално изградената сцена на централния площад не присъстваха политически лидери – само кметът, организатори на Майските протести през 1989 г., представители на изселнически организации, кметове от побратимени общини и Генералният консул на Р Турция в гр. Пловдив. В излъчения по БНТ репортаж обаче събитието бе представено като политическа акция на ДПС с водещ коментар: “Привърженици на ДПС се събраха в Джебел, за да отбележат 28-та годишнина от началото на протестите на българските турци срещу режима на Тодор Живков.” Създадено бе и провокативно внушение, че този ден не е празник с национално значение, а сблъсък между активисти на ДПС и ДОСТ, какъвто в действителност нямаше.1) Карадайъ – в близък план – говори. (Кадърът е от речта му пред чешмата след края на митинга).2) Общ план на множеството от площада. (Кадърът е от началото на митинга, когато Карадайъ беше в масовката и освиркваше ораторите).3) Спекулативен общ план през множеството към сцената с надписа за празника на Джебел, без да се виждат присъстващите, създаващ впечатлението, че Карадайъ говори от сцената.4) Близък план на Лютви Местан, последван от кадър със задържан младеж, и коментар, че имало напрежение между привърженици на ДОСТ и ДПС. Внушението?Внушението от кадрите на БНТ, подкрепени с текст: \"Председателят на ДПС говори от сцената на празника на Джебел пред хилядно множество от аплодиращи го джебелци”, а “някакви си отцепници предизвиквали напрежение”.БНТ не отрази срамния акт на освиркване от ДПС агитката на словото на Хасан Бахар, както и освиркването на словата на Ибрахим Рунтов – Куруджу, политзатворник и пряк участник в Майските събития, заради което е прогонен от страната, и на Петър Бояджиев – политзатворник от времето на Живковия режим, дисидент и демократ.Така БНТ стана съучастник в подмяната на Празника на героите от съпротивата с партийното присвояване на тези паметни събития от ДПС, която е нямала нищо общо с тях. През изминалите 27 години \"демокрация\" е трудно да се посочи по-грозен опит за гьобелсово поднасяне на новина. И то по БНТ!? Именно такова манипулативно отразяване на събития бе обичайна практика наЖивковия режим и по същество поругава паметта на хиляди хора, дръзнали да издигнат своя протестен глас срещу извършените убийства и безчинства.Прилагаме записи на:1) Репортажа от Джебел, излъчен по БНТ на 19 май 2017 г.2) Разширен репортаж за последователността на истинските прояви на празника, гр. Джебел – 19 май 2017 г.Възпоменанието имаше свой официален протокол, сценарий, поканени гости и участници, сред които преките организатори на майските събития. За тях нито дума, нито образ.ДПС се опита да опорочи, открадне и партизира празника на Джебел. За съжаление БНТ стана съучастник в този сценарий.Уважаеми членове на СЕМ, предлагаме от приложения материал журналистите от БНТ сами да монтират репортаж, равностоен по продължителност на излъчения, но без да е манипулирана същността, последователността и логиката на събитията в гр. Джебел на 19 май.", "date": "2017.05.30", "title": " Местан с писмо до СЕМ: БНТ стана съучастник на ДПС"}
{"url": "https://m.offnews.bg/news/DW_18800/Makron-i-igrichkite-na-Putin_656846.html", "text": "Само Тръмп играе в полза на ПутинНа първата официална среща между Путин и Макрон не се проведе състезание за най-силно ръкостискане. Двамата си подадоха вяло ръка, изчакаха търпеливо фотографите да си свършат работата, след което се оттеглиха да разговарят. Френският президент знае отлично, че руският му гост всъщност би предпочел в Елисейския дворец да се разпорежда някой друг.Еманюел Макрон явно е твърдо решен да следва линията на Ангела Меркел в официалните си контакти с Москва и с президента Путин. С Русия трябва да се поддържа контакт, да се провеждат срещи и да се разговаря за проблемите. Пределно ясно е обаче, че от това няма да излезе никакво приятелство.За разлика от Доналд Тръмп, младият френски президент изглежда вече напълно пораснал. Той няма намерение да се занимава с дреболии като подривната дейност на Москва в ожесточената френска предизборна кампания. При това Путин беше приел демонстративно в Кремъл опонентката на Макрон - Марин льо Пен, за чиято партия е известно, че получава финансова подкрепа от Москва.Междувременно обаче стратегията за дестабилизиране на Европа чрез поддържането на дяснорадикални политици се провали. Австрия устоя на бурята, от Геерт Вилдерс в Холандия не излезе нищо, а след него се провали и Марин льо Пен във Франция. Само Тръмп играе засега в полза на Путин, създавайки смущения в северноатлантическите отношения.Руските хакери, които направиха опит да публикуват личната кореспонденция от електронната поща на Макрон и така да предизвикат скандал в последната минута преди изборите, също се провалиха. Вече беше прекалено късно, за да се влияе на изборните резултати.Вместо да се занимава с игричките на руския президент, Еманюел Макрон просто му казва в прав текст какво иска от него. Например: нова среща във \"Нормандския формат\" - за обсъждане на кризата в Украйна и неспазването на Минските договорености. Френският президент изпрати ясно послание и във връзка с войната в Сирия: ако Асад отново използва химическо оръжие, Франция ще реагира незабавно. А за разлика от Обама, на Макрон може да се разчита, че говори това, което мисли. Същото се отнася и за предупреждението на Макрон, че руското правителство трябва да зачита правата на малцинствата и на гражданите. След срещата между двамата бе казано, че \"дискусията е била много открита и пряма\". А това означава, че Путин и Макрон не са си спестили нищо.Преди разговора с кремълския шеф, френският президент беше заявил, че забелязва определена логика в упражняването на властта при Путин, Ердоган и Тръмп - логика, която обаче изобщо не го впечатлява. Но ето, че в Париж руският гост опита с друго - с чар, защото двете страни трябвало да преодолеят недоверието помежду си.Макрон обаче знае отлично какво може да очаква от човек като Путин. С поканата към него, френският лидер направи опит да го спечели отново като партньор за намирането на решение на международните конфликти. Но това функционира само тогава, когато обслужва и интересите на Путин. Френският президент е наясно с това и надали ще се остави да бъде изигран от Путин. В лицето на Макрон германската канцлерка определено ще има един силен партньор в политиката си спрямо Русия.", "date": "2017.05.30", "title": " Макрон и игричките на Путин"}
{"url": "https://m.offnews.bg/news/Intcidenti_6/Otkriha-martav-izcheznaliia-v-Smoliansko-27-godishen-mazh_656847.html", "text": "Откриха мъртъв 27-годишния Димитър Семерджиев от смолянското село Кутела, който изчезна на 11 май.Тялото на Димитър е било открито в урва в района на \"Свети Панталеймон\" над Смолян. То е било в автомобил, който е било смачкан до неузнаваемост. Предполага се, че е катастрофирал, след като излязъл на 11 май от дома си в село Кутела. Информацията е потвърдена от директора на на ОД на МВР-Смолян старши комисар Николай Димов, цитиран от bTV. Издирването на Димитър Семерджиев започна на 16 май.Тялото му е открито днес при претърсване от униформени и горски. В момента се изясняват обстоятелствата около инцидента, при който Димитър е загинал. Работи се по няколко версии, като не се изключва и тази момчето само да е предизвикало произшествието.", "date": "2017.05.30", "title": " Откриха мъртъв изчезналия в Смолянско 27-годишен мъж"}
{"url": "https://m.offnews.bg/news/Obshtestvo_4/Nov-rund-za-pavetata-na-Dondukov-v-Ministerstvoto-na-kulturata_656845.html", "text": "Съдбата на паветата по столичния бул. \"Дондуков\" ще се решава в Министерството на културата утре. Ремонтът на булеварда стартира през юни, въпросът за настилката му след реконструкцията обаче продължава да предизвиква спорове. Предложените варианти от Столична община са три - изцяло запазване на паветата, пълната им замяна им с асфалт и комбинация от асфалт по платната и павета само по трамвайните линии. Столичният кмет Йорданка Фандъкова обяви вчера, че последната дума за настилката по \"Дондуков\" ще има ведомството на Боил Банов. ", "date": "2017.05.30", "title": " Нов рунд за паветата на \"Дондуков\" в Министерството на културата"}
{"url": "https://m.offnews.bg/news/Tenis_18788/Vilander-ochakva-Grigor-da-se-naslazhdava-na-igrata-vav-vtori-krag-na_656848.html", "text": "Григор Димитров ще се наслаждава на мача от втори кръг на „Ролан Гарос“ срещу испанеца Томи Робредо. Това прогнозира трикратният победител от Откритото първенство на Франция Матс Виландер.„Григор изигра много добре първия си мач, но предстоящият е истинския тест за играта му на клей. Той не може да загуби, не трябва да губи от Робредо, точно на клей, където имаш време за подготовка на ударите. Ще научим още много неща за Григор от начина, по който ще спечели мача, ако наистина го направи, разбира се“, коментира експертът на Евроспорт.Бившият номер едно в света очаква интересен мач за публиката, тъй като според него Робредо е в подем, играе съсредоточено и е изключително издръжлив на продължителни натоварвания.„Григор е в период от кариерата си, в който от позицията на по-млад си казва: „Няма шанс да загубя от този играч, той отдавна е прехвърлил 30-те, няма с какво да ми се противопостави.“ Но знаем, че Робредо няма да се предаде без бой и ще бъде наистина здрава битка на характери.“Виландер изтъква като ключов момент за крайната победа физическата подготовка.„Силните играчи на клей усещат кога съперникът им отпада физически. Затова, ако губиш през първия час, не е чак толкова голям проблем, стига да си в състояние да тичаш пет. Убеден съм, че Димитров срещу Робредо ще бъде много интересен мач. За Томи това е бонус. Той вече спечели мач, в който изоставаше със сет и пробив.“„Ролан Гарос” се излъчва по Евроспорт 1 и Евроспорт 2 от 28 май до 11 юни. Общият обем на преките предавания ще надхвърли 170 часа.", "date": "2017.05.30", "title": " Виландер очаква Григор да се наслаждава на играта във втори кръг на \"Ролан Гарос\""}
{"url": "https://m.offnews.bg/news/Zimni_18801/Kola-edva-ne-pregazila-Furkad-na-trenirovka_656835.html", "text": "Френският биатлонист Симон Фуркад, който е по-голям брат на доминатора в този спорт Мартен Фуркад, едва не е бил прегазен по време на тренировка със ски ролери. За това сигнализира самият Фуркад във Фейсбук.\"Вчера по време на тренировка на асфалт един идиот с пикап едва не ме уби. Първо наду клаксона, а накрая мина толкова близо, че ми засегна щеката.След това спря, приближи се и заяви, че ние, спортистите, сме били опасност по пътищата. Разговорът ескалира, той ме блъсна с глава. Бях готов да му скоча на бой, но приятелят ми Бертран ме спря и слава богу, защото с насилие не се постига нищо\", написа Фуркад.Инцидентът с него идва дни, след като елитната биатлонистка Анаис Шевалие беше бутната от автомобил, докато кара колело. Тя е със счупена ключица и пропуска две седмици от подготовката си. Не така завършиха нещата за бившия шампион по мотоциклетизъм Ники Хейдън, който почина от раните си пет дни след като беше блъснат.", "date": "2017.05.30", "title": " Кола едва не прегазила Фуркад на тренировка"}
{"url": "https://m.offnews.bg/news/Tenis_18788/Pironkova-ne-trepna-sreshtu-germanka-v-parvi-krag-v-Parizh_656854.html", "text": "Най-добрата ни тенисистка Цветана Пиронкова демонстрира желязна психика и победи с 6:0, 6:4 германката Мона Бартел в мач от първия кръг на \"Ролан Гарос\".Двубоят беше първи за деня на корт №4 и Пиронкова не даде дори гейм на съперничката си в първия сет. Във втория допусна изоставане с  1:4 и когато всички си казваха, че стават свидетели на пореден типичен за женския тенис пълен обрат, Цвети намери играта си и след пет поредни гейма взе сета, а с това и мача.Пиронкова е изключително мотивирана да се представи добре във френската столица, където преди година игра четвъртфинал. Тя е 77-а в ранглистата в момента и има да защитава доста точки и ако не успее, ще изпадне от топ 100.29-годишната Пиронкова имаше две загуби от два мача срещу Бартел досега - 3:6, 3:6 на 1/4-финалите в Хобарт и 5:7, 6:7 (4), 1:6 в първия кръг на US Open през 2015 година.Днес двете премериха сили за първи път на клей. 50-ата в ранглистата германка отпада за трети пореден път в първия кръг на \"Ролан Гарос\".Съперничка на Пиронкова във втори кръг ще бъде поставената под №5 в основната схема Елина Свитолина. Шестата в света украинка срази в първия кръг представителката на Казахстан Ярослава Шведова с 6:4, 6:3.", "date": "2017.05.30", "title": " Пиронкова не трепна срещу германка в първи кръг в Париж"}
{"url": "https://m.offnews.bg/news/Kuhnia_18815/Kakvo-ne-znaem-za-prigotvianeto-na-meso_656732.html", "text": "Винаги са ни учили, че трябва да купуваме максимално прясно месо, че трябва да го измиваме с вода и т.н. Ето четири истини за месото, за които знаят малко хора.Смята се, че измиването с вода премахва вредните бактерии от повърхността на месото. В действителност, дори и най-мощната струя няма да унищожи вредните микроорганизми, но рискът от \"пръски\", които могат да заразят други продукти, е много голям. Въпреки това, за да се отстранят фрагментите от кости, може просто да изплакнете месото.Въпреки че течността, която изтича на месото, е червена, тя е предимно вода. Цветът й е червен заради протеиновия миоглобин. Той съдържа желязо и след като се окисли от варенето или печенето, месото става сиво.Ако сготвите месото веднага след клане, то ще е трудно за рязане и консумация и ще е подобно на каучук. За да бъде сочно и меко месото, трябва да минат най-малко 3 часа преди готвенето – през това време мускулните влакна омекнат.Печенето или както се казва, \"запечатването\" на месото не задържа влагата, която запазва сочността на крайния продукт. За да бъде сочно, месото може да се сготви при температура под 60 °, иначе водата от него започва да се изпарява активно.", "date": "2017.05.30", "title": " Какво не знаем за приготвянето на месо?"}
{"url": "https://m.offnews.bg/news/Kultura_33/Legendata-Sting-idva-za-kontcert-v-Sofiia-na-16-septemvri_656831.html", "text": "Легендата на световната музика Стинг ще пристигне в София на 16 септември за концерт в столичната зала \"Арена Армеец\", съобщиха организаторите от SME.Гордън Матю Томас Съмнър, по-известен като Стинг, е композитор, певец, текстописец, актьор и активист, продал над 100 милиона албума. Големият му пробив е през 1977 г., когато заедно със Стюарт Коупланд и Анди Съмърс сформира The Police. Групата издава десет успешни албума, печели шест награди „Грами“ и две „Бритс“ и е приета в рокендрол Залата на Славата през 2003 г.Билетите за концерта излизат в продажба на 2 юни от 10 часа. Цените им ще са между 70 и 140 лева и ще се продават в мрежата на Тикетпро и Ивентим.След повече от десетилетие мълчание, през ноември миналата година Стинг представи своя дванадесети солов албум – 57th & 9th, издаден у нас от Анимато Мюзик/ Universal Music.Колекцията от 10 хита разкрива широк спектър от музикалния и лирически талант на британската звезда – от първия шумен и наситен с китарни рифове сингъл “I Can’t Stop Thinking About You” до разтърсващата “Petrol Head” и звучащата като химн “50,000”. Албумът, продуциран от Мартин Киршенбаум, е записан само за няколко седмици с участието на изключителните музиканти Доминик Милър (китара) и Вини Колайута (барабани), както и барабанистът Джош Фрийс (Nine Inch Nails, Guns n’ Roses), китаристът Лайъл Уъркмен и беквокалите на групата от Сан Антонио The Last Bandoleros.През февруари тази година Стинг стартира световно турне в подкрепа на новия си албум – 57th & 9th Tour. Всички концерти в Северна и Южна Америка, Мексико и Европа бяха разпродадени за отрицателно време.Специален гост на турнето на Стинг е неговият син Джо Съмнър. През последните пет години Джо гради успешна солова кариера, заедно с изявите си като лидер на рок бандата Fiction Plane. С акустичната си китарата той твори страхотни парчета, които покоряват рок феновете по цял свят. Джо признава, че влияние върху него са оказали както баша му Sting и The Police, с които често е пътувал на турне, така и Snoop Dogg.", "date": "2017.05.30", "title": " Легендата Стинг идва за концерт в София на 16 септември"}
{"url": "https://m.offnews.bg/news/Temida_18762/Razkriha-imeto-na-arestuvaniia-sadiia-ot-Agentciiata-po-vpisvaniiata_656856.html", "text": "Йордан Раденков е името на задържания съдия по вписвания. Той е бил арестуван при получаване на подкуп, каза на брифинг в Съдебната палата административният ръководител на СГП – Емилия Русинова във връзка с вчерашната операция в Агенцията по вписванията.„Във вчерашния ден бе задържан съдията по вписвания Йордан Раденков при получаване подкуп, за да извърши действия по служба. Парите са получени от представители на нотариални кантори\", обясни прокурор Русинова, цитирана от \"Фокус\".На работното място на Йордан Раденков са открити два плика с пари на стойност 1500 лв., в дома му са открити 35 000 лв.СГП смята, че целта на предаването на парите е по-бързо издаване на удостоверения за тежести.„Съдията се наблюдава повече от 4 месеца. Събрали сме достатъчно доказателства за това, че той ежедневно извършва такива действия. В една част от случаите парите, които получава са за издаване на по-бързо удостоверения за тежести и други за по-бързото вписване на определена сделка“, допълни тя.", "date": "2017.05.30", "title": " Разкриха името на арестувания съдия от Агенцията по вписванията"}
{"url": "https://m.offnews.bg/news/Politika_8/Nova-republika-pita-novata-vlast-koga-shte-vavede-mashinno-glasuvane_656850.html", "text": "Нова република изпрати питане до вицепремиера Томислав Дончев какво се случва с машинното гласуване, което по закон трябва да се въведе при провеждане на избори.  \"Вече 2 месеца, откак минаха изборите, а действия по изпълнение на Изборния кодекс за 100% въвеждане на машинно гласуване няма\", пише Петър Славов.Той припомня, че Нова Република е осъдила ЦИК за \"възпрепятстване машинното гласуване\" и произнасянето на съда, че то трябва да бъде въведено още на предните избори, което не се случи. По силата на новия изборен кодекс машинно гласуване следваше да бъде реално въведено във всички секции за изборите за народни представители през м. март 2017 г. Неподготвеността на ЦИК и изпълнителната власт обаче, осуетиха спазването на волята на законодателя и създадоха опасен прецедент на нарушение на действащото законодателство от администрацията, и то след постановено съдебно решение на Върховния административен съд, даващо императивно тълкуване на законовите норми за възможност за реализиране на машинно гласуване във всички избирателни секции като задължителни за последните парламентарни избори.От Нова република припомнят още, че години наред ЦИК и отговорната администрация, вместо да предприемат действия за придобиване на собствени машинни терминали и да обезпечат нужната бройка от около 12000 машинни терминала към 2017 г., е наемала такива за всеки отделен вид избори и то на цени, които нерядко са надвишавали себестойността на един терминал при евентуално негово закупуване. \"В резултат имаме похарчени вероятно милиони левове на българския данъкоплатец през годините на „подготвителния период”, а и към момента нямаме закупен нито един терминал за машинно гласуване\", заявяват от Нова република.Именно заради това те се обръщат към ресорния вицепремиер как новото правителство ще гарантира спазването на закона и точното му прилагане чрез въвеждане на машинно гласуване. - На какъв етап е подготовката за въвеждане на машинно гласуване и в какви срокове се предвижда да стане това? Ще има ли готовност за осигуряване на машини във всички секции при евентуални избори през 2018 г.?- Какъв е общият размер на похарчените през годините средства за наем на терминали за машинно гласуване, като се започне от първия път на провеждане на експериментално машинно гласуване на изборите за народни представители през 2009 г.? Каква е цената платена за наем на един терминал?- Предприети ли са действия за сключване на междудържавен договор за доставка на всички необходими машинни терминали с друга държава с опит в провеждането на машинно гласуване и не считате ли, че това би бил по-прагматичният и значително по-евтин подход за осигуряване на терминалите от поръчването им „на парче” и без посредници?", "date": "2017.05.30", "title": " Нова република пита новата власт кога ще въведе машинно гласуване"}
{"url": "https://m.offnews.bg/news/Obshtestvo_4/Triabva-li-detskite-gradini-da-sa-bezplatni_656853.html", "text": "Таксите в детските градини трябва да отпаднат, смятат 75% от българите.Проучване на социологическата агенция \"Алфа рисърч\" показва, че трима от четирима запитани смятат, че градината за деца между 3 и 4 години трябва да е безплатна. Почти толкова (73%) са и мненията, че градината трябва да е безплатна и за 5- и 6-годишните. Изследването е проведено по инициатива на фондация „Тръст за социална алтернатива“ по проект за достъп до детските градини.Одобряващите отпадането на таксите посочват, че това ще позволи на повече деца да посещават детски заведения. От своя страна това би довело и до по-добра подготовка за училище. 35% от родителите смятат, че премахването на таксите за градина ще подобри като цяло уменията за общуване на децата.“Не сме изненадани от резултатите и ще потърсим диалог за обсъждане на промени в законодателството с представители на институциите”, коментира Евгения Волен, директор на програми за предучилищна възраст в тръста. Според фондацията премахването на таксите за посещение на детска градина е добра практика в държави, където се търси преодоляване на класовите различия чрез осигуряване на ранен достъп до образование за хора в икономически неравностойно положение.Проучването е национално-представително и обхваща 1022 пълнолетни граждани в страната за периода – 12-24 април 2017 г.У нас таксите за детски градини се гласуват на общинско ниво. В София родителите плащат 60 лева месечно, като от тях се приспадат неприсъствените дни. Така таксата може да падне до 30 лева. Обичайно цената в различните общини се движи между 30 и 50 лева. В някои общини като Несебър и Приморско градините са безплатни.", "date": "2017.05.30", "title": " Трябва ли детските градини да са безплатни"}
{"url": "https://m.offnews.bg/news/Obshtestvo_4/Konduktori-prodavat-bileti-v-avtobusite-za-letishte-Sofiia_656857.html", "text": "Кондуктори пътуват постоянно и продават билети в автобуси 84 и 184, които возят пътници до и от летище София, съобщиха от ЦГМ. Пътуващите могат да си купят и еднодневна карта от кондукторите. Така е преодоляно неудобството от липсата на пунктове за продажба на превозни документи на аерогарата, обясняват от Центъра за градска мобилност.Решението е временно и ще действа докато се изградят пунктове за продажба на билети на двата терминала. В тях ще работят служители, които ползват чужд език. В момента се провеждат преговори между Столична община и ръководството на Летище София за разкриване на постоянни пунктове за продажба на превозни документи и на двата терминала. Там по модерен интерактивен начин ще бъдат визуализирани условията за пътуване в градския транспорт на столицата.В статията \"Летище София: капана на простащината\" за Дойче веле Ясен Бояджиев разказва за случаи, които според него са \"организиран лов на чужденци\" без билети.  На летището в София действа капан, който използва незнанието на пристигащите чужденци. Той е нещо като умален модел на гигантския капан от злоба и простотия, в който се гърчат много от българите, пише Я. Бояджиев.", "date": "2017.05.30", "title": " Кондуктори продават билети в автобусите за летище София"}
{"url": "https://m.offnews.bg/news/Sviat-_12/28-dushi-zaginaha-pri-dva-atentata-v-Bagdad_656852.html", "text": "Най-малко 28 души загинаха при два атентата в Багдад. Поне 13 души са загинали при бомбен атентат, извършен с кола бомба в багдадския квартал Карада. При нападението са ранени най-малко 40 души, съобщи ДПА, цитирана от БТА. Атентатът е станал в оживена част на квартала, близо до популярен магазин за сладолед. Най-малко 15 души загинаха, а 32 бяха ранени при втори бомбен атентат в иракската столица. Нападението отново е извършено с кола бомба, този път близо до правителствено учреждение в квартал Ал Карх. Отговорност за двата атентата пое \"Ислямска държава\".", "date": "2017.05.30", "title": " 28 души загинаха при два атентата в Багдад"}
{"url": "https://m.offnews.bg/news/Politika_8/Komunistite-zovat-za-klasova-saprotiva-sreshtu-bliznatcite-Borisov-i_656844.html", "text": "\"Важното е днес българските работници да видят, че освен Съюза на комунистите в България, в българската политическа система няма друга модерна опозиционна партия, която да работи - неуморно, упорито, всеотдайно - единствено за укрепване на класовия характер на съпротивата срещу силите на злото, мимикрията и лъжата, представлявани от \"астралните\" политически близнаци Борисов и Нинова\".Това заяви председателят на Съюза на комунистите в България Павел Иванов по време на среща с привърженици в Пловдив.Според председателя на СКБ дебатът за отнетите граждански, политически и трудови права тепърва предстои - този дебат няма да бъде продължение на правителствена, на парламентарна политика или представителство, а израз на политическата воля на наемните работници в съвременна България.\"Частните капиталистически интереси оставиха България без собствена суверенна национална стратегия за развитие, което дава възможност на политици като Борисов и Нинова да шикалкавят, да лъжат, да си променят мненията си според класовите капиталистически интереси, които те представляват и с които търгуват\" - категоричен е Иванов.Липсата на реален растеж в икономиката, превръщането на заетостта и на труда в стока, пазарният хаос непрестанно генерират и подхранват противоречия, чието преодоляване не е по силите на системните партии, подкрепящи НАТО и ЕС в Народното събрание - т.е. партиите на политическата мимикрия и лъжа, обявиха още от Съюза на комунистите в България.", "date": "2017.05.30", "title": " Комунистите зоват за класова съпротива срещу \"близнаците\" Борисов и Нинова"}
{"url": "https://m.offnews.bg/news/Obshtestvo_4/Ot-iuni-50-majchinstvo-za-zhenite-koito-se-varnat-na-rabota-predi_656859.html", "text": "Жените, които се върнат на работа, преди детето им да навърши годинка, ще продължат да вземат обезщетение за майчинство. Сега те нямат такава възможност.Промяната влиза в сила след дни, от 1 юни 2017 г.Ако майките се върнат след 135-ия ден от раждането, ще получават 50% от обезщетението, докато детето им навърши една година.Целта е да се насърчи по-краткото майчинство. У нас сега то продължава до 2 години и майката получава 50% от обезщетението, ако се върне на работа след първата, но преди изтичане на втората година от раждането.Ако майката желае да се върне на работа през първата година, трябва да подаде молба до работодателя. Това може да стане след 1 юни, напомнят от Националния осигурителен институт. По техни данни сега само 1 до 2% от майките се връщат на работа, преди детето им да навърши 1 година.", "date": "2017.05.30", "title": " От юни: 50% майчинство за жените, които се върнат на работа, преди детето да стане на 1 г."}
{"url": "https://m.offnews.bg/news/Obshtestvo_4/Obshtina-Isperih-ostana-bez-detca-zatvariat-uchilishte-i-7-detski-gra_656863.html", "text": "Община Исперих остана почти без деца. Заради липсата на достатъчно малчугани в общината ще затворят едно училище и 7 детски градини.През септември се закрива училището в село Тодорово. В момента в него се обучават 70 деца в слети паралелки, което е в нарушение на принципа за равен достъп до качествено образование, предаде БНТ.Учениците от селото ще бъдат насочени към основно училище „Васил Априлов” в Исперих.Ще бъдат закрити и седем детски градини в селата Райнино, Старо селище, Голям Поровец, Белинци, Бърдоква, Къпиновци и Лъвино. Причината е, че през новата учебна година децата в тези села ще бъдат под 13.", "date": "2017.05.30", "title": " Община Исперих остана без деца, затварят училище и 7 детски градини"}
{"url": "https://m.offnews.bg/news/Ikonomika_59/BAKB-zapochna-predlaganeto-na-ekspresni-krediti_656841.html", "text": "Българо-американска кредитна банка (БАКБ) започва предлагането на експресни кредити, чието отпускане ще отнема минути, ще е необходим само един документ - лична карта, а лихвите ще са по-ниски от тези на фирмите за бързи кредити.Новият продукт - BACB Express - беше представен днес от изпълнителния директор на БАКБ Илиан Василев и ръководителите на звеното за експресни кредити Димитър Касапов и на звеното за картови плащания Славка Вълкова.Отпускането няма да става в банкови клонове, а в работни места на банката, разположени в търговски центрове. Първият такъв вече работи в Paradise Center, ниво 0, до 22 ч. всеки ден, включително на празниците.Допустимият размер на кредита е от 150 до 3000 лева. Изплащането може да бъде разсрочено в 3 до 24 месеца. Лихвата е фиксирана за целия период. Изчислява се на база размера на сумата и периода на връщане.Клиентът дори може да няма банкова карта - тя не е необходима за усвояването на сумата. Достатъчно е да има телефон.За да получи заем, потенциалният клиент трябва да предостави личната си карта на служител на банката в офис на БАКБ в съответния мол. При одобрение подписва договора на място. Получава код, който трябва да въведе на банкомат, който предлага услугата CashM, за да усвои сумата. Там трябва да впише и телефонния си номер. Ако реши да не изтегли цялата сума, ще получи нов SMS с различен код, който да въведе следващия път.Целият процес от поискването на кредита до усвояването му отнема не повече от 10-15 минути, показал опитът на банковите служители с първите кредитополучатели.Освен опростяването на процеса, една от целите на тази технология е гарантирането на сигурността - не даваме пари в брой на клиента в мола, обясниха от БАКБ.Няма такса за кандидатстване, нито за теглене на сумата. При просрочие има лихва - законовата, но не и такса, уточни изпълнителният директор.На въпрос дали новият продукт конкурира фирмите за бързи кредити от БАКБ отговориха отрицателно. \"Ние търсим добри клиенти, които не са имали просрочени кредити от дълго време, които имат сигурни доходи - проверяваме това на място\", обясни Василев.", "date": "2017.05.30", "title": " БАКБ започна предлагането на експресни кредити"}
{"url": "https://m.offnews.bg/news/Temida_18762/Referendumat-na-Slavi-ne-e-zadalzhitelen-reshi-okonchatelno-sadat_656861.html", "text": "Референдумът за промяна в избирателната система, иницииран от \"Шоуто на Слави\", няма задължителен характер, реши днес последната съдебна инстанция.Това означава, че трите предложени в националното допитване въпроса не влизат в сила автоматично. Те все пак подлежат на разглеждане в парламента.Днес Върховният административен съд потвърди решението на тричленния състав, което постанови към преброените от ЦИК гласове да се добавят още около 500. Въпреки това общият брой гласове се оказа недостатъчен, за да има референдумът задължителен характер. За това не му достигнаха около 12 000 гласа.Референдумът се проведе заедно с последните президентски избори. Той предлагаше замяна на настоящата избирателна система с мажоритарна, намаляване на партийната субсидия на 1 лев на получен глас и съкращаване наполовина на броя на депутатите до 120 души.С откриването на новия парламент най-голямата политическа сила - ГЕРБ - обяви, че по волята на народа ще внесе за разглеждане в пленарната зала въпроса за въвеждане на мажоритарна система. Предварителните сондажи сочат, че предложението няма да получи достатъчна парламентарна подкрепа. ", "date": "2017.05.30", "title": " Референдумът на Слави не е задължителен, реши окончателно съдът"}
{"url": "https://m.offnews.bg/news/Obshtestvo_4/Ekopatekata-nad-Tran-opasna-obshtinata-speshno-shte-ia-rehabilitira_656866.html", "text": "Екопътеката \"Ждрелото\" при река Ерма и село Трън има опасни участъци и нарушена цялост, е констатирала регионална екоинспекция в Перник при проверка на място. Това заяви пред OFFNews зам.-кметът на Трън Цветислава Цветкова.За лошото ѝ състояние  алармираха от сдружението \"Зелени инициативи\". В сигнала си те твърдят, че мястото е зле поддържано и е опасно. Техните твърдения, макар и с по-леки думи, бяха потвърдени и от РИОСВ-Перник.Екопътеката съществува от 1997 година и оттогава не е правен сериозен ремонт или рехабилитация, каза зам.-кмета Цветкова.Фирмата, която е изградила екопътеката преди 20 години, сега ще я рехабилитира, тъй като има патент за сглобките на моста, обясни тя.Предстои експерти да оценят стойността на рехабилитацията, а след това общинският съвет в Трън да гласува колко средства да се отпуснат.Цветкова увери пред OFFNews, че в началото на екопътеката има служители, които предупреждават туристите за евентуални опасности, а често те вървят заедно с хората, дошли да отдъхнат, за да помогнат при нужда.", "date": "2017.05.30", "title": " Екопътеката над Трън опасна, общината спешно ще я рехабилитира"}
{"url": "https://m.offnews.bg/news/Sviat-_12/Granati-ot-Vtorata-svetovna-vojna-izbuhnaha-na-bitak-v-Germaniia_656855.html", "text": "Полицията в Германия е евакуирала квартал след като гранати от Втората световна война и други муниции започнали да експлодират в лятната жега, предава Асошиейтед прес. От полицията съобщават, че в понеделник след обяд е в град Хенеф, източно от Бон, е подаден сигнал към местните власти. При пристигане на място те намерили обхванат в пламъци гараж. Последвали още експлозии, но няма ранени. Районът около къщата, както и част от ЖП линия и магистрала, били отцепени, докато се включат сапьори. Експертите обезопасили мунициите и ги унищожили при контролиран взрив. 51-годишният собственик на дома обяснил пред полицията, че донесъл кутия с муниции и тя избухнала заради горещото времето. Той е разследван за нарушение на оръжейния закон.    ", "date": "2017.05.30", "title": " Гранати от Втората световна война избухнаха на битак в Германия"}
{"url": "https://m.offnews.bg/news/Obshtestvo_4/Remont-v-tunela-na-Pette-kiosheta-zapochvat-i-Shipchenski-prohod_656872.html", "text": "Ремонт на тунела под НДК, както и на релсите на трамваи с номера 6 и 7, ще се прави догодина. Това обяви зам.-кметът по транспорта Евгени Крусев, който провери как се поставя нова настилка от унипаваж по тротоарите на ул. \"Шандор Петьофи\".Предвидената реконструкция по релсите на \"Петте кьошета\" е заради новата сграда на Районния съд.  Бюджетът на Столичната община за ремонти на пътна инфраструктура през тази година е 36 млн. лв. Парите са предвидени за обновяване на пътни платна, тротоари и поставяне на антипаркинг елементи. Общо 26 са улиците, по които се поставят нови тротоари през тази година. ", "date": "2017.05.30", "title": " Ремонт в тунела на \"Петте кьошета\", започват и \"Шипченски проход\""}
{"url": "https://m.offnews.bg/news/Politika_8/Pargov-na-teatar-s-uchenitci-ot-Bosilegrad_656867.html", "text": "Калоян Паргов ще бъде гост на представление с участието на ученици от ОУ „Георги Димитров“, Босилеград, съобщиха от БСП София.Целта на инициативата е приобщаване на българчетата от Босилеградско към традиционните национални ценности и разгръщане на творческите им способности чрез участитето им в постановката заедно с големи български музиканти и актьори.Децата ще представят „Продавач на надежда“ по текст на Джани Родари, превод - Валери Петров и музика на Петър Ступел и Юри Ступел. В постановката ще вземат участие Хайгашот Агасян, Юри Ступел и актьорите Ивайло Захариев, Ивайло Калоянчев и Веселин Цанев.Идеята е на учителя по музика Горан Младенов и на Светослав Пеев, който е и режисьор на театралния мюзикъл. Организатор е българката от Босилеград Ивана Младенова – Бочева.Спектакълът ще бъде представен в Сатиричния театър „Алеко Константинов“ от 19.00 часа.", "date": "2017.05.30", "title": " Паргов на театър с ученици от Босилеград"}
{"url": "https://m.offnews.bg/news/Futbol_18793/Grisha-Ganchev-vze-emblemata-na-TcSKA-za-8-miliona-leva_656864.html", "text": "ЦСКА-София на Гриша Ганчев спечели търга за емблемата на ЦСКА срещу 8 милиона лева. Парите трябва да бъдат платени в едноседмичен срок. Ако това не се случи, печели втората оферта. Тя е за около 3 милиона лева на ЦСКА 1948.За участие в търга подадоха четири фирми - същите, които участваха първия път.Полицейското присъствие в Кърджали днес  е засилено, особено около блока, където се намира офисът на синдик Дора Милева. Около 150 фенове на ЦСКА-София преброи полицията.Активите са оценени на 1 646 325 лева. В пакета най-голяма тежест имат емблемите на ЦСКА - 971 705 лева, както и няколко имота край морето и в Панчарево, които са оценени на 490 410 лева.Допълнителните активи са старият автобус (47 190 лева) и служебни автомобили (23 970 лева), екипи и стоки (25 050 лева), както и вземания за 88 000 лева.Събраните от продажбата средства ще бъдат насочени към кредиторите.\"Всичко мина културно, ще говорим, когато мине процедурата по плащането. 8 милиона са много пари. Странно, с тях можеше да бъде оздравен клуба миналото лято\", реагира президентът на ЦСКА 1948 Никола Газдов.Административният директор на ЦСКА-София Милко Георгиев заяви, че очаква процедура от няколко месеца преди сумата да бъде платена, тъй като парите ще бъдат разпределяни от синдичката. Той нарече няколко пъти \"палячовци\" и \"Лудогорец 1948\" хората на ЦСКА 1948. И нападна БФС в неправилно водене на кореспонденция с УЕФА по забраната да се играе в Европа до 2019 година.\"Футболният съюз се ръководи от Разград\", заяви Милко Георгиев.", "date": "2017.05.30", "title": " Гриша Ганчев взе емблемата на ЦСКА за 8 милиона лева"}
{"url": "https://m.offnews.bg/news/Sviat-_12/Sotciolozi-predrichat-pobeda-na-Makron-i-na-parlamentarnite-izbori_656851.html", "text": "Движението на френския президент Еманюел Макрон \"Напред\" ще спечели най-много гласове на парламентарните избор във Франция. Това показват последните данни от допитване на агенциите Ипсос и Сопра Стериа, направено по поръчка на Франс телевизион и Франс радио, предаде Ройтерс, цитирана от БТА.Според проучването \"Напред\" и партньорите ѝ от центристкото Демократично движение ще получат 29,5% на първия тур на изборите на 11 юни.Консерваторите от \"Републиканците\" и техните партньори от Съюз на демократите и независимите ще получат 22 на сто от гласовете, а крайната десница \"Национален фронт\" на Марин льо Пен ще остане трета с 18% от гласовете, сочи проучването.Вторият тур на изборите ще се проведе на 18 юни.", "date": "2017.05.30", "title": " Социолози предричат победа на Макрон и на парламентарните избори"}
{"url": "https://m.offnews.bg/news/Sviat-_12/Vav-Frantciia-razbiha-balgarska-banda-za-krazhba-i-trafik-na-katalizat_656849.html", "text": "Френската полиция разби българска мрежа за трафик на катализатори, пишат френските издания \"Поан\", \"Паризиен\" и \"20 минют\", цитирани от БТА.Осем души, всички българи, са задържани вчера в Тараскон, Нарбон и Сен Ан, близо до Монпелие. Предполага се, че те са замесени в доходоносен трафик и кражбата на 600 катализатора. Щетите от кражбите се оценяват на между 650 000 и 700 000 евро.Разследването е започнало още миналата година и се предполага, че мрежата е наброявала около 30 души. Крадците са действали по двойки, единият е извършвал кражбата, а другият е пазел. Откраднатите катализатори били заравяни в близки до мястото на кражбата гори. След това друг екип е идвал да изрови откраднатото, което е било изнасяно към България.Там от него са извличани ценни метали, сред които има такива, търгуващи се за близо 30 000 евро килограма, като например платина, паладий и родий. За откраднат катализатор всеки от бандата е получавал по 25 евро. Самото устройство за пречистване на отработените газове струва над 1000 евро.", "date": "2017.05.30", "title": " Във Франция разбиха българска банда за кражба и трафик на катализатори"}
{"url": "https://m.offnews.bg/news/Futbol_18793/Pobediteliat-za-emblemata-na-TcSKA-otkaza-da-govori_656882.html", "text": "Иван Велччев, известен като Кюстендилеца във фенските среди, отказа да говори след победата си в търга за активите на ЦСКА. Той е собственик на дружеството \"РЕД ЕНИМЪЛС\", което предложи 8 милиона лева, най-високата оферта.Фирмата е създадена на 23 март 2017 година в блок на столичния квартал Слатина и е с капитал 500 лева. Сега има пет работни дни да внесе въпросните 8 милиона без 160 000 задатък.След края на търга Иван Велчев отказа да говори пред медиите, като бързо напусна. Весто него пред камерите застана административният директор на ЦСКА-София Милко Георгиев, чиито думи предадохме.Иван Велчев зае мястото на тартор на сектор \"Г\" след ареста на Росен Петров - Животното преди време. Известен е като човекът, който разпява агитката след оттеглянето на \"Офанзива\" от \"Армията\".Преди време лежа 7 месеца в ареста в Разлог след оплакване на бизнесмени, че на 22 юни 2014 г. в Банско са били пребити от група фенове на ЦСКА. До инцидента се стигнало, след като автомобилите на феновете, които си почивали в курорта, били напръскани със синя боя.", "date": "2017.05.30", "title": " Победителят за емблемата на ЦСКА отказа да говори"}
{"url": "https://m.offnews.bg/news/Sviat-_12/Zaharova-posavetva-rusnatcite-da-pomisliat-dva-pati-predi-da-patuvat_656858.html", "text": "Говорителката на руското външно министерство Мария Захарова предупреди руснаците да помислят два пъти, преди да пътуват за Черна гора. Изявлението на Захарова е по повод думите на министъра на външните работи на Черна гора Сърджан Дарманович, който обяви, че Русия се меси във вътрешните работи на страната и поддържа опозиционните сили, които са срещу влизането на Черна гора в НАТО.\"Считаме тиражираната от Подгорица история за \"държавен преврат\" и участие на Москва в тази афера за нагледен пример за дезинформация, целяща очерняне на Русия, настройване на гражданите на страната срещу братския руски народ, прикриване на антидемократични методи на Подгорица за влизане на страната в НАТО чрез заобикаляне на мнението на гражданите\", каза Захарова, цитирана на сайта на министерството. \"За съжаление, държавният елит на Черна гора често не действат според закона. В такива условия руските граждани и предприемачи сериозно рискуват да се окажат под натиска на черногорските власти, да се сблъскат с преки заплахи и провокации. В условия, при които в Черна гора продължава да се нагнетява антируската истерия на фона на общия регрес на двустранните отношения, сме принудени настоятелно да посъветваме руските граждани да помислят два пъти, преди да пътуват за тази страна\", допълни Захарова. \"По-лоша реклама за Черна гора от изявлението на външния министър Дарманович по отношение на Русия, руснаците и руските инвеститори трудно може да се измисли\", подчерта тя. Говорителят на външния министър Сергей Лавров каза още, че Черна гора е подкрепила санкциите против Русия, а Москва си е запазила правото да наложи ответни мерки, като повече подробности ще бъдат дадени на черногорското правителство. Напрежението между Москва и Подгорица се засили, след като стана ясно, че Черна гора ще влезе в НАТО през юни. В отговор Русия заплаши с икономически и политически отговор. Черногорският депутат Миодраг Вукович обяви вчера, че е бил задържан през нощта в транзитната зона на международното летище \"Домодедово\", докато е пътувал за международна среща в Беларус, а в Москва е трябвало да смени самолета. По-късно той се прибра в родината си. Черногорското външно министерство нарече инцидента \"нарушение на основните международни правила и дипломатически практики\".През февруари прокурор от Черна гора, разследващ предполагаем опит за държавен преврат в деня на парламентарните избори миналия октомври, обяви, че връзка със заговора имат руски държавни структури. Твърдението му веднага беше отхвърлено от Кремъл. ", "date": "2017.05.30", "title": " Захарова посъветва руснаците да помислят два пъти, преди да пътуват за Черна гора"}
{"url": "https://m.offnews.bg/news/Protesti_17652/Protest-posreshtna-parviia-KSNS-na-Radev_656842.html", "text": "Протест на инициативата \"Правосъдие за всеки\" посрещна представителите на властта, които се събраха на първия Консултативен съвет за национална сигурност, свикан от президента Радев.Демонстрантите издигнаха транспарант с надпис \"Съдебна реформа сега!\".Заведохме в администрацията на президента писмо, с което предаваме исканията на участниците в Марша за европейско правосъдие и настояваме да се включат в дневния ред на КСНС - разглеждане на случващото се по високите етажи на третата власт, което все повече се превръща в заплаха и за националната сигурност, и да се излезе с общо становище за решаване на проблемите и гаранции за продължаване на съдебната реформа, обясниха от инициативата \"Правосъдие за всеки\".Вече над час Консултативният съвет за национална сигурност, свикан от президента Румен Радев, обсъжда темата за рисковете и заплахите за националната сигурност на България и необходимите мерки за нейното укрепване.", "date": "2017.05.30", "title": " Протест посрещна първия КСНС на Радев"}
{"url": "https://m.offnews.bg/news/Futbol_18793/Zidan-se-dvoumi-mezhdu-Isko-i-Bejl_656886.html", "text": "Треньорът на Реал Мадрид Зинедин Зидан сподели, че ще бъде трудно решение на кого измежду Иско и Гарет Бейл да заложи във финала за Шампионската лига срещу Ювентус, който ще се играе тази събота от 21:45 часа. Френският специалист обясни, че има вероятност да пусне в игра и двамата.\"Най-важното е в събота да играем с пълни сили, както го правихме през целия сезон. Това е финал. Те не са допускали гол, ние пък бележим във всеки мач. Това са двата най-силни отбори, защото щом сме стигнали финал, значи е заслужено.И двамата са много добри. През този сезон играха заедно в 16 мача. Защо и в събота да не играят заедно? Ще ми е много трудно да избера титулярен състав, ще ми е много трудно и да избера кои да останат извън групата.Доста отговорно решение е да избера между Иско и Бейл. Имам 23 играчи, а трябва да играят 11. Важното е всички да сме подготвени.Знаем, че съперникът е солиден отбор. В защита играят с четирима или с трима и с Алвеш, който е изнесен по-напред. Алвеш има свобода по фланга. Мен ме интересува как можем да ги застрашим\", каза Зидан.", "date": "2017.05.30", "title": " Зидан се двоуми между Иско и Бейл"}
{"url": "https://m.offnews.bg/news/Politika_8/Slavi-Trifonov-za-sadebnoto-reshenie-za-referenduma-Az-sam-otvraten_656887.html", "text": "\"Аз съм отвратен.\"Така телевизионният водещ Слави Трифонов коментира в писмо до медиите решението на Върховния административен съд да не признае референдума за задължителен.По-рано днес петчленен състав на ВАС окончателно се произнесе по делото, в което Трифонов настояваше за допълнително преброяване на бюлетините без плик. Това, според него, би увеличило драстично броя на гласувалите в допитването и би направило волята на гласувалите задължителна за законодателя.Съдът потвърди решението на предишния тричленен състав, което постановява към преброените от ЦИК гласове да се добавят още около 500. Въпреки това общият брой гласове не е достатъчен, за да има референдумът задължителен характер. За това не му достигнат около 12 000 гласа.Трифонов посочва, че решението на ВАС е \"странно и неморално\", тъй като признава грешка в методологията на ЦИК по отношение на непреброените бюлетини без плик, но не задължава Избирателната комисия да извърши ново преброяване.Публикуваме и пълния текст на писмото на Слави Трифонов.", "date": "2017.05.30", "title": " Слави Трифонов за съдебното решение за референдума: Аз съм отвратен"}
{"url": "https://m.offnews.bg/news/Kultura_33/Tam-v-malkiia-grad-kadeto-rokat-se-sluchi-pt-II-sled-oshte-5-ili_656830.html", "text": "Това написах тук през май 2013-а, след като тогава гостувах на празника в града им, слушах, куфях, пих и се веселих със старите (ама не в смисъл на остарели) приятели. И не съм си представял, че след още 5 години следващия юбилей на „айсбергите” отново ще ни събере с носталгия, сантимент и с някои задължителни реминисценции (лазерите и „Кармина Бурана” в интрото на вечерта, емблематичните им парчета, любими на публиката, срещата на спомените след концерта). Ами, случи се! Отново инициирано от Читалището и неуморимия Ники Балабанов, заедно с Владо Вандов и останалите членове на рокобщността в Ихтиман. Например, в съучастие с приятели от другата иконична за роконаселението там група – „Лавина”. Градът ме посрещна с обновено и разкрасено стъргало, с водни площи (разправят, че деца от една част от ихтиманчани ги използват съвсем по „предназначение” в горещините) и уютни кътчета с масички навън. Осветлението по площада вече е соларно и спестяващо, самото читалище също е ремонтирано. Привечер една стабилна фенска маса от всякакви възрасти, пременена в черни тениски с паметна щампа за 30-годишнината от раждането на „Айсберг”-а, опразни чаршията и напълни салона. Точно в 19 ч. лазерите избухнаха, изтътна „Кармина Бурана” и празникът на рока се затъркаля с хрониката на парчетата. Този път изненадите бяха поне три. Акустичен сет, който накара залата да запали фенерите на телефоните си и участието на струнен квартет (по-точно „двама” плюс „две”), с чиято емоционалност носталгия и баталия се сляха в хармоничен звук. И специално подготвеното излизане на сцената на следващото поколение таланти от Ихтиман: детския хор към Читалището, като чаровните малчугани ни „удариха” с „Друга тухла в стената” и ни накараха да се почувстваме като в оригиналния клип на песента.За миналото, празника и подробностите се разговорихме по-после с Ники Балабанов.- Озвучава ни „Акустик систем”, те са с нас от 88-а, но тогава ни режисираше бащата, сега зад копчетата е сина му. Той по онова време беше 9-10-годишен и се въртеше покрай баща си, ето че сега му дойде ред сам да ни смесва в залата.Осветлението също е поверено на едни от най-добрите (в нашите си среди Киро „Овцата” действително не е безизвестен – б.а.) и видя лазерите каква атмосфера създадоха. А идеята за децата я даде Доню, единият от двамата ни певци във вечерта. Практически, това е сборна формация от детските вокални групи към Читалището, които са три иначе, с тях бяхме подготвили химна от „Стената” и участието им в припева на Johnny Be Good.Питам го към момента кой къде е от айсбергите, подържат ли връзки с членовете на групата…- Жоро е най-далече, в Америка е – разказва Балабанов, - Никола е в Дюселдорф, първият ни вокалист е в Швеция, Румен Балджийски (първия ни пианист) е в Бургас, Стоян Геров единствен продължава да си изкарва хляба като музикант. Ние двамата с Вандов сме си тук – в Ихтиман. Но имаме и „загубили” се хора: Радев и Ангелов, които са записвали с нас, не ги знам къде са, нямаме никаква връзка. Имаме човек в Пловдив. А басиста Румен Кайтазов почина. Това е животът. Цели 19 човека са правили историята на нашата група.В подробностите стигаме и до включването на стринг-музикантите. Ники ми доверява, че това било отдавнашна негова мечта, искал даже да бъде с песни на „Айсберг”, но ето, осъществило се „наполовина” едва сега, за 30-годишнината на групата и в навечерието на неговата собствена 60-годишнина.- Решихме този път, след като си изсвирим 11-те хита, хората да се потопят в друга вълна, затова направихме акустичния сет. И както ти самия си казвал – отдаваме почит на роконачалниците като свирим примерно „Пърпъл”, „Бийтълс”, „Стоунс”, „Назарет” и то в някаква част – заедно със струнен квартет. Съдейства ми Калин Душков, момчето, което тук е ръководител тъкмо на сборната детска вокална група, той ръководи една от трите детски формации и иначе пее в Операта. Той ми предложи свои млади колеги, всичките са по на 22-23 години: виолистка и челистка и двама цигулари. Те са професионални музиканти от оркестъра на Операта, но за пръв път се събират заедно в такава формация заради нашия бенефис. Репетираме с тях от декември миналата година, защото всеки има ангажименти и се събираме трудно, да кажем по веднъж месечно. Но нещата станаха чудесно. А най-интересното е, че за „Бийтълс” изровихме оригиналните аранжименти за струнен квартет и примерно в едно от парчетата той е дело на самия Джордж Мартин. Видя сам, че хората приеха страхотно този ънплъгд, като реакция, като емоция – може да се каже, че това е и най-голямото ми удовлетворение от днешния концерт. В България това вече е правено, но тук, на наша сцена е за пръв път и фактът и успеха на намерението ни, ме изпълват с още повече гордост и радост и вечерта. Ще работим още в тази посока, четиримата симфоници са заедно също заради повода, но имат желание да продължим. Пък и кметът възнамерява да издаде един диск и алманах за поколенията от града, това тук е част от местната история, от нашия живот. Така че, имаме какво още да правим и приготвяме. Рокът не спира, ние го търкаляме вече 30 години и можем още и още по-въздействащо. Нашите стари балади вероятно ще бъдат записани за диска с този струнен квартет.Накрая с Балабанов вдигаме чаши за атмосферата и рокобщността в Ихтиман. Защото и предишния път бях впечатлен, че тази пълна зала в едно достолепно старо читалище приема своите помъдрели момчета като рокикони, но същевременно и с чисто човешкото съпричастие, че са „някои от тях”, че са съседи от града им, че са бивши съученици, приятели завинаги…- Дори да не бях останал тук, дори да не работех в читалището – отсича Ники, - макар и по друг начин вероятно, тези неща щяха да се случват: рок, групи и годишнини щеше да си има. И аз, ние всички от групата, сме положили почвата, върху нея може да копае и сади и нещата да се развиват. Всички тези момчета и момичета си имат свои групи, тук рокът не върви „по изключение”. Това са No Name, No Angels, Лавина, Key Shock, Заплаха…, те свирят, ходят по фестивали, по клубове. И всички те са наследството на „айсбергите”, хайде – понеже останах в града – те са „Балабановото поколение”. Не защото съм ги учил на ла-ре-ми, а защото съм опитал да им предам духа. Видя колко разнородна беше публиката. Имаше дечурлига, чиито бащи са били деца, когато ние свирехме в група. Ще продължаваме да им показваме, че може да има всякаква музика – рап, диско, каквото се сетиш – но рокът е заявил стойността си още от миналия век. Отпреди 30 години и още повече.", "date": "2017.05.30", "title": " Там, в малкия град, където рокът се случи - pt.II (след още 5 или 30 години)"}
{"url": "https://m.offnews.bg/news/Kultura_33/Mezhdu-izkustvoto-i-naukata-Dzhao-Chuan-kojto-sazhiviava-dinozavrite_656883.html", "text": "Пекин. Склад, пълен с динозаври. Не, това не е част от сюжета на продължението на \"Джурасик парк\", а описание на обстановката в арт студиото на китайския артист Джао Чуан. Той прави гигантски скулптури и на динозаври от огромни стоманени рамки, фибростъкло и глина, пише \"Си Ен Ен\". Артистът също така има невероятни картини на изчезналите създания.Чуан работи с екип от 30 души в столицата на Китай, като прави проекти за палеонтолози, музеи и издателства, които искат да \"съживят\" спомена за изчезналите създания.Всъщност работата му не е изцяло в сферата на изкуството. За да пресъздадеш едно същество, което е живяло на Земята, са нужни и много научни знания. Използвайки знанията на учените от вкаменелостите и собственото си въображение, той създава наистина реалистични фигури на изчезналите динозаври.  Джао оприличава процеса на работата си по създаване на един динозавър като дърво. \"Корена\" на скицата му е базиран на знанията на учените, а короната на дървото - украсата и шарките на проекта, са създадени благодарение на въображението му. \"Когато вкаменелостите са много пълни и точни, въображението играе малка роля\", казва той.Работи с палеонтолози и дори пътува с тях из провинциите на Китай, където има най-много останки от древните животни.Има и съвместни проекти с компания за детски играчки, която изработва умалени варианти на динозаврите му.Един от най-добрите китайски палеонтолози в света - Xu Xing, открил над 50 динозавъра, работи с Джао от началото на кариерата си. Артистът е пресъздал някои от най-значимите му открития. Xing признава, че често оставя артиста сам да избере цвета на динозавъра, тъй като отскоро изследователите могат да кажат окончателно какъв цвят би бил даден динозавър и то само на базата на много добре запазени вкаменелости. Палеонтологът признава, че Джао има умение да познава цвета на динозаврите: \"Спомням си, че избрахме червен цвят за главите на Anchiornis (в галерията ще откриете негова научна илюстрация и до скулптура на Джао) - това се оказа вярно.\"\"Семейството ми беше бедно, а родният ми град беше малък и отдалечен\", разказва Джао, \"Нямаше много книги, особено за динозаврите, през цялото си детство исках да напиша книга за тях\".Сега той прави много повече от книга - работите му се търсят в целия свят и печелят фенове.\"Мога да кажа, че творбите ми са изкуство, излях сърцето си в тях\", завършва разказа си артистът. ", "date": "2017.05.30", "title": " Между изкуството и науката: Джао Чуан, който съживява динозаврите (галерия)"}
{"url": "https://m.offnews.bg/news/Sviat-_12/Komisiia-v-EP-poiska-sad-za-EK-zashtoto-ne-e-varnala-vizite-za-amerik_656889.html", "text": "Комисията по граждански свободи, правосъдие и вътрешни работи в Европейския парламент ще поиска становище от правната комисия за това дали ЕК да бъде изправена пред Съда на ЕС, тъй като не е въвела визи за гражданите на САЩ, след като държавата иска такива от европейските граждани.Решението беше взето на днешното заседание на комисията. Ако правната комисия се изкаже положително за идеята, предложението ще трябва да бъде гласувано и на пленарна сесия на ЕП, което ще се случи вероятно наесен. Ако предложението бъде подкрепено и от ЕП, Европейската комисия ще бъде съдена за това, че не е въвела визи за американски граждани, след като САЩ продължава да изисква визи за пет държави, сред които и България. ЕК е пропуснала срока, в който трябва да спази изискването за реципрочност, а като причина за липсата на решение беше посочено, че въвеждането на визи би било много скъпо, отбелязва БТА. Въпросът трябваше да се обсъди отново от еврокомисарите до края на декември миналата година. През март ЕП прие резолюция, с която призова ЕК в срок от два месеца да върне визите за гражданите на САЩ, които пътуват до ЕС. Досега комисията не се е съобразила с настояването на евродепутатите.Говорител на комисията днес отбеляза, че дипломатическият подход е довел до отпадането на визите за Канада за граждани на България и Румъния, затова предпочита да използва същия подход с Вашингтон с надеждата да постигне сходен резултат.Канада реши да премахне визите за българи и румънци покрай обещанието на властите в София и Букурещ да подкрепят търговското споразумение СЕТА. Дори визите за граждани на САЩ, пътуващи до ЕС, да бъдат върнати, това ще важи за срок от две години.", "date": "2017.05.30", "title": " Комисия в ЕП поиска съд за ЕК, защото не е върнала визите за американци"}
{"url": "https://m.offnews.bg/news/Psihologiia_18816/Tri-evropejski-grada-koito-da-posetite-prez-iuni-snimki_656745.html", "text": "1. Позитано, ИталияТози невероятно красив морски курорт в топлата Италия е точното място за море през юни. Една от причините да го посетите именно този месец са ниските цени на хотели от световен клас и стил. Само месец по-късно, през юли, както температурите, така и нощувките ще скочат до небето. Насладете се на Италия в този курорт, чието постоянно население е под 4000 души.Април и май са най-сухите месеци във Великобритания, така че юни все още няма да вали толкова много. Август е най-влажен и е месец на фестивала в Единбург и хотелските стаи са заети месеци преди събитието. Отивайки през юни, ще си спестите 29% от цените на хотелите. Посетете Музея на виното, калдъръмената улица, която води до Замъка на Единбург, кафенето, в което Дж. К. Роулинг е написала „Хари Потър“, невероятната зоологическа градина и още много места. И то с привилегията да не ви вали постоянно.Можете да се насладите на незабравима почивка в този зашеметяващо красив морски град на далматинското крайбрежие. Архитектурата му е запазена от векове, а цените отново са причина да предпочетете мястото през този месец.", "date": "2017.05.30", "title": " Три европейски града, които да посетите през юни (снимки)"}
{"url": "https://m.offnews.bg/news/Kultura_33/Kavarna-prodava-za-30-000-lv-kolata-s-avtografite-na-zvezdite_656890.html", "text": "Община Каварна обявява за продан знаменитата кола на бившия кмет Цонко Цонев, на която оставяха автографите си всички звезди, когато идваха във вече бившата Столица на рока.Това решиха общинските съветници преди броени минути.Началната цена е 30 000 лева с ДДС, търгът ще бъде с явно наддаване.Автомобилът е най-ценната реликва на общината. На него подписи са положили легендарните Deep Purple, Accept, Кай Хансен от Хелуин и Гама Рей, Dimmu Borgir, Scorpions и още десетки звезди от световна величина, за които беше въпрос на чест да сложат подписа си върху автомобила на Кметъла.Самият автомобил е \"Пежо\" и е на повече от 10 години - кметълът Цонко Цонев нямаше страст към скъпи коли. Веднага след като новата кметица Нина Ставрева дойде на власт, тя вкара пежото в общинския гараж и започна да се вози в джип и въпреки спадащите приходи на общината  с 9000 лева.Освен заради закърпване на бюджета на общината, който при управлението на Ставрева се срина, автомобилът се разкарва и заради войната на издигнатата от БСП и подкрепена от ГЕРБ кметица с рока и всичко останало от ерата на Цонко.Ставрева предизвика гнева на цяла България, когато  и на тяхно място останаха грозни петна. Основна тема в кампанията за избирането на Ставрева беше, че ще изгони от Каварна \"прошляците\", защото те пречили на руските туристи да дойдат.Под силния обществен натиск в първата година от кметуването си тя все пак склони да се организира фестивал, но това стана толкова нескопосано, че по време на изпълнението на Therion на стадиона имаше само 600 души.Както OFFNews , тази година за пръв път от десетилетие рок фестивал в Столицата на рока няма да има. Вместо това общината организира Дни на руската култура.", "date": "2017.05.30", "title": " Каварна продава за 30 000 лв. колата с автографите на звездите"}
{"url": "https://m.offnews.bg/news/Politika_8/Vlastta-se-razbra-za-reviziia-na-sluzhbite-i-modernizatciiata-na-armii_656862.html", "text": "Бойко БорисовВластта ще прави ревизия на службите за сигурност и на реализацията на проектите за модернизацията на армията. За това се разбраха участниците в първия Консултативен съвет за национална сигурност (КСНС), свикан от президента Радев.След срещата стана ясно, че участниците в Съвета са се обединили около това, да бъде решен проблемът с недостига на личен състав в службите и най-вече във Въоръжените сили, където той около 5000 души. Ще се търсят мерки за повишаване на мотивация на личния състав, както и за кадровото и професионално развитие на служителите в сектора за сигурност. До  пък трябва да бъде постигнат план за интегрирано развитие на службите за следващите пет години. Ще бъде актуализирана и стратегията за национална сигурност, приета при първото правителство Борисов. Причината е, че тя не отразява актуалната среда за сигурност.В същото време ще бъдат разработени и конкретни планове за ускорено прилагане на проектите за модернизация на армията, като сред тях няма приоритетни. Това влиза в противоречие с твърденията на премиера , който само преди дни каза, че проектът за купуване на нови изтребители не е приоритетен. След срещата при президента във вторник самият той заяви, че на Съвета в \"конструктивен диалог\" са приет предложенията на президента. „Обединихме се около предложенията на президента Радев. Беше един много нормален и конструктивен диалог. Имаше смисъл и по много от въпросите намерихме решение“, коментира пред журналисти Борисов.Според военния министър  общо е било мнението, че и трите модернизационни проекта трябва да се развиват едновременно. Става въпрос за купуването на нов тип изтребители, патрулни кораби и машини за пехотата. \"Няма логика само два от видовете Въоръжени сили да придобиват нова техника, а сухопътните войски да изостават в това отношение\", коментира министърът.След срещата не стана ясно как ще бъде търсен баланс, след като на едно от последните заседания на Министерския съвет финансовият министър  \"поряза\"  исканията на Министерството на отбраната и на МВР за увеличаване на бюджетите им още тази година. Аргументът на главния ковчежник на републиката е, че отбраната и сигурността са \"изключително ресурсоемки\" и ако им бъде даден приоритет заедно с увеличението на пенсиите - каквото е искането на Обединените патриоти, това ще доведе до ограничаване на разходи за други политики. Самият Горанов е на мнение, че скоростта, с която се върви към постигане на договореностите от срещата на върха на НАТО в Уелс, е \"малко бърза\". Именно на тази среща  за постигане на 2 % от БВП за отбрана до 20124 година. В становището на КСНС от вторник се посочва, че плановете за модернизация трябва да бъдат разработени в рамките на един месец и  да бъдат факт. До края на тази година пък трябва да има национален план за това как да бъдат достигнати разходи за отбрана от 2 % от Брутния вътрешен продукт (БВП) до 2024 година. Подобно решение  при президента  през 2015 година. Тогава обаче участниците в Съвета решиха, че 2015 г. ще е нулева по отношение на модернизацията на Въоръжените сили. Във вторник държавният глава  подчерта, че трябва да бъде направена ревизия на състоянието и ресурсите на службите за сигурност. По информация на OFFNews на съвета не е коментирана идеята му за промяна в подчинеността на разузнаването под шапката на президента. Въпреки това на КСНС е постигнато съгласие за преразглеждане на , които бяха приети при второто правителство на Бойко Борисов. Ще бъде редактиран рамковият закон за управление и функциониране на системата за национална сигурност. Сред въпросните закони е и .На заседанието са представени доклади от службите за състоянието на системата за сигурност и за заплахите. Взето е решение да бъдат актуализирани мерките за противодействие на външна намеса във вътрешната политика на страната. ", "date": "2017.05.30", "title": " Властта се разбра за ревизия на службите и модернизацията на армията"}
{"url": "https://m.offnews.bg/news/Sviat-_12/Politciiata-arestuva-17-godishen-sirietc-gotvel-atentat-v-Berlin_656892.html", "text": "Германската полиция арестува 17-годишен сириец, готвел самоубийствен атентат в Берлин. Младежът е задържан в района Укермарк, провинция Бранденбург, североизточно от германската столица, съобщи регионалният министър на вътрешните работи Карл-Хайнц Шрьотер, цитиран от БТА.Министърът обясни, че срещу момчето са събрани доказателства, в това число е и съобщение до майка му, в което то говори за терористичен заговор. В Германия е обявено високо ниво на заплаха от терористично нападение, след като тунизиецът Анис Амри уби 12 души при атентат на коледен база в Берлин през декември миналата година. Отговорност за нападението пое \"Ислямска държава\".", "date": "2017.05.30", "title": " Полицията арестува 17-годишен сириец, готвел атентат в Берлин"}
