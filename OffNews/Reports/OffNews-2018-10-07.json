{"url": "https://offnews.bg/futbol/levski-s-bezproblemna-pobeda-nad-slavia-kostov-blesti-s-dva-gola-za-689491.html", "text": "Левски победи Славия с 2:0 в най-старото столично дерби и се върна на върха в Първа лига. Главен герой в двубоя от 11-ия кръг на първенството бе Станислав Костов, който отбеляза и двата гола на стадион \"Георги Аспарухов\".Футболистите на треньора Славиша Стоянович можеха да се поздравят и с още по-изразителна победа, но пропуски за своя тим направиха Жерсон Кабрал и Габриел Обертан.Отборът отново навлезе в победна серия след загубата от Локомотив Пловдив и вече има три поредни победи на сметката си. \"Сините\" вече имат 28 точки, като във втора поредна пауза заради националните отбори ще почиват на върха.Преднината на столичани пред Лудогорец е две точки, а при подновяването на шампионата двата тима излизат един срещу друг в Разград.", "date": "2018.10.07", "title": "Левски с безпроблемна победа над Славия, Костов блести с два гола за \"сините\""}
{"url": "https://offnews.bg/112/ribar-se-udavi-kraj-balchik-689475.html", "text": "Рибар от Балчик се е удавил в морето край местността \"Тузлата\" тази сутрин. За инцидента потвърдиха от Морския спасителен център във Варна, цитиран от БТА.Висока вълна е обърнала лодката, в която 50-годишният мъж е бил заедно със сина си, разказаха от местната рибарска общност. Двамата мъже излезли в морето да извадят мрежите с улов, когато плавателният съд се обърнал.По-младият мъж е оцелял. ", "date": "2018.10.07", "title": "Рибар се удави край Балчик"}
{"url": "https://offnews.bg/112/parkirana-kola-potegli-sama-i-udari-dve-momcheta-689471.html", "text": "Паркиран автомобил потегли на собствен ход и рани две деца в Петрич, съобщи \"Фокус\", като цитира полицията. Двете момчета са на около 15 години и не са ранени сериозно, но са настанени в болница.Инцидентът е станал снощи, сигналът за него е подаден към 18:30 ч.Колата била паркирана под наклон, вероятно ръчната спирачка не е била дръпната.Полицията работи за изясняването на случая.", "date": "2018.10.07", "title": "Паркирана кола потегли сама и удари две момчета"}
{"url": "https://offnews.bg/futbol/zvezda-na-iunajted-stilian-petrov-e-edin-prekrasen-chovek-i-na-terena-689474.html", "text": "Футболистът на Манчестър Юнайтед и бивш съотборник в Астън Вила на Стилиян Петров - Ашли Йънг даде интервю за предаването \"Код Спорт\" по ТВ+.В кариерата си той е ставал шампион на Англия, триумфирал е и с купата на страната, Купата на Лигата и в турнира Лига Европа. С Англия зае четвърто място на Мондиал 2018. Йънг е и един от най-добрите приятели на Петров.- Мистър Йънг, здравейте от България! Отново със Стилиян Петров в един отбор. Какво е да сте пак заедно на терена, въпреки че е приятелски мач?- Мина доста време, откакто играхме заедно. Но той е един прекрасен човек и на терена, и извън него. И този мач също го доказва. Прекрасно е, че отново успяхме да поиграем заедно. Имахме много хубав период в Астън Вила, а той е един невероятен играч и човек.- Как поддържате връзка, след като не сте играли заедно от толкова отдавна?- Чуваме се по телефона, предаваме си поздрави чрез стари съотборници. Когато играехме заедно, станахме доста близки приятели извън терена. Просто е невероятно след какъв тежък период Стан успя да се изправи. Продължавам да се чувам нонстоп с него и семейството му.- Какво смятате за него като футболист?- Като футболист ли? Не мисля, че вече притежава същата бързина.- А когато играеше професионално?- Беше доста надарен технически. Можеше да стреля, да подава, но имаше и способността да се брани. Може би един от най-стабилните играчи, които съм виждал на терена.- Смятате ли, че Стилиян би успял като треньор?- Определено. Като играч знаеше доста добре тактически как да се държи на терена. Смятам, че и като треньор може да го направи и се надявам това да е така.- Кое му беше най-силното качество като играч?- Мисля, че на терена той е лидер. Там той водеше другите. Петров притежаваше всички необходими качества, за да бъде капитан.- Неотдавна в Манчестър Юнайтед играеше един българин - Димитър Бербатов. Какви са ви впечатленията от него?- Той също е фантастичен футболист. Играеше на много високо ниво, просто великолепен. Бербо не само е талантлив, но и интелигентен. А като голмайстор, направо нямам думи.- Смятате, че има голяма разлика между Бербо и Стан. Каква е тя?- Разликата е, че Стан е по-шумен. Можеш повече да се забавляваш с него. Докато Бербо определено е доста тих и спокоен. Но на терена всеки от тях беше на световно ниво, фантастични играчи.- Какви са ви впечатленията от футбола в България? От други български футболисти?- За съжаление не съм имал възможността да се изправя срещу много други български футболисти или отбори. Но имам достатъчно впечатления от играта ми със Стан.- Вие сте легенда на Астън Вила. Каква е ситуацията с този клуб? Защо отборът не може да се върне във Висшата лига?- Това може да се случи с всеки един голям отбор. Астън Вила е далеч от позицията, на която трябва да се намира и смятам, че това носи голямо разочарование у феновете. Но се надявам един ден това да се промени. И да се случи скоро.- Как дойде офертата от Манчестър Юнайтед, когато вие играехте във Вила?- Когато офертата дойде, то мениджърът на отбора ме помоли да остана още една година. Направих го, защото бях задължен на клуба. Но преминаването ми в Манчестър Юнайтед е едно от най-хубавите неща в моя живот.- Спомняте ли си първия си мач на стадион \"Олд Трафорд\", известен като \"Театъра на мечтите\"?- Разбира се. Първо още докато бях в Астън Вила. А първият ми мач за Юнайтед беше като гост срещу УестБромич. Но оттогава мина доста време.- Какъв тип човек е сър Алекс Фъргюсън? Всички сме го виждали, седейки на пейката, но какъв е всъщност?- Той е просто прекрасен. Като мениджър няма какво повече да кажем, спечелил е всичко. Но дори като вече не е на този пост, той е винаги насреща за нас, неговите момчета от Юнайтед. И винаги готов да помогне.- Ядосвал ли ви се е някога? И какъв ставаше той,когато се ядосаше?- Никога не се е случвало да го ядосам. Но определено, когато се ядосаше, не беше много добре да си му пред очите. Ако случайно се изпречиш, просто нямаше какво да му кажеш, а и така беше по-добре.- Как реагирахте, когато разбрахте за здравословните му проблеми и за влизането му в болница?- Беше изключително труден момент. С доста други съотборници си говорихме за това и беше много, много тежко. Но той е борец, той не се предава. И пак го доказа.- Идвал ли е в съблекалнята вече след като се пенсионира?- Не, никога. При пенсионирането си той каза, че никога няма да се върне там. Но ще ви призная, че по различни поводи се срещаме от време на време.- Мислите ли, че успехите му за английския футбол могат да бъдат повторени?- Някога, в далечното бъдеще може би, да. Но към момента, не мисля.- Манчестър Юнайтед с Райън Гигс, Пол Скоулс, Гари Невил. Какво е да си в тяхната компания?- О, велико е, да не забравяме и Рио Фърдинанд, НеманяВидич, Уейн Руни. Това бяха фантастични години. Просто не можех да повярвам сред какви играчи съм.- Манчестър Юнайтед е един от най-популярните отбори в България. Защо тимът не може да стане отново шампион във Висшата лига след ерата на сър Алекс?- Наясно съм, че това носи голямо разочарование за феновете. Не ни приляга да не печелим дълго време такъв трофей. Не е като да не вземеш купата на лигата или купата на Англия. Но бъдете сигурни - наясно сме, че трябва бързо да се върнем там, където ни е мястото.- Добре, да се върнем отново към сър Алекс. Какъв е той извън терена?- Абсолютно същият. Отдаден на това, което прави и трудещ се упорито.- А какъв е Жозе Моуриньо?- Вижте, той дава всичко от себе си. Също работи упорито. Знае и показва, че няма как да успееш, без да се бориш. Да си мениджър на Острова си е голямо изпитание. Напрежението е невероятно и всички те следят под лупа. Много са факторите, с които един мениджър се сблъсква в името на успеха. И определено пътят не е лесен.- Вие сте английски футболист. Но смятате ли, че във Висшата лига има прекалено много чужденци?- Доста съм мислил по този въпрос. За мен той няма еднозначен отговор. Но определено считам, че трябва да се дава достатъчно шанс и на младите играчи, за да можете да развиват потенциала си.- Играхте на последното световно първенство за Англия. Малко по-възрастен сте вече от вашите съотборници. Достави ли ви удоволствие мондиалът в Русия? Смятате ли, че постигнахте успех с четвъртото място?- Наслаждавах се на всяка една минута, в която играх на световното. Беше невероятно. Все още тая обаче иразочарование от края. Но смятам, че всеки един от нас -играчи, треньори, екип, дадохме всичко от себе си. Гледах клипове как феновете реагираха на нашата игра и за мен това беше нещо невероятно. Честно казано, все още нося в себе си малко разочарование, но също иголяма вяра, че ще надминем това постижение.- Играхте и срещу Хърватия. Защо не успяхте да спечелите?- Заради не един и два различни фактора. Но след тази игра, единственото, което остана, е разочарованието.Може би, защото бяхме толкова близо до успеха.- Треньори като Фабио Капело и Свен Горан Ериксон не успяха да постигнат успех на световното. Защо според вас? И кога Англия ще се класира на финал?- Лично аз си мисля, че това трябваше да се случи на последното световно първенство. Всеки един от нас в отбора го вярваше и смятам, че имахме нужните качества за това.- Говорим за големи турнири. Напоследък английските отбори не са имали много големи успехи в Шампионската лига. Защо?- Мисля, че Шампионската лига никога не е била лесно състезание за нас. Да, вярно е, че напоследък не успяваме, но бъдете сигурни - рано или късно и това ще се случи.- Какво беше за вас да спечелите Лига Европа с Манчестър Юнайтед?- О, просто нещо невероятно. Един момент, който винаги ще помня. Определено не ни беше лесно на финаласрещу Аякс, но така успехът бе по-сладък.- Коя е любимата ви позиция? Крило или бек?- Мисля, че крило. Предпочитам да играя там, но през последните години ми се е налагало и да играя по-назад.Но мисля, че и на двете позиции се справям.- Срещу кой играч ви беше най-трудно?- Играл съм срещу толкова много различни футболисти. Винаги е трудно, ако срещу теб има някой мотивиран.- Какво смятате за парите, които се дават на пазара в момента? Манчестър Юнайтед ви закупи за 15 милиона паунда. А сега това вече е съвсем скромна сума.- Смятам, че Футболната асоциация на Англия, УЕФА и ФИФА трябва да се замислят и да дискутират това. Философията на футбола се изменя с това даване на все по-големи суми пари за играчи. Времената се менят.- Вие сте футболна звезда. Смятате ли обаче, че по принцип една звезда трябва да взима толкова милиони?- В момента се случва, но да ви призная не знам, не мога да си представя докъде ще стигне всичко това.- Колко още години смятате, че бихте могли да играете на високо ниво?- Не мога да кажа с точност, но ще дам всичко от себе си да играя още. Бих се отказал веднага, когато видя, че не съм на това ниво.- Имате ли планове за бъдещето? Може би ще станете треньор.- Иска ми се, но ще оставя времето да покаже. Нека първо Стан успее като треньор.", "date": "2018.10.07", "title": "Звезда на Юнайтед: Стилиян Петров е един прекрасен човек и на терена, и извън него"}
{"url": "https://offnews.bg/medii/izvesten-sauditski-zhurnalist-ubit-v-konsulstvo-v-istanbul-689473.html", "text": "Саудитски журналист е бил убит в консулството на страната си в Истанбул миналата седмица, съобщи \"Ройтерс\", като се позова на полицейски източник. Според него става въпрос за умишлено покушение срещу известен критик на управлението в кралството на полуострова.Жертвата е Джамал Хашоги. Наличните до момента данни сочат, че той е убит, заяви главният съветник на президента Реджеп Ердоган Ясин Актай. Председателят на Сдружението на турско-арабските журналисти го определи като \"жестоко и варварско\".Хашоги напуска страната миналата година, страхувайки се от възмездие заради критиките си към саудитската политика за войната в Йемен.Във вторник, 2 октомври, той влязъл в саудитското консулство в Истанбул, за да получи документи за предстоящата си женитба. Саудитските власти казват, че си тръгнал малко по-късно, но турската му годеница, която го чакала отвън, казва, че той не е излязъл.Турски медии твърдят, че 15 саудитски граждани, сред които и официални лица, са били в сградата на консулството по това време. Те долетели с два самолета и малко по-късно напуснали. Медиите се позовават на източници от силите за сигурност.Полицията смята, че след предполагаемото покушение, тялото на журналиста е било изнесено извън комплекса. Катарският телевизионен канал „Ал-Джазира“ съобщи, че тялото е било намерено в района на Истанбул, но тази информация не е потвърдена.Саудитска Арабия отхвърли обвиненията в убийство и ги нарече \"безпочвени\".Турската прокуратура започна разследване. Рияд ще разреши на турските власти да претърсят консулството, увери саудитският престолонаследник принц Мохамед бин Салман в интервю за \"Блумбърг\". Дипломатическите представителства се ползват с имунитет, но кралството няма какво да крие и турските власти ще получат разрешение да влязат и да проведат необходимите действия, каза той.Журналистически организации изразиха силна загриженост по случая.Джамал Хашоги взема две интервюта от Осама бин Ладен. Журналистът посредничи в опит за помирение между Бин Ладен и саудитското кралско семейство след разрива в отношенията им в началото на 90-те години заради войната в Ирак (1991 г.). Хашоги е известен с добрите си връзки сред част от саудитския елит и беше медиен съветник на бившия саудитски посланик в Съединените щати принц Турки ал-Файсал.Хашоги е колумнист на влиятелното американско издание \"Вашингтон поуст\". Той е бил и главен редактор на телевизионния канал \"Ал-Араб\", който беше спрян 11 часа след началото на излъчванията си през 2015 г. в Бахрейн. Зад телевизията стоеше саудитският милиардер принц Алуалид бин Талал, който беше един от задържаните по нареждане на принц Мохамед бин Салман в хотел „Риц-Карлтън“ в нашумяла операция против корупцията в кралството през 2017 г., припомня БНР.Поради критиките си срещу престолонаследника принц Мохамед бин Салман Хашоги от двете години живееше в чужбина, предимно в САЩ, заради страх от репресии от саудитските власти.Това не е първият случай, при който критици на властите в Рияд изчезват. Принц Султан бин Турки беше отвлечен през 2016 г. и оттогава е в неизвестност. В следващите две години три принцеси, известни като критици на сегашната власт, също изчезнаха безследно.Случаят крие потенциал да влоши отношенията между Саудитска Арабия и Турция, които имат различия по редица близкоизточни политически въпроси.", "date": "2018.10.07", "title": "Известен саудитски журналист убит в консулство в Истанбул"}
{"url": "https://offnews.bg/politika/pargov-bsp-poe-kurs-kam-vlastta-sega-tarsim-saiuznitci-689470.html", "text": "БСП пое курс към властта и сега търсим съюзници. Това каза лидерът на столичните социалисти Калоян Паргов в предаването \"Европа сутрин\" по телевизия \"Европа\" днес. Според Калоян Паргов, невъзможността на управляващите да се справят с проблемите и да овладеят ситуацията в държавата вече е съвсем очевидна.Според него социалното напрежение нараства вследствие на повишението на цената на газа, което ще рефлектира и върху цената на парното, а по-късно и на тока.Нека не си правим илюзии, че ще се размине. При приемането на Бюджет 2018 инфлацията беше 2,5%, а сега гони 4%. Ръстът на цените изпреварва ръста на доходите и този факт няма как да не доведе до напрежение. А сме на прага на зимата, която ще бъде тежка, добави Паргов.Калоян Паргов добави, че за вота на недоверие БСП ще търси максимална подкрепа с цел той да е успешен.Председателят на групата на БСП в СОС коментира и качеството на ремонта на централната столична улица \"Граф Игнатиев\", което предизвика обществено недоволство през седмицата и доведе до протест пред Столична община.Той подчерта, че от БСП през последната година неведнъж са предупреждавали за тези провали.Калоян Паргов добави, че през последната година са били развенчани три мита за управлението на ГЕРБ в София.", "date": "2018.10.07", "title": "Паргов: БСП пое курс към властта. Сега търсим съюзници"}
{"url": "https://offnews.bg/obshtestvo/ne-ne-mahat-plochkite-pred-sveti-sedmochislenitci-prenarezhdat-gi-689482.html", "text": "Плочките в градинката с църквата \"Свети Седмочисленици\" не се махат, а се пренареждат, уточниха от Столична община пред БНТ след съмненията, които породи снимка на активистите от \"Спаси София\" днес.Пренареждането се налага в участъците, където са констатирани дефекти или неправилно поставяне.Настилката на площада предизвика недоволство в социалните мрежи, последвано от протест пред общината.Изпълнител на обекта е фирмата \"\". Тя отговаряше и за ремонта на площада около НДК, където 5 месеца след поставянето, част от плочите се надигнаха.", "date": "2018.10.07", "title": "Не, не махат плочките пред Свети Седмочисленици - пренареждат ги, твърди Общината"}
{"url": "https://offnews.bg/112/verizhna-katastrofa-s-chetirima-raneni-blokira-patia-sofia-varna-689483.html", "text": "Тежка верижна катастрофа прати четирима души в болница и затрудни силно движението между Велико Търново и София в района на Ново село. Сред ранените е бременна жена.Пострадаха двама мъже и две жени при сблъсъка между два леки автомобила и джип.На мястото пристигнаха линейки, пожарни и полицейски автомобили. Опашката от чакащи автомобили беше дълга няколко километра.Трафикът регулираше Пътна полиция. Те пропускаха колите в едната лента.Първоначалната информация сочи, че най-вероятната причина за инцидента е превишена скорост.", "date": "2018.10.07", "title": "Верижна катастрофа с четирима ранени блокира пътя София - Варна"}
{"url": "https://offnews.bg/112/shofior-blasna-politcaj-za-da-izbiaga-ot-proverka-petima-v-aresta-sl-689472.html", "text": "Петима души бяха задържани заради неподчинение на пътни полицаи в София и Пловдив.Инцидентът в София е станал в кв. \"Левски В\" към 11 ч., съобщи БНР. Полицаи подали сигнал СТОП към автомобил, но шофьорът не спрял, а опитал да блъсне единият полицай, който в последния момент е отскочил - разказа директорът на СДВР старши комисар Ивайло Иванов. След това автомобилът е засечен от друг патрул, който също опитва да го спре. Колата се насочва към полицая и го закача с бронята си, но той е бил с добра екипировка и не е пострадал сериозно. Това е наложило другите полицаи са стреляли с пистолет в една от гумите на колата и така принудили шофьора да спре.Проверката показала, че един от тримата мъже вътре е без лични документи. И тримата са задържани. Те са криминално проявени. Текат огледи.В Пловдив към 12 ч. пък полицаи опитали да спрат автомобил в района на Централна гара. Въпреки подадения сигнал, колата потеглила през Сточна гара към ж.к. \"Тракия\", а полицаите започнали преследване със служебния си микробус. Присъединили се и други полицейски патрули.До магазин в ж. к. „Тракия“ гоненият автомобил блъснал една от служебните коли и нанесъл леки материални щети. Продължил към центъра на града и до бензиностанция на бул. „Найчо Цанов“ се блъснал в две дървета. Тогава полицията успяла да задържи двамата в колата - 25-годишният неправоспособен шофьор, който се качил зад волана, след като пил алкохол, и 19-годишният му спътник.", "date": "2018.10.07", "title": "Шофьор блъсна полицай, за да избяга от проверка, петима в ареста след гонки в София и Пловдив"}
{"url": "https://offnews.bg/112/napadnali-tv-vodeshtata-viktoria-marinova-sled-sreshta-s-priateli-dok-689484.html", "text": "Убитата по особено жесток начин журналистка Виктория Маринова е била нападната, докато е спортувала на открито - тя отишла да тича по кейовата алея, край река Дунав след среща с приятели, съобщи bTV. Няколко часа по-късно телефонът ѝ бил изключен, а от нея нямало и следа.30-годишната водеща и административен директор на русенската тв TVN е била пребита, изнасилена, обезобразена и задушена. Тялото ѝ бе открито в събота в храсти близо до реката.Младата жена оставя 7-годишно момиченце.Последното предаване, което е водила, е било посветено на темата \"Джи Пи Гейт\" -името на строителната фирма бе част и от разследване на \"Биволъ\", свързано с измами и корупция при усвояването на европейски средства. \"Въпрос на време е да разкрият убийството в Русе - коментира премиерът Бойко Борисов по време на днешното Национално съвещание на МВР.\"От начина, по който се работи, от многото събран ДНК материал – въпрос на време е да разкрият извършителя”, увери Борисов.", "date": "2018.10.07", "title": "Нападнали тв водещата Виктория Маринова след среща с приятели, докато спортувала"}
{"url": "https://offnews.bg/futbol/krusharski-i-loko-pd-iskat-var-v-parva-liga-689481.html", "text": "Собственикът на Локомотив Пловдив Христо Крушарски и ръководството на клуба излязоха с позиция след мача с Берое в Стара Загора, загубен от \"черно-белите\" с 0:1. \"По време на вчерашния мач с Берое Локомотив Пловдив за пореден път беше жестоко порязан от съдиите, които отмениха чист гол на \"черно-белите\", а след това си затвориха очите и за редица други спорни ситуации. Подобно беше положението и на мача с Етър в предишния кръг. Абсурдно е в 21 век всеки, който е гледал мача на телевизора си вкъщи, да е видял и да знае, че има грешка, а съдията - не\", се казва в официалното изявление на \"смърфовете\".\"След двубои с подобно съдийство, започваме да си задаваме въпроса дали някой не очаква от нас да започнем да плащаме на съдиите?Аз и ръководството на клуба настояваме да бъдат предприети спешни мерки, като най-важната от които е да се въведе системата за видеоповторения VAR, която бе използвана на Мондиал 2018, от този сезон в испанската Ла Лига, а от догодина и в Шампионската лига.Ние сме категорични, че е крайно време да се спре с тенденциозното отношение на съдиите към футболната игра, защото освен, че е срамно и недопустимо, то ограбва труда на футболисти и треньори и срива имиджа на футбола като честна игра с равни правила за всички\", заявиха още от Локомотив Пловдив.", "date": "2018.10.07", "title": "Крушарски и Локо Пд искат VAR в Първа лига"}
{"url": "https://offnews.bg/sviat/proruska-opozitcionna-partia-pecheli-izborite-v-latvia-689485.html", "text": "Проруската опозиционна партия \"Хармония\" печели парламентарните избори в Латвия, съобщи БНТ.\"Хармония\" печели 19,8% от гласовете на вчерашните избори за парламент според резултатите след преброяване на протоколите от всички секции.По предварителни данни в парламента влизат също партията \"На кого принадлежи държавата\" с 14,25%, \"Нова консервативна партия\" (НКП) с 13,59 %, обединението \"За развитие/За!\" с 12,04%, обединението \"Всичко за Латвия! - Отечество и свобода/\" с 11,01%, Съюзът \"Зелени и фермери\" с 9,91% и партия \"Ново единство\" с 6,69 на сто.\"Хармония\" получава 23 места от общо 100 в Сейма, \"На кого принадлежи държавата\" и НКП - по 16, \"За развитие/За!\" и \"Всичко за Латвия!\" - по 13, Съюзът \"Зелени и фермери\" - 11 и партия \"Ново единство\" - 8 места.Латвийската ЦИК смята да одобри окончателните резултати в срок до три седмици след вота.", "date": "2018.10.07", "title": "Проруска опозиционна партия печели изборите в Латвия"}
{"url": "https://offnews.bg/politika/natcionalniat-koordinator-na-ataka-svetlozar-lazarov-podade-ostavka-689479.html", "text": "Светлозар Лазаров подаде оставка като национален координатор на партия \"Атака\".Това е станало в петък, обяви пред БНР Лазаров - бивш главен секретар на МВР в правителството с премиер Пламен Орешарски. Тогава вътрешният министър бе Цветлин Йовчев. . В \"Атака\" той отговаряше за партийните структури, външнополитическата комуникация и връзката с граждански сдружения.", "date": "2018.10.07", "title": "Националният координатор на 'Атака' Светлозар Лазаров подаде оставка"}
{"url": "https://offnews.bg/sviat/kitaj-potvardi-shefat-na-interpol-e-zadarzhan-i-razsledvan-689487.html", "text": "Китай потвърди, че е изчезналият ръководител на Интерпол Мън Хунвей е бил задържан за разпити. Той се разследва от антикорупционната служба на Китай, потвърди страната, без да уточни естеството на нарушенията.Мън Хунвей беше обявен за изчезнал, след като замина от Лион, Франция - където е седалището на Международната организация на криминалната полици (Интерпол) - за Китай.Семейството му няма връзка с него от 25 септември.По-рано съпругата му Грейс Мън каза пред журналисти, че смята, че той е в опасност.Тя призова международната общност да помогне за откриването на съпруга ѝ.В събота международната полицейска агенция призова Китай да изясни статута на Мън.Сега мистерията около това какво се е случило с него е разбулена, но все още не се знае какви са обвиненията срещу Мън Хунвей.", "date": "2018.10.07", "title": "Китай потвърди: Шефът на Интерпол е задържан и разследван"}
{"url": "https://offnews.bg/sviat/svatbena-limuzina-katastrofira-v-sasht-20-dushi-sa-martvi-689486.html", "text": "20 души загинаха в катастрофа със сватбена лимузина, станала в Ню Йорк, САЩ. Две превозни средства са били въвлечен в катастрофата, станала в събота.Очевидци разказват, че лимузината излязла от пътя и се врязала в пешеходци.Причината за катастрофата все още не е ясна. Тече разследване.", "date": "2018.10.07", "title": "Сватбена лимузина катастрофира в САЩ: 20 души са мъртви"}
{"url": "https://offnews.bg/politika/dimitar-delchev-otkazat-ot-reformi-ograbva-balgarite-689469.html", "text": "Правителството отказва да прави каквито и да е реформи, а това ограбва българите, заяви на пресконференция в Сливен Димитър Делчев, председател на „Движение България на гражданите“.Според Нина Борова, член на Изпълнителния съвет на ДБГ и общински съветник в Сливен, здравеопазването е в несъстоятелност.Това правителство е на финала си и работи на автопилот. Предстоят предсрочни парламентарни избори. Може би ще опитат да ги направят заедно с местните избори, вярвайки, че това ще им донесе силен резултат, но не съм убеден, че ще издържат до тогава, заяви Найден Зеленогорски, заместник-председател на ДБГ.Той беше категоричен, че голямо обединение на демократичните хора може да бъде истинска алтернатива на монопола на ГЕРБ и да се бори за рестарт на демокрацията.Димитър Делчев заяви, че до края на месеца ДБГ ще вземе решение за формата на явяване на партията на изборите за Европейски парламент.Делчев подчерта, че партията се фокусира в европейските и местните избори.Според Зеленогорски целта е по-добро представяне от 2015 година, когато партията излъчи двама областни кметове, 10 общински и над 150 общински съветници.", "date": "2018.10.07", "title": "Димитър Делчев: Отказът от реформи ограбва българите"}
{"url": "https://offnews.bg/temida/vinpromat-na-petia-slavova-otgovori-na-obvineniata-za-neregistrirani-k-689490.html", "text": "Завод \"Черноморско злато\" в Поморие, който беше обект на проверка от агенция \"Митници\" миналата седмица, отговори на обвиненията за наличието на 9 нерегистрирани крана за източване на алкохол и междинни продукти, отправени от зам.-директора на агенцията Юлиан Мирков. След като съоръженията бяха запечатани в началото на месеца, от завода, в чийто Надзорен съвет е собственичката на Инвестбанк Петя Славова, коментираха случая.Запечатаните кранчета са фабрично монтирани съгласно технологичните изисквания за работа. Те са там повече от 20 години, още при закупуването на съоръженията. Те са част от тях, а не са допълнително монтирани, заявяват от ръководството на предприятието, цитирани от БНТ.Според технолозите в завода, в цял свят няма производство без подобни кранчета.Досега \"Черноморско злато\" многократно е бил проверяван, но никога служителите на агенция \"Митници\" не са отчитали това като нарушение - отбелязват от \"Черноморско злато\".Те разясняват, че функциите на кранчетата са да се следи процесът на преработка, което в момента не може да се осъществи и на практика продукцията се произвежда на сляпо.\"Ако разпечатването се забави повече от две седмици, загубите ще бъдат в милиони. Това можем да кажем. Засега има 100 тона, които преработваме на тъмно, но не знаем какво ще се получи\", коментира изпълнителният директор Йордан Панайотов.", "date": "2018.10.07", "title": "Винпромът на Петя Славова отговори на обвиненията за нерегистрирани кранове за източване на алкохол"}
{"url": "https://offnews.bg/obshtestvo/grafat-ne-bil-gotov-a-tova-kato-e-689447.html", "text": "Основният елемент в защитата на Столична община по повод критиките към качеството на ремонтните дейности в центъра на столицата и конкретно на Граф Игнатиев е \"още не е готово\".Следващите снимки обаче показват видимите резултати от ремонта на бул. Арсеналски в участъка при Южния парк. Централната пътна артерия в столицата бе пусната за движение след ремонт едва преди две седмици. Там до края на годината продължава работа по тротоарите и изграждането на тролейбусното трасе. Стойността на строителните дейности бе 1,5 милиона лева, а изпълнител на проекта е общинското дружество \"Столичен автотранспорт\".", "date": "2018.10.07", "title": "Графът не бил готов, а това като е..."}
{"url": "https://offnews.bg/ikonomika/i-kitajski-zhp-gigant-poiska-spirane-na-targa-za-novi-vlakove-na-bdzh-689451.html", "text": "И китайският гигант в производството на влакове CRRC (China Railway Rolling Stock Corporation) обжалва условията на обществената поръчка на БДЖ за доставка на 42 мотриси с бюджет от 675 милиона лева.Компанията е внесла жалба № ВХР-2208-05.10.2018 в Комисията за защита на конкуренцията и е поискала спиране на тръжната процедура. Обжалваният акт са разясненията на държавния ни жп превозвач по условията на обществената поръчка от 25 септември т. г.Фиаското с търга за доставка на новите влакове вече е пълно след като най-големите производители на влакове в света възразиха срещу условията.Железопътните гиганти Сименс и Шкода внесоха жалби в КЗК срещу БДЖ-Пътнически превози по условията на обществената поръчка още  на 10 септември. Това са двете компании, които исторически са най-големите доставчици на българските железници през годините. Едни от най-модерните локомотиви на държавния превозвач в момента са Шкода, а най-новите мотриси - Сименс Дезиро, които обаче са с Както OFFNews вече многократно обясни две години подготовка на търга за новите влакове не стигнаха на БДЖ да измисли честни условия за покупка на качествен подвижен състав. Въпреки изхарчените десетки хиляди левове за консултанти и кантори, в крайна сметка поръчката бе написана за бавни, енергоемки, остарели и неудобни влакове. Финансовата схема също е абсурдна. Планирано е сервизът на новите влакове, които биха дошли най-рано през 2024 г., да се плаща с парите от субсидията, която БДЖ получава по договора за предоставяне на обществена услуга. Тук обаче проблемът е, че този контракт изтича и изобщо не се знае дали ще бъде даден отново на БДЖ или на друг пътнически превозвач.И Сименс, и Шкода протестираха срещу дискриминационни условията на търга с официални писма до ръководството на БДЖ. Позицията на водещите световни производители обаче не бе взета под внимание от ръководството на железниците ни, все още водени от център-нападателя аматьор Владимир Владимиров.", "date": "2018.10.07", "title": "И китайски жп гигант поиска спиране на търга за нови влакове на БДЖ"}
{"url": "https://offnews.bg/futbol/agentat-na-iablonski-se-sreshta-s-shefovete-na-levski-za-da-obsadiat-689457.html", "text": "Агентът на защитника на Левски Давид Яблонски ще пристигне в България и ще проведе среща с ръководството на \"сините\", пише \"Тема спорт\".Причината е, че чешкият защитник получи присъда от местен съд за манипулиране на мачове. Той получи 18-месеца условно и бе глобен с 20 хиляди крони (около 800 евро), като, ако не плати санкцията, го грозят 10 седмици затвор.Яблонски планира да обжалва присъдата на по-висока инстанция. Той е един от 22-мата осъдени по избухнал скандал в Чехия през 2013 година за залагане на манипулирани двубои.Бранителят е обвинен, че като юноша на Теплице е помагал на мафиоти с телефони на играчи на други клубове, които да участват в уреждане на срещи.Наред с тези проблеми договорът на футболиста с Левски изтича следващото лято. От \"Герена\" вече заявиха намерението си контрактът между двете страни да бъде продължен. Предстоят преговори.", "date": "2018.10.07", "title": "Агентът на Яблонски се среща с шефовете на Левски, за да обсъдят бъдещето му"}
{"url": "https://offnews.bg/medii/svetat-osadi-ubijstvoto-na-viktoria-marinova-689488.html", "text": "На 7 октомври 2006 година светът е потресен от убийството на известната руска журналистка Анна Политковская. 12 години по-късно вестта за друго убийство на журналистка обиколи световните медии и отново разтърси хората със своята бруталност.30-годишната русенска телевизионна водеща Виктория Маринова е изнасилена, удряна с юмруци и душена. Младата жена и майка на 7-годишно момиченце е административен директор на телевизия TVN и водеща, а последното ѝ предаване е посветено на темата \"Джи Пи Гейт\", по името на фирмата, уличена от \"Биволъ\" в разследването за корупция при усвояването на евросредства.Все още не може да се каже дали убийството е свързано с работата на Маринова, дали в него има личен мотив или престъплението е извършено по съвсем различни подбуди. Това казва българската полиция към момента, .Британската медия изброява и убийствата на журналисти тази година - това на Маринова е третото в Европейския съюз за последната година и четвъртото от началото на 2017 година досега. България е на последно място по свобода на медиите в ЕС, според \"Репортери без граници\", припомня Би Би Си.Синът на един от тези убити през последната година журналисти - Ендрю, чиято майка , също реагира на убийството в България:Би Би Си не е единствената световна медия, която реагира на жестокото убийство у нас.  днес, като подчертава, че международната общност осъжда покушението. и припомня, че последният материал на журналистката е свързан с корупция при усвояването на европейски фондове.Реакциите в социалните медии са десетки. Председателят на групата на Европейската народна партия (ЕНП) в ЕП Манфред Вебер писа в Туитър, че е шокиран от бруталното убийство на български журналист. \"Моите мисли са със семейството ѝ. Тя е третият журналист, убит в ЕС за една година\", пише Вебер и подчертава, че това е много притеснително и че е необходимо спешно българските власти да извършат пълно разследване.Ужасèн съм да науча за убийството на журналист, който е разследвал корупция в България - пише Ги Верхофстат, председател на групата на Алианса на либералите и демократите за Европа в ЕП, евродепутат от Белгия от 2009 г. и министър-председател на страната от 1999 до 2008 г. Следя отблизо разследването за ужасяващото убийство на разследващата журналистка Виктория Маринова в България - пише посланикът на Канада за България, Румъния и Молдова Кевин Хамилтън, който настоява бързо да бъде проверено дали убийството е свързано с работата ѝ.Остра е реакцията и на международни журналистически организации.\"Асоциацията на европейските журналисти - България е потресена от вестта за убийството на Виктория Маринова, административен директор и водеща в телевизия TVN Русе - се казва в съобщение на организацията. - АЕЖ-България изразява искрените си съболезнования към семейството и близките на младата жена. Настояваме за ефективно разследване и за бързо изправяне пред правосъдието на отговорните за това брутално престъпление.АЕЖ-България призовава да не бъде изключвана предварително нито една възможна версия за убийството, включително и тази за причини, свързани с работата на жертвата. В същото време, преди да има конкретни и доказани факти, е недопустимо да се спекулира дали инцидентът има отношение към темата за свободата на изразяване в България.\"Българските власти все още не могат да кажат дали убийството на Маринова е свързано с работата ѝ като журналист. И премиерът, и вътрешният министър обаче уверяват, че по случая работят най-добрите криминалисти и че скоро усилията им ще дадат резултат.", "date": "2018.10.07", "title": "Светът осъди убийството на Виктория Маринова"}
{"url": "https://offnews.bg/112/poslednoto-predavane-na-ubitata-tv-vodeshta-bilo-za-dzhi-pi-gejt-689476.html", "text": "Последното предаване на убитата телевизионна водеща Виктория Маринова е било по темата \"Джи Пи Гейт\", съобщи  .. То е с начален час 18:30. В Русе също ще има бдение.Тялото на 30-годишната майка на 7-годишно момиченце бе открито в събота в труднодостъпен район в Русе - в храсти, близо до р. Дунав. Младата жена - административен директор на русенската тв TVN и водеща на предаването \"Подиум\", а от края на септември - и на програмата \"Детектор\", е станала жертва на изнасилване и тежък побой. Била е обезобразена и задушена.Криминалисти казват, че не помнят в Русе да е извършвано толкова брутално престъпление.\"Джи Пи Гейт\" започна от разследване на сайта \"Биволъ\" за измами и корупция при усвояване на европейски средства. След публикуването на разследването за корупция бяха задържани журналистът Димитър Стоянов и румънският му колега Атила Биро. Двамата бяха арестувани, след като \"Биволъ\" подаде сигнал до МВР, че от офисите на строителната фирма „Джи Пи Груп“ започва изнасяне на документи, които са изгаряни в района на Радомир, а двамата журналисти са били на мястото, за да заснемат изгарянето. От ..", "date": "2018.10.07", "title": "Последното предаване на убитата тв водеща било за Джи Пи Гейт"}
{"url": "https://offnews.bg/sviat/referendumat-sreshtu-gej-brakovete-v-rumania-e-pred-proval-689452.html", "text": "С изключително ниска избирателна активност завърши първият ден от референдума в Румъния за промяна на дефиницията за семейство в конституцията на страната.Гласувалите през вчерашният ден са едва около 6 процента, което на практика означава, че само чудо може да доведе до валиден резулта от допитването.Гражданите на северната ни съседка настояват във върховния закон да бъде записано, че семейството се основава на брак между мъж и жена, а не както е досега - между съпрузи. Гласуването продължава и днес.Право на глас в допитването, организирано от гражданското движение \"Коалиция за семейството\", имат 19 млн. румънци.Под предложението за референдума, иницииран от управляващите социалдемократи, се подписаха 3 милиона румънци и след внасянето му в парламента, конституционният съд даде зелена светлина за планираната промяна.Правозащитни организации призовават хората да бойкотират референдума, който според тях ще тласне страната по пътя на популизма. Против провеждането му е и румънската православна църква.По-голямата част от опозицията се включва в предизборната кампания с призив да се гласува с \"да\". Допитването е определяно като важен тест за румънската демокрация и представителен вот за популярността на лидера на социалдемократите Ливиу Драгня.За да бъдат признати резултатите от вота за валидни, трябва да гласуват най-малко 30% от имащите право на глас или около 5 млн. гласоподавате.", "date": "2018.10.07", "title": "Референдумът срещу гей браковете в Румъния е пред провал"}
{"url": "https://offnews.bg/temida/majkata-na-deteto-koeto-samo-se-blasnalo-v-kmetski-dzhip-tarsi-pomos-689458.html", "text": "\"До края на живота си ще се боря за справедливост\". Това заяви пред Нова телевизия Анита Гълъбова - майката на момчето, което остана без далак и с разкъсан черен дроб, след като бе блъснато от колата на тогавашния кмет на Трън от ГЕРБ Станислав Николов.Преди дни оправдаха бившия градоначалник за катастрофата, при която блъсна дете, а присъдата е окончателна. Станислав Николов категорично отказа коментар. Съдът приравнява произшествието на случайно деяние, което изключва вина на дееца.Тя е категорична, че съдията е отхвърлил медицинската експертиза, както и свидетелските показания на очевидеца на произшествието. Джипът на Николов, който е основно веществено доказателство и трябва да се запази до края на досъдебното производство, е бил продаден още в деня на катастрофата. Гълъбова заяви, че подобни решения се оспорват и могат да бъдат преразгледани във Върховния съд в София, затова ще напише отворено писмо към главния прокурор Сотир Цацаров.Тя обясни, че правата на сина й са нарушени. Николов никога не се е поинтересувал какво е състоянието на Иван. Майката е решена да отнесе въпроса и до европейските институции.", "date": "2018.10.07", "title": "Майката на детето, което само се блъснало в кметски джип, търси помощ от Цацаров"}
{"url": "https://offnews.bg/kultura/prikazka-za-nedelia-kalinka-traka-na-mashinka-689406.html", "text": "Някога калинките не били такива, каквито ги виждаме сега. Имало и сини, и зелени, и оранжеви, и жълти, даже виолетови. Тази Калинка, за която става дума в приказката, била с чисто бяла рокличка, палава и шеговита, а най обичала да се навърта около пишещи машини и да подскача по клавишите им. Един ден с голяма радост открила, че машината може да й помогне доста да разкраси премяната си – тропала по клавиша с тире, получавала се раирана рокличка. Скачала по клавиша с точка, ставала дрешка на капки. И нулата била от полза, ако си харесала премяна на кръгчета, с кръстчетата можела да я нашари на квадрати. Калинката чевръсто сменяла десените, които пишещата машина произвеждала на заредения бял лист хартия, и й ставало все по-приятно да си представя как ще изненадва другите калинки, дружки и роднини, с модерни тоалети. Защото с буквите всеки може да си направи какви ли не чудеса...По някое време калинката заподскачала по клавишите още по-бързо и с още по-нарастващо удоволствие забелязала, че от нейните упражнения излизат смислени думички. Мама, тате, кака... Понеже била неуморна, направо заиграла ръченица, за да види какви словосъчетания може да се получат. А на листа се нареждали всякакви – и правилни, и сгрешени думи, и невъобразими измишльотини. Например след баба Калинката изписала дЕдо, после добавила кАща и каша, след това рИка и чушкЪ, дУмат и салатЯ, слЕдолеТ и сИмолеД. Е, точно тогава кротката пишеща машинка изскърцала със зъби и се скарала ядно на палавницата:- Защо пишеш глупости? Та ти си мила и образована калинка, при това красавица и умница. Как така ще измислиш сто модела за роклички, с които да смаеш приятелките и роднините си, а в думите ще правиш грешки, които те излагат и загрозяват. Търпях, търпях, обаче не се трае, да знаеш. Добрият писател използва добри думи, но и ги пише добре, правилно. А когато издават книжки за деца или правят филмчета, специални хора преглеждат приказките, за да учат те читателите и зрителите на благоразумие, но и на грамотност. Наричат ги коректори, т.е. поправячи. Ами онова бялото мазило, но което също му казват коректор – с него заличават сгрешените букви и цифри, за да ги заменят с правилните... Какво да ти разправям за компютрите, те даже си имат програми и ако човекът напише погрешно някое изречение, подчертават го с червено, както учителят шари контролните на слабите си ученици. Ти искаш ли да ти начервят писанията като на двойкаджиите...Разбира се, Калинката не искала никакви червени знаци, че не може да пише правилно, червеното й харесвало само за тоалетите. А и много си мечтаела някога да стане уважаван писател, който знае милион забавни истории и никога не се обърква в разказите си, нито пък ги повтаря. Затова се осмелила да попита най-учтиво пишещата машина:- Ами ако аз стана по-старателна, ти ще ми покажеш ли как работят истинските писатели? Да си призная честно, много ме препъват препинателните знаци – точки, запетаи... – Тук калинкката въздъхнала тежко. - Точката например ми се струва лицемерна, когато е сама, значи край. Като са две една над друга, следва обяснение, а като се наредят три на хорце – не се и сещаш какво ще става по-нататък. Да не говорим за възклицателния знак – веднъж се удивлява, друг път се кара най-строго, нерядко може и да зареве. Понякога пък той или питанката застанат на челна стойка, да се чудиш за какво им е тази гимнастика...- Ами, ами, гимнастика. Изобщо не е физкултура, а култура. Просто така ти заговарят на друг език, испански. Такива чудесии са скрити в нашите клавиши, че хиляда питанки няма да ти стигнат, докато ги опознаеш - тук машинката замълчала по-дълго. После обещала на калинката - Хубаво, ще те уча на грамотност, стига да бъдеш старателна. И ако не бързаш прекалено да ставаш писател. Първо трябва да запомниш буквите и после да подскачаш по тях. Имай предвид, че има два вида букви – малки и големи. Има кирилица, има латиница, на компютрите азбуките са и повече, та запомни как да преминаваш от едната към другите. Този свят е твърде голям и ти ще трябва да си приказваш с хора от различни краища и народи. Рано е да ти разправям за ударенията, ама поне да ти загатна нещичко. Някои думи се преструват на объркани, ала и на тях са им намерили лек – слагат малък знак и вече няма недочул, недоразбрал, гледал го и не видял...Докато си говорели така, калинката забелязала, че бялата й рокличка е станала съвсем алена, а върху нея са се налепили рой черни точици. В първия момент тя не могла да се сети дали означават край на нещо и начало на друго, или пък предупреждават, че след тях ще има изречение, хвърлящо нова светлина върху ситуацията. Мислила, мислила, мислила – аха да заспи... Накрая се ободрила – тези точки са си многоточия, след тях започват неочакваните приключения. Оттогава насетне и тази, и всички други калинки обличат червени рокли на черни точки, готови винаги да затропат по клавишите на пишеща машина. А като дошло времето пишещите машини съвсем да отстъпят мястото си на компютри, лаптопи, смартфони и каква ли не съвременна електронна техника, калинките открили, че на новите клавиши играят своите танци още по-леко. Ако им се пишат приказки, разбира се.", "date": "2018.10.07", "title": "Приказка за неделя: Калинка трака на машинка"}
{"url": "https://offnews.bg/kultura/pochina-aktiorat-skot-uilsan-ot-zhivite-martvi-689456.html", "text": "Почина актьорът Скот Уилсън. Ветеранът в американските кино и телевизия почина на 76 години в Лос Анджелис, предаде БГНЕС. Причината за смъртта му са усложнения на левкемия, съобщи TMZ. Той е починал в дома си заобиколен от близки.От 2001-а до 2006-а година участва в „От местопрестъплението“ с периодичната си роля на бащата на Катрин Уилоус – Сам Браун, а от 2011-а до 2014-а година играе ролята на Хършъл Грийн в „Живите мъртви“. (The Walking Dead).Участва в хитови заглавия като „Великият Гетсби“ (1974), „Пърл Харбър“ (2001). Ролята му в „Деветата конфигурация“ през 1980-а година му носи номинация за наградата \"Златен глобус\" за най-добра поддържаща мъжка роля.", "date": "2018.10.07", "title": "Почина актьорът Скот Уилсън от Живите мъртви"}
{"url": "https://offnews.bg/sviat/direktorat-na-interpol-podade-ostavka-sled-potvarzhdenieto-na-kitaj-c-689489.html", "text": "Директорът на Интерпол Мун Хунвей е подал оставка, съобщи международната полицейска агенция.Оставката е получена в генералния секретариат на Интерпол във френския град Лион и влиза в сила незабавно, се казва в официалното съобщение на Интерпол.Новината дойде след като днес Китай потвърди, че го е задържала и го разследва по обвинения в нарушения на закона. Властите не уточняват какво е естеството им.Изявлението им дойде след вчерашния призив на Интерпол да изяснят статута на Мън.Мън Хунвей беше обявен за изчезнал, след като замина от Лион, Франция - където е седалището на Международната организация на криминалната полици (Интерпол) - за Китай. Семейството му няма връзка с него от 25 септември.", "date": "2018.10.07", "title": "Директорът на Интерпол подаде оставка след потвърждението на Китай, че го разследва"}
{"url": "https://offnews.bg/112/televizionna-vodeshta-e-zhestoko-ubita-v-ruse-689461.html", "text": "Жестоко убийство в Русе. Жертвата е 30-годишната жена, съобщи Нова телевизия. Тялото е открито в събота в труднодостъпен район. Намерено е в храсти, близо до Дунав.Разпознаването на жертвата е станало късно снощи. Младата жена е била водеща на предаване в една от местните телевизии. Убита е по особено жесток начин.Криминалисти с дълъг стаж казват, че не помнят в Русе да е имало такова брутално престъпление. Полицията работи по няколко версии, но няма данни убийството да е свързано с работата на телевизионната водеща.Очаква се по-късно днес от полицията в Русе да дадат още информация по случая.Жената е станала жертва на изнасилване и тежък побой. Била е обезобразена и задушена, съобщава Русе Медиа.Убитата Виктория Маринова е административен директор на русенската телевизия TVN. Тя бе водеща бе на предаването „Подиум“, а от края на септември и на програмата „Детектор“, съобщават местни медии.Младата жена е майка на 7-годишна дъщеричка.", "date": "2018.10.07", "title": "Телевизионна водеща е жестоко убита в Русе"}
{"url": "https://offnews.bg/obshtestvo/ochakvajte-vavilon-v-berlin-po-epic-drama-689385.html", "text": " прелива от талант. Участниците и екипът имат биографии, пълни с класически заглавия като \"Бягай, Лола\", \"Сбогом, Ленин!\", \"Животът на другите\", \"Бялата лента\" и грандиозни тв успехи като \"Осмо чувство\" и \"Короната\". Черешката на тортата е приносът на Брайън Фери от \"Рокси Мюзик\" за саундтрака.Берлин през двадесетте години на 20-и век е дом на талантливите, амбициозните и суетните, но под бляскавата повърхност обеднелите маси жадуват за по-добър живот.Това е времето на организираната престъпност и политическия екстремизъм. Старите военни елити още не са се оттеглили, докато още по-страховито чудовище надига глава.Гереон, полицейски служител в Кьолн, е нов в отдела за борба с дрогата и проституцията в монументалната полицейска централа на Берлин. Макар да изглежда спокоен и искрен, той носи голям товар. Отделът се управлява от Бруно Волтер, лоялен и грижовен колега, чиито тайни мотиви се превръщат в сериозна заплаха.Между двамата мъже е Шарлът - интелигентна млада жена, която иска да подобри живота на семейството си и е принудена да води двойнствен живот.Поредицата започва в четвъртък, 18 октомври, в 22:00 по новия драматичен канал . В ролите са Фолкер Брух, Лив Лиза Фрийс, Петер Курт, Матиас Бранд, Леони Бенеш.", "date": "2018.10.07", "title": "Очаквайте 'Вавилон в Берлин' по Epic Drama"}
{"url": "https://offnews.bg/obshtestvo/protestat-na-majkite-na-detca-s-uvrezhdania-se-mesti-pod-prozortcite-n-689454.html", "text": "Протестът на майките на деца с увреждания се мести пред Министерски съвет, за да поиска отговорност от премиера Бойко Борисов.Акцията под наслов \"Системата ще убива всички ни, докато не се реформира\" е насрочена за вторник 10 октомври пред Министерски съвет от 17,30 часа. ", "date": "2018.10.07", "title": "Протестът на майките на деца с увреждания се мести под прозорците на Борисов"}
{"url": "https://offnews.bg/volejbol/lavitcite-zagubiha-ot-sasht-na-svetovnoto-689459.html", "text": "Женският национален отбор започна със загуба участието си във втората фаза на Световното първенство по волейбол в Япония. В първия си мач от Група F тимът ни отстъпи на действащия носител на трофея САЩ с 0:3 (-16, -17, -11).В началото на геймовете „Лъвиците“ бяха равностойни на своя съперник, но постепенно американките поемаха контрола върху случващото се на полето и се поздравиха с 6-ия си успех на шампионата от също толкова срещи.С най-голям актив на състава ни завърши Нася Димитрова, която отбеляза 11 точки. Мирослава Паскова добави 9, а Гергана Димитрова приключи с 8. За победителките Кимбърли Хил реализира 13.Загубата е 4-а за България в турнира, като с 2 победи и 6 точки нашите момичета заемат 8-о място в своя поток. В понеделник от 4:40 ч.б.в. волейболистките водени от Иван Петков излизат срещу Русия.", "date": "2018.10.07", "title": "\"Лъвиците\" загубиха от САЩ на световното"}
{"url": "https://offnews.bg/obshtestvo/i-dnes-shte-e-toplo-i-slanchevo-689448.html", "text": "И днес над по-голямата част от страната отново ще е слънчево, показва прогнозата на НИМХ. По-значителна ниска облачност ще има преди обяд над Източна България. Ще духа слаб вятър, предимно от изток. Минималните температури ще са между 3 и 8 градуса, по морския бряг малко по-високи - предимно между 20 и 25 градуса.В София минималната температура ще е около 5, максималната - около 22 градуса.В планините ще бъде слънчево, със слаб предимно южен вятър. Максималната температура на височина 1200 м ще е около 17 градуса, на 2000 м - 11 градуса.По Черноморието ще преобладава слънчево време, преди обяд със значителна ниска облачност. Ще духа до умерен източен вятър. Максималните температури ще са между 19 и 22 градуса. Температурата на морската вода е 19-21 градуса, а вълнението на морето ще бъде 3-4 бала.", "date": "2018.10.07", "title": "И днес ще е топло и слънчево"}
{"url": "https://offnews.bg/kultura/sofia-kvartet-otkrivat-sezona-si-689453.html", "text": "С две награди за предходния сезон (Националната награда „Златен квартет“ и наградата за принос към българската култура „Златно перо“), на 10 октомври София квартет влиза с летящ старт в новия сезон.Четиримата нестандартни музиканти от състава към Софийската филхармония са разделили програмата за новия си сезон в два цикъла: Sofia Quartet Classic и Sofia Quartet Light. Sofia Quartet Classic е за публика от познавачи и истински ценители на камерното изкуство. Програмата на цикъла включва 4 концерта и спокойно можем да я наречем „класика в жанра“. Бетовен, Брамс, Моцарт, Стравински , Менделсон и Пеков ще са композиторите, чиито произведения ще звучат в четирите концерта. А компания на сцената ще им правят Людмил Ангелов, Йосиф Радионов и Тодор Петров.Sofia Quartet Classics10 октомври 2018 г. В програмата: Игор Стравински - три пиеси, М. Пеков – квартет, Бетовен оп.9528 ноември 2018 г. с Концерт с Тодор Петров. В програмата: Менделсон пиано квинтет, Бетовен оп. 13523.01.2019 г. – Концерт с участието на Людмил Ангелов. В програмата: Брамс кв. 1, Брамс - пиано квинтет19.02. 2019 г. – Концерт с участието на Йосиф Радионов. В програмата: Менделсон кв. оп 80 G-moll, Моцарт квинтет C-durВторият цикъл Sofia Quartet Light стартира с концерт, част от горещия проект на състава „Концерти с дрескод“. Не сте виждали танцуващ класически квартет? Значи не сте посещавали „Концерти с дрескод“. Специални гости на Коледното издание на проекта са децата от Детския филхармоничен хор. Дрескодът е с цвят шампанско, а шампанското е от квартета. Музикантите подготвят грандиозен шоу спектакъл за пролетното издание на „Концерти с дрескод“. За взривоопасната атмосфера подсказва и дрескодът: КОД: ЧЕРВЕНО. Именно тогава доайенът на състава, известният виолист Валентин Геров ще отпразнува своята 60 годишнина. Освен джаз триото JP3 (Живко Петров, Веселин Веселинов Еко, Димитър Семов), на сцената заедно с квартета ще застанат популярни артисти от шоубизнеса, чиито имена музикантите все още пазят в тайна.Освен двете издания на „Концерти с дрескод“, София квартет Light ще предложи на публиката концерти със Станимир Тодоров и Димитър Буров.Sofia Quartet Light15 декември 2018 г. – „Концерти с дрескод“ Коледен концерт с Детския филхармоничен хор4.04. 2019 г. „Концерти с дрескод“ - Валентин Геров на 60 – Концерт с участието на JP3 - Живко Петров, Д. Семов, В. Веселинов – Еко и др. известни изпълнители 11 май 2019 г. – Концерт с участието на Станимир Тодоров. В програмата: Барбър квартет, Шуберт квинтет 29 юни 2019 г. - Концерт с участието на Димитър Буров. В програмата: Менделсон октет, Брамс квинтет с 2 виоли, Шостакович октетБиография на състава:Името „София квартет“ е символ на качество – ансамбъл на световно ниво с многобройни изяви у нас и в чужбина и богата дискография.Първоначално създаден като радиоквартет към БНР, през годините в състава му са били Васил Вълчев, Николай Беспалов, Николай Гагов, проф. Димо Димов, проф. Ангел Станков, Джефри Дийн и др. Днес, обновен с едни от най-добрите инструменталисти в България, квартетът включва цигуларите Стоимен Пеев и Йордан Димитров, виолончелиста Любомир Ников и доайена на състава – виолиста Валентин Геров.Определен от пресата като естествен наследник на квартетите „Аврамов“ и „Димов“ в българската традиция на квартетното изкуство, „София квартет“ се наложи като водещ камерен състав, спечелвайки признанието на публиката, медиите и критиците. Репертоарът му се състои от класически виенски и модерни музикални пиеси, някои от които написани специално за него.По-голямата част от произведенията в репертоара на „София квартет“ са показвани по Националната телевизия и записани от БНР, а много негови студийни записи са издадени на компактдискове в България, Гърция и Япония. Музикантите са осъществили световни премиери на редица нови произведения, написани специално за „София квартет“: по три квартета от Александър Попов, Михаил Пеков и Ценко Минкин, произведение на Тацуя Коумадзаки и четири струнни квартета на известния гръцки композитор Димитрис Темелис.Задграничната концертна дейност на състава обхваща Европа и Азия.Многобройни са спечелените награди – признание за яркия талант и висок професионализъм на състава. През 2012 квартетът гостува с концерт на „Есенни музикални празници“ в Скопие, откъдето музикантите се завръщат с почетно отличие „Диплом за високи постижения в представянето на българското изкуство“. През октомври 2011 получават годишната награда „Български будители“ на Фондация „Млади български таланти“. Голямо признание за интензивната концертна дейност и високи изпълнителски постижения на „София квартет“ е най-високото музикално отличие у нас – „Кристална лира“ на Съюза на музикалните и танцови дейци в България за 2004 г.През 2017 г. съставът получава Националната награда „Златен квартет“ на името на „.акад. Марин Големинов“. Наградата за принос в българската култура „Златно перо“ е връчена на „София квартет“ на 24 май 2018 г.", "date": "2018.10.07", "title": "София квартет откриват сезона си"}
{"url": "https://offnews.bg/bojni/habib-pobedi-konar-mele-beliaza-kraia-na-macha-v-las-vegas-689455.html", "text": "Хабиб Нурмагомедов защити шампионския си пояс в средна категория, след като победи Конър Макгрегър след отказване в големия мач на UFC 229, който се проведе при огромен интерес в Лас Вегас.Руснакът остава непобеден в октагона и вече има 27 победи от 27 мача. Макгрегър записа четвърта загуба, след като не издържа на непрестанните атаки на съперника си и в средата на четвърти рунд бе притиснат много тежко на земята. Хабиб успя да обърне ирландеца по корем и го хвана в задушаваща хватка, което принуди Конър да се предаде.Това обаче не бе всичко в този мач, а най-интересното тепърва предстоеше. След края на мача Хабиб прескочи загражденията и нападна човек от щаба на Макгрегър.Враждата между двамата датира отпреди няколко месеца, когато Макгрегър и негови приятели нападнаха автобуса, в който се возеше Нурмагомедов в Бруклин. След действията на Хабиб на ринга настана пълен хаос за няколко минути, човек от щаба на Нурмагомедов дори нападна все още възстановяващия от задушаването Макглегър.Наложи се охраната и полицията да се намеси и да изведе двамата от залата с кордон. Церемония по награждаването не бе проведена и Хабиб не получи шампионския пояс, като предстои да се разбере дали ще има наказание за руснака заради действията му след мача. Трима души от обкръжението му пък са били арестувани за участието си в мелето.Едно е сигурно - Хабиб постъпи грозно и с действията си помрачи иначе великолепната си победа над Макгрегър. Нещо повече - очаква се той да бъде сериозно санкциониран, като може да се стигне до отнемане на пояса, като решението за това може да вземе шефът на федерацията Дейна Уайт. Нурмагомедов може и да остане без американска виза, което ще принуди UFC да му отнеме пояса.", "date": "2018.10.07", "title": "Хабиб победи Конър, меле беляза края на мача в Лас Вегас"}
{"url": "https://offnews.bg/tenis/rodzhar-federer-se-tceli-v-tokio-2020-689460.html", "text": "Швейцарската легенда в мъжкия тенис Роджър Федерер сподели, че иска много да участва на Олимпиадата в Токио през 2020 година. Маестрото посети японската столица и разгледа олимпийското село, което се строи в момента.\"Какво мисля за Наоми Осака? Тя може да има лош ден. Да не и се получава форхенда или бекхенда, но винаги може да намери решение на корта. Млада, психически силна и много амбициозна. Изглежда, че се наслаждава на ролята си на голямата сцена\".Видях олимпийското село, което още се строи. Това е просто вълнуващо. Впечатлен съм. Бях в центъра на Токио и си мисля, че ще се получат едни страхотни олимпийски игри през 2020 година. Дали бих искал да участвам в тях? Да, много ми се иска.В Швейцария специално местната федерация по тенис осигурява на младите състезатели всички най-възможни условия за добър тренировъчен процес и за развитие, така че ако някой иска наистина силно да успее в тениса, то тогава има предпоставки да го стори.За да стане това обаче трябва да имаш голяма страст и да получаваш силна подкрепа от родителите си и други хора. Това ми помогна да бъда този играч, който съм днес\", каза Федерер.", "date": "2018.10.07", "title": "Роджър Федерер се цели в Токио 2020"}
{"url": "https://offnews.bg/futbol/treniorat-na-real-poe-otgovornostta-za-loshite-rezultati-689465.html", "text": "Треньорът на Реал Мадрид Хулен Лопетеги със сигурност не се радва на добър период в кариерата си, а след загубата снощи от Алавес с 0:1 специалистът влезе в неприятна серия.Това бе 4-и пореден мач, в който \"белия балет\" не успя да вкара, като сушата вече достигна 6 часа и 49 минути. Освен Алавес, столичани не можаха да намерят мрежата и на Севиля, Атлетико и ЦСКА Москва.Това се е случвало само два пъти в историята на Реал. През 1982-а, когато Вуядин Бошков е уволнен 11 дни по-късно и през 1985-а, когато Амансио губи поста веднага.\"Загубата е твърде голямо наказание предвид представянето ни. Вярно е обаче, че контузиите на Бензема и Бейл, които са важни играчи, оказаха негативно влияние. Това е труден момент и аз нося най-голямата отговорност.Отношението ни към мача бе добро, но за съжаление отново нещата не завършиха добре. Мога да кажа на феновете, че тези момчета работят като зверове през последните 3 месеца.Естествено, че сме разочаровани, но все пак изоставане от евентуални 3 точки до лидера не е чак толкова сериозно. Трябва обаче бързо да се вдигнем\", каза Лопетеги.", "date": "2018.10.07", "title": "Треньорът на Реал пое отговорността за лошите резултати"}
{"url": "https://offnews.bg/obshtestvo/za-vtora-poredna-godina-se-provede-masovo-krashtenie-na-bebeta-v-hrama-689464.html", "text": "Масово кръщение на бебета се проведе днес в храма „Света София“ в столицата.Ритуалът е в рамките на кампанията „Направи го за България”, която се провежда за втора поредна година. Инициативата е на ДНК – Движение за национална кауза.Основател и председател на ДНК е продуцентът Андрей Арнаудов, който днес също кръщава първото си дете Васил. Целта на кампанията е да насърчи раждаемостта.Тази година масово кръщение има в 11 града. Бебетата са, колкото бяха и миналата година – около 1200, каза в ефира на bTV Андрей Арнаудов.Сред лицата, които подкрепят инициативата са Мария Илиева, Поли Генова, Мария Гроздева, Владо Николов, Хилда Казасян, Петър Бъчваров - Ути, Мариана Векилска и Юлиана Дончева.", "date": "2018.10.07", "title": "За втора поредна година се проведе масово кръщение на бебета в храма Света София (галерия)"}
{"url": "https://offnews.bg/obshtestvo/tcirkat-veche-e-palen-mahat-li-plochkite-pred-sveti-sedmochislenitci-689468.html", "text": "Плочките в градинката пред Свети Седмочисленици се демонтират. Това твърдят в своя фейсбук публикация активистите за по-нормална столица от \"Спаси София\". Те публикуваха и снимка, доказваща твърдението им.Въпросната настилка предизвика лавина от недоволство в социалните мрежи, а в петък имаше и гневен протест пред Столична община срещу некачествените ремонти в големия град.До момента от кметството обясняваха как плочите са си хубави и че е въпрос на вкус дали хората ги харесват или не. Което прави демонтажа им твърде необясним. От разразяването на скандала до момента кметът на София Йорданка Фандъкова не е изразила позиция. Тя не излезе да се срещне и с протестиращите под прозорците ѝ.По-късно от Столична община заявиха пред Медиапул, че плочките не се махат, а че се пренарежда проблемен участък. Ето и цялата публикация на \"Спаси София\" по темата:", "date": "2018.10.07", "title": "Циркът вече е пълен: Махат ли плочките пред Свети Седмочисленици?"}
{"url": "https://offnews.bg/dw/kogato-dashteria-ti-izvednazh-se-zabuli-ot-glava-do-peti-689467.html", "text": "Никоя майка не би желала да преживее подобно нещо: един ден представители на службите да застанат пред вратата ти с обяснението, че собствената ти дъщеря имала намерение да напусне страната и да замине за Сирия при терористите от „Ислямска държава“. Моника Мюлер (името е променено от редакцията) с ужас си спомня за този ден през 2014 година, когато ѝ се случило точно това. За щастие се оказало, че сигналът, по който действали служителите, бил само слух, дочут в някаква джамия.Но и без това жената – 60-годишна лекарка от германската провинция Северен Рейн-Вестфалия – вече била преживяла какво ли не: разказва, че дъщеря ѝ София (името също е измислено) попаднала под ислямистко влияние, радикализирала се и започнала не просто да се забражда, а надянала никаб, покриващ цялото тяло. По-късно момичето започнало да си търси съпруг в някакъв мюсюлмански интернет-форум за женитби, където изборът бил между напълно непознати мъже, с които я свързвала само общата религия.ПромянатаВ основата на дълбоката метаморфоза, настъпила у момичето, стояло някакво травматично преживяване като тинейджърка. Понесеният тежък удар на съдбата, за който майката обаче не желае да говори, коренно променил 12-годишната девойка. Въпреки терапията, тя не успяла да се съвземе от преживяното. Започнала да търси утеха в друга религия – приела исляма, тъй като смятала, че той може да ѝ предложи по-надеждна защита от католическата вяра. София започнала да посещава джамии - първоначално тайно. Приятелките ѝ били предимно от един ислямистки и силно патриархален кръг хора от марокански произход.На 17 години София окончателно сложила мюсюлманска забрадка. Вкъщи постоянно говорела за Корана и наричала роднините си „неверници“. Четяла книги за мюсюлманската жена и мюсюлманския брак. По-късно момичето се изнесло от къщи и напълно изчезнало от полезрението на семейството. Бракът с един турчин излязъл съвсем кратък, защото София го смятала за недостатъчно правоверен. Семейството ѝ решило, че това ще я отърве от опасните ѝ илюзии, но нещата се развили по друг начин: София започнала да си търси строго религиозен съпруг в мюсюлмански форуми в интернет и сключила брак с един албанец. Заживяла с него в друг град и родила две деца, а третото е на път.Семейният живот на София протича по един строго традиционен и архаичен модел на поведение – жената си стои в къщи, гледа децата и поднася на мъжа си храна, щом той се върне вкъщи. Майката на София описва своя зет като ислямски фундаменталист. Досега два пъти е ходил в Сирия - да кара хуманитарни помощи за организацията „Медици със сърце“. Германското контраразузнаване класифицира тази организация като салафистка и екстремистка. Междувременно мъжът се бил дистанцирал от тази организация.Завръщане към корените?Напоследък майката на София забелязва у нея предпазливи признаци на връщане към предишния си свят. На някои сватби или семейни тържества вече ходела без никаб. Докато преди отказвала да води децата си на детска градина, вече виждала, че това е важно и за самите тях. Ако преди говорела активно за преместване в някоя арабска страна, където да учи Корана и арабски език, темата вече не е актуална - навярно заради децата.Тя не се страхува вече, че дъщеря ѝ би тръгнала за Сирия. Затова пък зет ѝ – в това тя е уверена – се намира все още под наблюдението на държавните органи. През миналата година жилището на семейството било претърсено в тяхно отсъствие.Б. ред. - Статията е от ", "date": "2018.10.07", "title": "Когато дъщеря ти изведнъж се забули от глава до пети"}
{"url": "https://offnews.bg/sviat/putin-na-66-kakvi-podaratci-poluchava-vlastelinat-na-kremal-689466.html", "text": "Руският президент Владимир Путин навършва днес 66 години.Празник? Рожденият ден на Путин, както при много от останалите хора, не попада сред официалните празници. Нито важната лично за него дата, нито неделята са причина за президента да отложи \"за утре\" въпросите, свързани с управлението на страната. В този смисъл държавният глава не може да се отдаде на празнуване, въпреки че понякога намира няколко дни за почивка. Неотдавна, например, президентът прекара съботния следобед на почивка в хакаската тайга.Путин, който заема най-високата държавна длъжност, просто няма от кого да поиска отпуск. Със сигурност и той има нужда да се откъсне от ситуациите в страната и по света, да избере ден за отдих на открито или в кръг от близки хора. Миналата година държавните дела го принудиха да прекара част от своя рожден ден на работно място далеч от Москва. Във въпросната събота той проведе оперативна среща с постоянните членове на руския Съвет за сигурност в Сочи.Традиционно на 7 октомври В този ден Путин говори много с лидерите на други държави по телефона, приемайки поздравления. Както каза говорителят на руския лидер Дмитрий Песков, тези разговори не са дълги и в тях не се обсъждат \"възлови въпроси\", но както и останалите телефонни обаждания, са част от работния график на държавния глава. През 2016 г. Путин нямаше публични мероприятия в този ден. Година по-рано той отиде на мач на нощната хокейна лига, а през 2014 г. официално си взе почивка и отлетя, за да посрещне рождения си ден далеч от цивилизацията, в сибирската тайга. Няколко пъти на тази дата по щастливо стечение на обстоятелствата отпадаха големи международни събития с участието на президента на Руската федерация. Според Песков, като цяло държавният глава често празнува своя рожден ден със семейство и приятели, а понякога и с колеги.Подаръци за президента: от кученце до бургер Списъкът на тези, които успяват да поздравят президента в този ден, ще отнеме не една страница. Не по-малко внушителен е и списъкът от подаръци за държавния глава, дори ако говорим само за онези от тях, с които широката общественост е запозната. Някои от подаръците за руския президент са от колегите му - лидерите на други държави. Например преди година президентът на Туркменистан Гурбангули Бердимухамедов подари на Путин куче порода алабай, наречено \"Верният\". Тази година един от първите, поздравили публично руския президент беше управляващия лидер на Република Сръбска Милорад Додик. На среща с Путин в Сочи преди седмица той ловко поведе разговора към изборите в страната си, насрочени за 7 октомври. Додик припомни, че в този ден има и друго важно събитие - рожденият ден на президента на Русия. Той поздрави Путин за предстоящия празник и свали от ревера на сакото си значка със знамето на Република Сръбска, след което го даде на руския лидер. Връчвайки подаръка си, Додик забеляза, че това знаме е \"всъщност обърнато знаме на Русия\".Не по-малко оригинални са и подаръците на обикновените хора,при това далеч не само руснаци. Търговски мрежи, ресторанти, обществени организации и лица от цял свят често организират акции или се стараят да поздравят Путин в този ден по всевъзможен оригинален начин. Миналата година, когато руският президент отпразнува 65-годишния си рожден ден, германски бизнесмени му подадоха фланелка на националния отбор на Германия и статуетка на Лев Яшин, а във Вашингтон един от ресторантите приготви пица Hot Like Putin (Гореща като Путин), с която цял ден угощаваше своите клиенти. В Ню Йорк пък друг ресторант направи специален \"пететажен\" бургер. Европейците поздравиха руския президент не по-малко изкусно: по улиците на Париж и Берлин се появиха графити с топли думи по негов адрес в този ден. А британецът Андрю Картрайт публикува поздравлението си във вид на реклама в „Дейли Телеграф“.Оригинални акции се провеждат и в Русия. Например през цялата година Общоруският народен фронт (ОНФ) събираше \"видеопоздравления на различни хора\", от което направи невероятно оригинален колаж. А младежкият ОНФ на този ден ще проведе кампания \"Пощенска картичка за президента\", събирайки писмени поздравления към Путин от жителите на руските градове. Най-добрите пощенски картички, постъпили в ОНФ, те обещаха да предадат лично на Путин.Поздравления от близкия кръг Основните поздравления към президента, разбира се, ще бъдат получени днес от неговите близки. За тях не се знае много. На въпроса \"Защо?\" Путин вече отговори на една от пресконференциите. Двамата внука, които държавният глава вече има, не трябва да растат, по неговите думи, като „принцове със синя кръв“. Що се отнася до дъщерите, президентът само уточни, че живеят в Москва и се занимават с наука и образование. Той се вижда с тях и техните съпрузи, но съжалява, че много рядко му се удава възможност да поиграе с внуците си.Б. ред. - Статията е на агенция БГНЕС.", "date": "2018.10.07", "title": "Путин на 66: Какви подаръци получава властелинът на Кремъл"}
{"url": "https://offnews.bg/sviat/osem-germanski-politcai-sa-raneni-na-kontcert-organiziran-ot-krajnode-689462.html", "text": "Осем полицаи бяха леко ранени снощи на концерт, организиран от крайната десница в Източна Германия, при сблъсъци с участници в проявата. Това съобщиха силите на реда в страната, предаде Франс прес, цитирана от БТА.В Аполда - провинция Тюрингия, се събраха близо 800 души, обединени от лозунга \"Рок срещу твърде многото чужденци\". След инцидентите обаче организаторите обаче спряха концерта по настояване на полицията.Ред участници в събитието се опитваха да пробият полицейския кордон, нападаха служители на реда и хвърляха по полицаите бутилки и различни предмети. Те отвръщаха с палки и лютив спрей, се казва в разпространено днес полицейско комюнике.Междувременно 500 левичари протестираха срещу тази демонстрация с шествие в същата община, което мина в спокойна атмосфера, добавя полицията.", "date": "2018.10.07", "title": "Осем германски полицаи са ранени на концерт, организиран от крайнодесни"}
{"url": "https://offnews.bg/turizam/do-31-oktomvri-se-podavat-kandidaturite-za-tretite-godishni-nagradi-v-689463.html", "text": "Срокът за кандидатстване за Третите годишни награди в туризма е 31 октомври 2018 г. Министърът на туризма Николина Ангелкова даде старт на надпреварата на 1 септември във Велинград. Община Велинград стана носител на първа награда за община за балнео- и СПА в първото издание на Годишните награди в туризма, организирани от Министерството на туризма през 2016 г.Кандидатурите за наградите се подават в професионални и журналистически категории, като има и обособена група за общини. Общините могат да се състезават за статуетки в категориите за планински, морски, СПА и културно-исторически туризъм. Представителите на медиите имат възможност да мерят сили за материали на тема туризъм в печатни медии, онлайн медии, интернет блог, радио и телевизия. Общо категориите са 16, кандидатства се онлайн на платформата www.tourismawards.bg или на мейл info@tourismawards.bg. Там са описани подробно и всички условия, на които е необходимо да отговарят участниците.След изтичане на крайния срок кандидатите, които отговарят на критериите, ще бъдат обявени на сайта на наградите и за тях ще започне гласуването. Важно условие е, че всеки участник може да се включи в надпреварата с едно свое предложение в рамките на една категория.Чрез онлайн вот ще се избират победителите във всяка категория. Призьорите ще бъдат обявени на официална церемония на 11 декември 2018 г.Всеки може да гласува еднократно за един участник в рамките на една категория (отчита се едно гласуване от всеки IP адрес), но може да се подкрепи кандидат от всяка категория. Експертите ще следят внимателно да не се допуска манипулиране и нерегламентирано генериране на гласове. Подобни опити ще повлияят негативно за класирането на съответния кандидат.", "date": "2018.10.07", "title": "До 31 октомври се подават кандидатурите за Третите годишни награди в туризма"}
