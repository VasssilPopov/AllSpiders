{"url": "https://offnews.bg/ikonomika/sinioto-gorivo-da-poskapne-s-5-predlaga-bulgargaz-691661.html", "text": "Държавното предприятие \"Булгаргаз\" предлага цената на природния газ да се повиши с 5% от 1 януари 2019 г.От обществения доставчик на синьото гориво мотивират решението си с по-високия курс на щатския долар, както и повишаването на цената за доставка.Прогнозната цена на природния газ за първото тримесечие на 2019 г. е 45.44 лв./MWh (без цени за достъп, пренос, акциз и ДДС) или с 4.98% по-висока от тази към момента.Окончателното предложение на \"Булгаргаз\" за утвърждаване цената на синьото гориво ще бъде внесено в КЕВР на 11.12.2018 г. От размера на поскъпването ще зависи и дали ще има корекция в цената на парното и топлата вода. В резултат с между 3 и 9% се вдигна цената на парното за различните топлофикации.", "date": "2018.11.09", "title": "Синьото гориво да поскъпне с 5% предлага 'Булгаргаз'"}
{"url": "https://offnews.bg/sviat/britanskiat-transporten-ministar-podade-ostavka-iska-nov-vot-za-brekz-691664.html", "text": "Министърът на транспорта на Англия Джо Джонсън напуска правителството, призовавайки за ново обществено допитване за Брекзит, съобщи Би Би Си.Джонсън заяви, че споразумението за напускане, което Великобритания се опитва да постигне с ЕС, ще бъде \"ужасна грешка\". Той допълни, че страната му е \"на ръба на огромна катастрофа\" след края на Втората световна война, а сделката за Брекзит \"няма нищо общо с обещаното\".От Даунинг стрийт му благодариха за работата, но отхвърлиха идеята за нов референдум.Джо Джонсън, за разлика от неговия брат и бивш министър на външните работи Борис Джонсън, гласува \"за\" оставането на Великобритания в Европейския съюзВъв вторник британският премиер Тереза Мей обяви, че окончателното споразумение между Лондон и Брюксел за Брекзит е готово на 95 процента. Тя изрази увереност в намирането на решение по въпроса за границата на Северна Ирландия.", "date": "2018.11.09", "title": "Британският транспортен министър подаде оставка, иска нов вот за Брекзит"}
{"url": "https://offnews.bg/politika/oshte-dvama-deputati-se-otkazaha-ot-imuniteta-si-691667.html", "text": "Още двама депутати внесоха заявление в деловодството на Парламента, че се отказват от имунитета си - проф. Георги Михайлов от БСП и Пламен Христов от Воля.Вчера главният прокурор Сотир Цацаров  на шестима народни представители, за да започне наказателно преследване срещу тях. Мотивите за всеки от шестимата са различни.Елена Йончева вече обяви, че се отказва от имунитета си. Същото направи и Борис Кърчев от ГЕРБ.Социалистът Георги Михайлов е разследван за умишлена безстопанственост и сключване на неизгодни договори.Пламен Христов, заедно със съпартийците си Веселин Марешки и Кръстина Таскова е обвинен в изнудване.", "date": "2018.11.09", "title": "Още двама депутати се отказаха от имунитета си"}
{"url": "https://offnews.bg/politika/elena-joncheva-gotvela-goliam-udar-za-koruptcia-v-pravitelstvoto-zato-691671.html", "text": "Малко преди главният прокурор Сотир Цацаров да поиска имунитета на Елена Йончева, двете с Корнелия Нинова са обсъждали изключително драстичен случай на корупция в правителството, разказа лидерът на БСП в Панорама по БНТ.Планирало се е в същия ден Елена Йончева да огласи разследването си, което Корнелия Нинова определи като \"голям удар\". Според нея действията на главния прокурор са породени от желанието на правителството да предотврати това разследване.Нинова обеща, че Елена Йончева ще обяви разкритията си следващата седмница. Те са за корупция, свързана със строителството.Нинова съобщи, че ръководството на Строителната камара е било на среща с нея и я молело да не разгласява случая, защото Европа може да ни спре финансирането. Това не може да бъде мотив да продължава корупцията, коментира тя.След като Елена разкри Кумгейт във Хасково, Делян Добрев отговори с тези нападки, коменира още Нинова. Именно по донос на лично засегнатия от Кумгейт Делян Добрев, и бившите борци срещу Бойко Борисов, а после депутати от ГЕРБ Тома Биков (автор на ) и Антон Тодоров (автор на \"Шайка – книга 1: Бойко, Росен, Цецо и другите\"), Цацаров поиска имунитета на Йончева.Това е политически удар срещу разследващ журналист. Как си опредставят пране на пари за фотоапарат и журналистическо разследване в Сирия, запита Нинова.Тя коментира и другия депутат от БСП, комуто Цацаров иска имунитета. Две години никой не разбра, че в парламента има народен представител на име Георги Михайлов. Когато той стана наше острие по скандалите в здравната система, веднага го удариха. Ако е имал престъпления, защо чакаха 2 години, риторично попита лидерът на БСП.", "date": "2018.11.09", "title": "Елена Йончева готвела голям удар за корупция в правителството, затова Цацаров я нападнал"}
{"url": "https://offnews.bg/futbol/vitosha-se-bori-s-tcska-no-si-tragna-s-palna-mrezha-ot-armiata-691673.html", "text": "Отборът на Витоша Бистрица измъчи ЦСКА на “Българска армия”, но рухна в последните десетина минути на двубоя от 15-ия кръг на Първа лига и загуби с 0:3 след попадения на Мауридес и Кирил Десподов. Гостите от Бистрица играха дисциплинирано през по-голямата част от мача, докато “червените” пропускаха шанс след шанс пред вратата им.Появилият се като резерва бразилец Мауридес обаче разпечата вратата на бистричани 11 минути преди края, като се възползва от разбъркване пред вратата на Витоша с удар с глава. В 90-ата минута националът Кирил Десподов показа брилянтна техника, като преодоля трима играчи на Витоша, поведе си в наказателното поле и удвои аванса на ЦСКА.Малко по-късно Мауридес с левия крак оформи крайното 3:0, а реферът Никола Попов свири края на мача. Така ЦСКА временно се изкачи на второто място с 35 точки, колкото има и лидерът Лудогорец, който в неделя приема Берое. Левски е трети с 34, като сините гостуват в събота на Черно море във Варна.“Всеки мач е труден. Доволен съм от концентрацията и професионалното представяне. Трябваше да спечелим. Резултатът е справедлив. Паузата за националните отбори е предимство за нас. Ще свършим добра работа през идната седмица. Трябваше да се справим със сериозен опонент, който бе добре подреден. Витоша дойде тук да се защитава.Бях сигурен, че моите футболисти ще вкарат. Положителното е, че оставихме опонента далеч от нашата врата и създадохме доста положения.Още от първия ден усещам подкрепата на ръководството. Аз съм много мотивиран и уверен от своята работа в ЦСКА”, коментира треньорът Нестор Ел Маестро, който за пореден път бе “уволнен” според публикации в пресата.", "date": "2018.11.09", "title": "Витоша се бори с ЦСКА, но си тръгна с пълна мрежа от “Армията”"}
{"url": "https://offnews.bg/sviat/sveshtenik-s-balgarski-pasport-arestuvan-v-ukrajna-691670.html", "text": "Свещеник с български паспорт е задържан на летището \"Бориспол\" в Украйна.Преди време свещеникът е живял и служил в Атон, но от информацията на украинските медии не става ясно в кой манастир.Освен български паспорт, духовникът е имал руски и украински документ за самоличност.Мъжът е арестуван по време на паспортната проверка в Киев на самолета от Истанбул.Има съмнения, че българският му паспорт е подправен с цел да пътува в страните от ЕС, съобщава Правителствената гранична служба на Украйна.", "date": "2018.11.09", "title": "Свещеник с български паспорт арестуван в Украйна"}
{"url": "https://offnews.bg/politika/rumen-radev-lobizmat-i-koruptciata-pronizvat-tcialata-sistema-na-darz-691657.html", "text": "Лобизмът и корупцията пронизват цялата система на държавно управление и го правят арогантно, без страх от санкция, заяви президентът Румен Радев в свое обръщение в навечерието на 10 ноември.Радев посочи, че 29 години след началото на прехода \"основите на българската демокрация са критично застрашени. Свободата на словото е спомен от миналото. Четвъртата власт абдикира от ролята си на коректив. Пропагандата задушава плурализма. Свободомислието се наказва\".Президентът е категоричен, че законите се пишат все по-често в интерес на бизнес кръгове и лобита, а не на гражданите. Това проличало с гласуването на новия данък върху старите автомобили, който засяга огромното мнозинство от хората.Според Румен Радев \"демократичните свободи се нуждаят от широка, гражданска подкрепа. Това изисква характер и усилие. Всеки ден, от всеки човек. Загубата на демократичните завоевания връща историческия часовник на България назад\".", "date": "2018.11.09", "title": "Румен Радев: Лобизмът и корупцията пронизват цялата система на държавата"}
{"url": "https://offnews.bg/kultura/disturbed-sa-vtorata-grupa-na-festivala-hills-of-rock-v-plovdiv-691666.html", "text": "Disturbed са втората група, която обявиха организаторите на фестивала Hills of Rock, който ще се проведе на Гребния канал в Пловдив между 28 и 30 юни 2019 година.Вчера  първото голямо име за фестивала - Whitesnake с Дейвид Ковърдейл.Дистърб идват за пръв път в България. Американската група е основана през 1996 г. , но именно в момента са на върха на славата си. Миналата седмица те бяха на второ място в класацията на Billboard за най-продавани албуми, като изпревариха Лейди Гага и останаха само зад нашумелите Greta Van Fleet.Освен това сингълът им Are You Ready беше 4 поредни седмици начело в класацията Billboard’s Hot Mainstream Rock Tracks.България е част от европейското турне на Disturbed. Очаква се в него освен сегашния си хит да свирят и познатите “Down With The Sickness и” Inside The Fire”, както и нашумелия техен кавър на класическото парче на Саймън и Гарфънкъл \"Sound of Silence\".Цената билетите за трите дни на фестивала Hills of Rock варира между 120 и 180 лева в зависимост от датата на закупуването.Disturbed бяха в центъра на вниманието през 2015 г. покрай трагичен случай. Тогава репортерката Алисън Паркър и операторът Адам Уорд бяха застреляни по време на живо излъчване. Убийството по някакъв начин напомняше кадри от реклама за тогавашния нов албум на групата, в която беше използван видеоклипа към песента \"The Vengeful One\", в който чудовище застрелва няколко души в телевизионна станция.Групата веднага спря рекламата, а подробности за случая можете да прочетете в .", "date": "2018.11.09", "title": "Disturbed са втората група на фестивала Hills of Rock в Пловдив"}
{"url": "https://offnews.bg/medii/prepodavateli-ot-fzhmk-za-novata-tv-alma-mater-zhurnalistikata-ne-e-s-691648.html", "text": "Преподавател от Факултета по журналистика и масова комуникация (ФЖМК) на СУ написаха отворено писмо по повод разразилия се публичен дебат около университетската телевизия Алма матер.В отвореното си писмо преподавателите от ФЖМК (пълният им списък - по-долу) посочват, че журналистиката \"не е шоупрограма, а публична гражданска професия, която има сериозен ангажимент към обществото.\"Ето пълния текст на позицията им:Междувременно в интервю за сутрешния блок на  директорът на телевизия Алма матер Башар Рахал коментира, че не е очаквал клипът за националния кастинг да има такъв ефект.„Лоша реклама няма, ако човек може да си я защити“, смята той. И добави, че телевизия Алма матер съществува от девет година, а едва сега всички са чули за нея.„Инвестирахме около 50 лева в този клип, а в момента той се върти по всички медии“, каза Рахал. Актьорът подчерта, че провокацията е била търсена. Той не мисли, че видеото е сексистко или подценява професията, защото било замислено като „пародия и скеч“.", "date": "2018.11.09", "title": "Преподаватели от ФЖМК за новата тв Алма матер: Журналистиката не е шоупрограма"}
{"url": "https://offnews.bg/politika/shefkata-na-agentciata-po-vpisvaniata-sashto-poluchila-bonus-691649.html", "text": "Изпълнителният директор на Агенцията по . Пред журналисти в Министерството на правосъдието тя обясни, че раздадените допълнително средства не са 700 хил. лв., както съобщи в своя статия в. \"Сега\", а са 599 хил. лв. и от тези пари не са получили служителите, отговорни за срива на Търговския регистър.Козарева отказа да посочи какъв е бонусът, който сама си е разписала, и посъветва журналистите, проявили интерес към това, да отправят писмено въпросите си. В същото време правосъдният министър Цецка Цачева коментира, че може да не е морално раздаването на бонуси и то за периода, в който Търговският регистър не работеше, но в същото време трябвало да се спазва нормативната уредба. Тя обясни, че раздадените бонуси са изчислени по реда на специална наредба, с която се разпределят икономиите от служители, които са били в болнични.Цачева обяви, че следващият понеделник инспекторатът ще започне проверка по случая с бонусите и ако бъдат установени нарушения ще бъде безкомпромисна. Тя обаче вече била дала най-високата оценка за работата на директора на агенцията. Цачева обяви, че не смята, че е имало нарушения при раздаването на допълнителните пари. В същото време тя е съобразила, че Козарева е спазила препоръките за преодоляване на натрупаните забавяния по работата на ТР, и за това ѝ дала най-високата оценка - единица. Самата Цачева не смятала, че е редно \"след напрежението, което се създаде\" със затруднението на бизнеса и гражданите със срива на регисъра, да се дават бонуси. \"Но нека да държим сметка за усилита на всички тези служители, които и в периода на срива изпълняваха задълженита си\", обясни Цачева, но допълни, че \"не може в цялата агенция само заради срива да не се приложи спряо тях наредбата - между законност и морал има разлика, но това е в правомощията на изпълнителния директор\". След което Цачева поясни, че козарева е \"прецезирала функциите\" на всеки един служител и е поставила оценки. Самата Козарева обясни, че раздадените бонуси за близо 600 хил. лв. били под сумата, която се изплаща месечно за заплати - 813 хил. лв. Едва трима служители, които имали преки отговорности по безпроблемното функциониране на ТР, не са получили бонуси. Тя побърза да обясни, че все още не говори за вина в работата им. Това било работа на разследващите служби, които все още проверяват причините за срива. Ако се докажела вина на тези хора, не само, че нямало да получат бонуси, но щели да се простят с постовете си. В същото време Козарева обясни, че не вижда пречка тези хора, ако бъдат оневинени, да получат допълнително материално стимулиране.  \"Към момента не са успели да ме убедят, че усилията им са били достатъчни, за да предотвратят срива. Това е неефективно изпълнение на задълженията\", поясни тя и каза, че дирекцията, която се занимава пряко с регистъра вече са назначени още двама души.Като успех в работата на агенцията Козарева посочи, че след срива на ТР няма нито едно заведено дело.", "date": "2018.11.09", "title": "Шефката на Агенцията по вписванията също получила бонус"}
{"url": "https://offnews.bg/politika/slavi-trifonov-idvat-izbori-falshat-i-prikazkite-za-sharani-otnovo-s-691662.html", "text": "Идват избори и фалшът и приказките за шарани отново са пуснати в действие.Това написа във Фейсбук профила си телевизионният водещ Слави Трифонов по повод днешното предложението на БСП партийната субсидия да се намали на 5 лв. за глас.Според него от БСП предлагат такова намаление, само защото знаят, че няма да бъде прието. Трифонов напомня, че през февруари 2017 г. Корнелия Нинова обеща да внесе предложение за намаляване на партийните субсидии, но така и не го прави.С интерес наблюдавам днешната комична сценка, в която партиите отново извадиха дъвката с партийните субсидии. Идват избори и фалшът и приказките за шарани отново са пуснати в действие.Днес БСП предложи субсидията за партиите да стане 5 лева на глас.О, каква изненада! О, какъв шок! Сякаш това какво искат Корнелия Нинова и качилия се на нейния кон някакъв си Александър Симов, е по-важно от това, какво са поискали 2 516 957 български избиратели. А те, да припомня на бързо забравящата партия-столетница, поискаха 1 лев субсидия за партиите.БСП отново вади дъвката с високите партийни субсидии за предизборни цели. За да лови шарани. През февруари 2017 г., преди последните парламентарни избори, Корнелия Нинова обеща, че ще внесе предложение за законови промени за намаляване на партийните субсидии, защото „народът поискал да се намалят субсидиите на партиите“. Глупости, нищо не внесе! По-късно обеща да внесе и законопроект за избирателна система с 50% мажоритарно гласуване. Пак глупости – до ден днешен не го е внесла.Всъщност, през 2013 г. БСП намали субсидията за партиите от 12 лева на... 11 лева, в „солидарност с българските граждани, които преживяват много лишения“, както каза тогава другарят Станишев.Солидарност-солидарност, колко да е солидарност? Едно левче.Точно тогава е отхвърлено предложението на „червения“ депутат Георги Кадиев субсидията да се намали не на 11 лева, а на 6 лева. Да, отхвърлено е. БСП е сред управляващите, Корнелия Нинова е „червен“ депутат. И сега същата Корнелия Нинова иска 5 лева субсидия. Иска, щото знае, че няма да мине.Между другото, през същата 2013 г., на същия дебат за партийната субсидия, „Атака“ на бате Волен предлага въобще да няма партийни субсидии. Предложението е отхвърлено. А да попитам – сега бате Волен как ще гласува? 11 лева, нали?Няма как да подмина и днешните изказвания на финансовия министър Владислав Горанов и на депутата от ГЕРБ и бивш душманин на ГЕРБ - Тома Биков. Първият каза, че ако няма субсидии, партиите ще изпаднат в зависимост, а вторият го допълни, че зависимостта ще е от едрия капитал. Аз по-голямо и искрено признание към българските избиратели не съм виждал - „Ако не взимаме от вас, ще си вземем от едни други хора“. То, не че не си взимат и от другите, но това е отделна тема.В Германия субсидията за партиите е под 1 евро. Как се оправят германските депутати с тия под 1 евро – не знам.И един много важен въпрос имам: „За какво точно са им на партиите тия пари? За какво, бе? За какво са има тия пари? За какво ги харчат? И как така имат пари на влог? Явно не им трябват. Това е една изключително мръсна история, която ние, българите, им позволяваме да реализират непрекъснато. Това е ужасно глупаво и много срамно.", "date": "2018.11.09", "title": "Слави Трифонов: Идват избори, фалшът и приказките за шарани отново са пуснати"}
{"url": "https://offnews.bg/sviat/donald-tramp-zabrani-nelegalnite-migranti-da-poluchavat-ubezhishte-691672.html", "text": "Американският президент Доналд Тръмп подписа днес документ, нареждащ да не се дава убежище на мигранти, които влизат в САЩ нелегално през американско-мексиканската граница, предаде Асошиейтед прес, цитирана от БТА.Тръмп се позова на правомощията си в областта на националната сигурност, за да забрани влизането в САЩ на граждани на няколко страни, в които живеят предимно мюсюлмани, и каза, че иска хората да идват само по законен път.Президентът взе това решение отчасти заради колоните централноамерикански мигранти, които бавно се придвижват към САЩ, но длъжностни лица казват, че мярката ще важи за всеки, заловен да прекосява границата незаконно. Тя ще бъде в сила 90 дни.Тръмп заяви още, че до края на годината ще вземе решение кого да номинира за постоянен представител на САЩ в ООН. Той заяви, че обмисля няколко варианта, включително говорителката на държавния департамент Хедър Науърт. Сегашната посланичка в световната организация Ники Хейли каза миналия месец, че ще се оттегли от поста до края на годината.", "date": "2018.11.09", "title": "Доналд Тръмп забрани нелегалните мигранти да получават убежище"}
{"url": "https://offnews.bg/tehnologii/kak-da-izvlechem-maksimalno-mnogo-polzi-ot-dinamichnia-fejsbuk-katalog-691655.html", "text": "Преди да пристъпим към частта с детайлните обяснения, нека най-напред обърнем внимание върху това какво всъщност представляват тези динамични реклами във Facebook.FB Dynamic Ads се отличават с изключително интересния си рекламен формат, който позволява на рекламодателите да показват правилните продукти на правилните хора от продуктовия си каталог. За целта тук въобще не се налага да се правят отделни криейтиви за всеки отделен продукт.Как работят Facebook Dynamic Ads?Както вероятно подсказва името им, това са динамични реклами, които обикновено служат като „аларма“ за потребителите – напомнят им за конкретен продукт, към който вече са проявили някакво действие или интерес.Другият вариант за таргетиране е като стъпим на база техните интереси или поведение на сайта, както и дали са „подобни“ на дадена група клиенти.Вероятно вече се досещате, че динамичните реклами във Фейсбук предлагат изключително добър персонализиран рекламен подход – неслучайно се ценят толкова от e-commerce-a като цяло и са чудесно допълнение към цялостната , която специалисти могат да ви предложат.Как да пуснете първата си динамична реклама във Фейсбук?Само на думи не става – за целта ще трябва много добре оптимизиран продуктов фийд, от който FB да “дърпа“ информацията, която ще се вижда в рекламата.От тук излиза, че успехът на една кампания с динамични реклами зависи от качеството на продуктовия каталог и определено е вярно. Но как да сте сигурни, че всичко ще потръгне по мед и масло?ТОП 6 съвета за ефикасни динамични рекламиСледвайте нашите топ 6 практически съвета, с помощта на които вашите динамични реклами ще „избиват рибата“, както се казва.#1.Създайте custom групи с помощта на tracking data-таИнструментът, който позволява на динамичните фейсбук реклами да разгърнат своя потенциал, се нарича Facebook Custom Audience Pixel. За да функционират правилно вашите динамични реклами следва да се убедите, че всичко с пиксела ви е наред.След като пикселът е инсталиран на сайта ви, а това несъмнено ще ви носи богата customer data, убедете се, че рекламите са оптимизирани така, че да достигат до правилната аудитория.Съвет: извличайте максималното от тези потребителски данни, за да можете да оптимизирате фийда, а защо не и да създадете и специални custom лейбъли.Например, добра идея е да групирате дадени продукти по промоции или дори best-sellers, и да се фокусирате върху тези добре конвертируеми категории. Нещо повече, така дори можете да разпознаете слабо конвертируемите такива, които впоследствие да отлъчите от продуктовия каталог.Създавайки custom audience групи, вие ще можете да ретаргетирате онези, които са се ангажирали по някакъв начин с даден продукт. Например, страхотно предимство на динамичните реклами е това, че можете да достигнете отново до потребители, които не са конвертирали или пък са стигнали до предпоследната стъпка от продажбената фуния, като им предложите някакъв бонус – безплатна доставка, % отстъпка, промо код или друго – с което да ги мотивирате да завършват поръчката на същото нещо, което са гледали преди х време.Да не говорим, че подобен стимул би превърнала „сделката“ между потребителя и търговеца в неустоимо сладка.#2. Уверете се, че цената и наличността си кореспондират правилноПредставете си колко нелепо би било да допуснете тази елементарна грешка дори от недовиждане. А какво, ако изпуснете клиентите си точно на финалната права заради подобен гаф от Ваша страна? Не го допускайте – непостоянните цени и наличности ще унищожат бизнеса ви.Предотвратете го като следите цените и наличностите на дадените продукти, за да не се окаже така, че потребителят да бъде изпратен за хайвер.#3. Забравете за снимки с ниска резолюция изображенияВинаги използвайте снимки с висока резолюция. Все пак, именно те са едни от основните „играчи“ за повишаване на конвертируемия рейтинг. Но за да сме сигурни, че няма неразбрали, нека обобщим основните моменти при оптимизирането на графиките за динамичните реклами така:Изображенията трябва да са качествени, с висока резолюцияОпитайте се да покажете продукта от различни ъглиОбогатете графиките с ключови продуктови атрибути (цена, закачливо послание, призив за действие)Изображенията трябва да предизвикват интереса на хората (използвайте за целта още CTAs като „отново налични“, „отстъпка до х дата“, „безплатна доставка“).Не забравяй най-базовото: размерът на динамичните реклами трябва да бъде поне 600 х 600 пиксела)#4. Експериментирай с A/B тестове (+бонус съвет)А/B тестовете позволяват да се тестват две или повече вариации на структурата на продуктовата data и съдържание. Щом разберете коя версия сработва по-добре, ние ви препоръчваме да продължите с оптимизирането на продуктовите фийдове до достигане на максималния желан ефект. И като сте започнали, защо не се занимаете и с продуктовите заглавия или пък защо не тествате и различни custom лейбъли. Запомнете, че без тестове, няма как да разберете какво работи и какво не, просто защото универсална рекламна стратегия за всеки бизнес не съществува.#5.Синхронизирайте продуктовия си фийд редовноПрепоръчваме да правите това упражнение редовно (например всеки ден или поне през 2-3 дни). Така, ще сте сигурни, че разполагате с максимално вярно, точна и „прясна“ информация относно регулярната дистрибуция на инвентара – складовата ви наличност.#6. Продуктовия фийд работи най-добре с ваша намесаНе разчитайте само и единствено на продуктовия фийд да свърши цялата работа.Без ефективно управление на FB бизнес акаунта от ваша страна няма да можете да разгърнете до край потенциала на кампанията за динамични реклами. В това отношение, добавянето на допълнителни продуктови сетове бива доста добра идея за по-нататъшна оптимизация на динамичните реклами.Да онагледим и с пример: нека приемем, че потребителят Гошо е разглеждал някакъв чифт мъжки спортни обувки Найк. Можете да използвате релевантната информация от продуктовия каталог (в нашия случай е категория или марка) създавайки продуктови сетове за всеки от тях.Веднъж сетнати и линкнати, потребителят може да бъде динамично (системно) ретаргетиран и с други релевантни продукти извън Найк моделите. В случая, могат да бъдат, както други подобни марки, така и продукти от Найк. Добавяйте още продуктови сетове и следете какъв ефект оказват върху кампанията. Стъпка-по-стъпка: Как да създадете първата си успешна ФБ кампания с динамични рекламиДа започнем от най-базовите стъпки: създаване на каталогВсе пак, за да можете да покажете продуктите си в динамична реклама ви е нужен и каталог, нали така? Под каталог разбирайте място, където се съхранява цялата продуктова информация и което позволява на ФБ да генерира динамични реклами за продуктите ви, както и да показва персонализирани „препоръки“ на онези, които вече са взаимодействали с тях по един или друг начин.Кои са „задвижващите колела“ на вашия каталог?1. “Container”Представете си го като вид малко контейнерче, където се съхранява продуктовата информация.2. “Data Feed”Фийдът съдържа URL адресите на изображенията, описанията, цените, складовите наличности и други атрибути (които можете по желание да вкарате).3. “Product set”Група продукти от инвентара ви, представени в каталога. Продуктовите сетове позволяват контрол над продуктите, които ще се показват в рекламата. При създаването на нов сет, можете да използвате и различни филтри като наличност, категория, марка, цена, продуктов тип.Кои формати се поддържат?При създаването на дата фийд файл, можете да използвате някой от следните поддържани формати: CSV, TSV, XML (RSS) and XML (ATOM).Базисни знания за CSV / TSVТози формат обикновено се асоциира с spreadsheet тип програма като Microsoft Excel. CSV/TSV ви позволява да обособявате цялата информация за продуктите ви в отделни колони. От ФБ препоръчват да използвате английското им наименование, за да избегнете възможни неточности.Създайте каталог през Catalogue Manager или Business ManagerCatalog Manager позволява да изградите каталог с вашия инвентар – бил той продукти, хотели, недвижимо имущество, полети и т.н. – и да ги използвате в различни FB рекламни вариации. С Business Manager-a пък можете да правите абсолютно същото нещо като същевременно управлявате опциите за достъп до каталога, ако си сътрудничите и с други хора в Business Manager-a.Ние лично ви препоръчваме да започнете през catalogue manager-a със следните бързи стъпки:1. Отивате на Catalog Manager.2. Кликате на Create Catalog.3. Избирате E-commerce като вид на каталога и кликате Next.4. Избирате Ad Account за каталога и избирате име за каталогаКачване на Data Feed-а1. Отново отивате на Catalog Manager.2. Избирате каталога, който да ъпдейтнете. Ако все още не сте създали такъв, естествено първо трябва да го направите, преди да тръгнете да добавяте фийда.3. Избирате Data Sources.4. След това Add Data Source.5. Накрая Use Data Feeds, после Next.6. И избирате как да качите фийдаНе забравяйте пиксела!ФБ може да ви накара да посочите ФБ пиксел или приложение. Това обикновено се случва при повече от 1 наличен каталог в бизнес акаунта. Тогава кликате на избрания каталог, с което ще уведомите FB с кой точно pixel или app да свързва каталога ви.Какъв е случая с динамичните реклами за mobile apps?С една дума: интересен. Тук ще ви трябва Facebook APP ID, за да можете да използвате FB SDK за iOs, Android или пък JavaScript (web). Ако имате вече съществуващо приложение, можете да го използвате. Ако ли не, можете да използвате  инструмента, за да си създадете такова.Научете повече за правилното инсталиране на SDK към app-а от наръчника на Фейсбук - .При динамичното ретаргетиране на потребители от мобилни устройства с релевантни продукти следва да добавите следните събития към това приложение:С помощта на Facebook SDK за iOS и Android, можете да изпращате следните събития:Разгледайте примера за \"AddedToCart\" събитие за iOsРазгледайте примера за \"Purchased\" събитие за AndroidПолезен ли беше този материал? С днешната статия съвсем не изчерпваме темата за динамичните реклами, създаването на каталог и неговите предимства, но се надяваме днес да сте подобрили значително познанията си по темата.Ако имате някакви въпроси или желаете индивидуална консултация с екипа на , с радост ще я осъществим за Вас.С уважение,Webselo.com", "date": "2018.11.09", "title": "Как да извлечем максимално много ползи от динамичния Фейсбук каталог? И за какво да си отваряме очите на четири?"}
{"url": "https://offnews.bg/obshtestvo/zapochva-proizvodstvo-po-nesastoiatelnost-na-firmata-koiato-ostavi-be-691659.html", "text": "С решение на Окръжен съд Пловдив от 07.11.2018 г. е открито производство по несъстоятелност на „Тренд фешън Текстил“ ЕООД, което през април 2018 г. прекрати производствената си дейност, а негови работници и служители останаха без заплати.Назначен е и временен синдик. Исковата молба е подадена от работодателя.Решението открива възможността на работниците да се обърнат към Фонда за гарантирани вземания при несъстоятелност на работодателя, за да получат обезщетения за дължимите им суми.Предвид факта, че все още има работници и служители, чиито договори с дружеството не са прекратени, Инспекцията по труда има готовност да ги консултира и информира за трудовите им права и да окаже съдействие, в рамките на своите правомощия, за прекратяване на трудовите правоотношения, обявиха оттам.Благодарение на Дирекция „Инспекция по труда“ Пловдив основната част от работещите успяха да прекратят трудовите си правоотношения през пролетта, след като предприятието спря да работи.Тогава инспекторите по труда консултираха и информираха работниците как да прекратят договорите си, за да не загубят осигурителни права. Осъществиха комуникацията с представител на фирмата, помогнаха всички подадени заявления за прекратяване да бъдат предоставени на работодателя и съдействаха да им бъдат оформени заповедите за прекратяване.", "date": "2018.11.09", "title": "Започва производство по несъстоятелност на фирмата, която остави без заплати шивачки от Раковски"}
{"url": "https://offnews.bg/obshtestvo/balgaria-e-shampion-po-plagiatstvo-691642.html", "text": "България е шампион по плагиатство. Коментара направи бившият министър на образованието проф. Николай Денков, сега член на Комисията по академична етика към министъра на образованието и науката, на пресконференция по повод уличаването на ректора на Техническия университет във Варна проф. Росен Василев в плагиатство. Снощи комисията публикува доклад, от който е видно, че той е преписал между 90 и 100% от трудовете си, за да стане доктор на науките и професор.Сега степента \"доктор на науките\" се отнема, предстои министър Красимир Вълчев да назначи служебен ректор, в чиито правомощия е да прекрати трудовия договор на Василев - така той ще престане да бъде и професор.Срамната констатация за страната ни не е плод на емоционален изблик, а резултат от солидно изследване, резултатите от което са публикувани в Science през декември 2014 г. Оказва се, че при повече от 20% от авторите, представили научни трудове, има академично плагиатство.И ако 20% ви звучи малко, вижте картата:На фона на останалите, България изглежда като държава на учените-преписвачи. Това е над 8 пъти повече, отколкото например в Нова Зеландия. В Япония говорим за 6%.\"Това е една от причините колегите, които искаме истинска наука, да водим тази борба от няколко години - плагиатството да бъде вкарано в закон и да се наказва\", коментира днес проф. Денков.Председателят на Комисията по академична етика - археологът проф. Венцислав Динчев - призна, че той и колегите му не са \"въодушевени\" от това, с което е трябвало да се занимаят, както и че казусът с проф. Василев е бил \"доста труден\". Категоричен е, че става дума за академично плагиатство, тъй като професорът не цитира дисертациите и книгата, които копира.В единия случай е преписвано от книга с чужди автори - от Ирландия, които са изследвали метални сплави подобни на тези, с които работи проф. Василев. Техни таблици например са директно прехвърлени в книга на Росен Василев, без да бъдат упоменати истинските автори.От гледна точка на дефиницията за плагиатство - да представите чужди научни резултати като свои и да не упоменете източника - това е плагиатство, категоричен е проф. Денков.Въпреки явните доказателства, един от петимата членове на Комисията е гласувал против приемането на доклада. Юристът в нея - проф. Дончо Хрусанов - днес обясни какви са били мотивите на проф. Радослав Радев (Медицински университет-Варна). Това му даде повод и да разясни каква е разликата между академично плагиатство и плагиатство по смисъла на Наказателния кодекс.По думите на проф. Хрусанов проф. Василев ще си води дела и ще оспори доклада на Комисията.Няма пречка и след сегашните мерки той отново да се яви на конкурс в университет и да бъде избран. Но му се отнемат големият доктор и професурата. С други думи, той ще остане доцент.Вероятно следващата седмица министърът на образованието ще назначи служебен ректор, който ще може да прекрати трудовите отношения на Росен Василев, уточни зам.-министър Петър Николов.Комисията работи и по още един случай с обвинение в плагиатство, но председателят ѝ отклони въпросите за конкретна информация по него: \"Не можем да даваме информация за този случай. Ако обвиненията са невалидни, после този човек доживот ще трябва да обяснява, че няма сестра.\"", "date": "2018.11.09", "title": "България е шампион по плагиатство"}
{"url": "https://offnews.bg/kultura/iaponskite-barabanisti-iamato-s-parvi-kontcert-vav-varna-i-bezplaten-691658.html", "text": "Японските барабанисти Ямато ще изнесат своя първи концерт във Варна на 13 ноември от 19.00 ч. в ДКС и ще проведат безплатен уъркшоп за деца на 12 ноември от 18:30 ч. в Гранд Мол.Групата на японските барабанисти Ямато е създадена през 1993 г., когато дебютира на фестивала в Тойчи, Кашихара-ши в областта Нара с оригиналната композиция на създателя на състава Маса Огава “Hyu-ga (Изгрев)”. За изминалите 25 години Ямато са свирили в 54 държави по света в над 3500 спектакъла и пред 6 милиона зрители. Техните изпълнения винаги са се радвали на отлични отзиви от публика и критика; през годините славата им се разпространява лавинообразно на длъж и шир, а британските медии нарекоха техния звук “Музиката на тялото”.Барабанистите живеят в селището Асука, известно като родното място на японската култура, но през по-голямата част от времето – между 6 и 10 месеца всяка година – изнасят експлозивните си представления по целия свят. Ямато се гордеят, че са групата с най-голям брой международни представления сред всички японски изпълнители.Дванадесетте барабанисти ще дадат възможност на децата да се докоснат до тайко-барабаните, направени от 500-годишно дърво, и да участват в разучаването и изпълнението на песни. Японските изпълнители вярват, че ритъмът на тайко е достъпен за всеки човек, защото е като пулса на сърцето, което всеки човек носи в себе си. Винаги когато имат възможност, те са щастливи да помогнат на младите почитатели на японските барабани лично да участват в създаването на уникален ритъм.Уъркшопът е подходящ за участие на деца над 10 години.Повече информация .Концертът на Ямато в София е на 18 ноември, а в Пловдив - на 15 ноември. ", "date": "2018.11.09", "title": "Японските барабанисти 'Ямато' с първи концерт във Варна и безплатен детски уъркшоп"}
{"url": "https://offnews.bg/sviat/kola-se-opita-da-probie-kortezha-na-premierite-na-velikobritania-i-bel-691652.html", "text": "Атомобил е направил опит да пробие кортежа на премиерите на Великобритания и Белгия Тереза Мей и Шарл Мишел, съобщава БНР.Двамата министър-председатели са пътували към военното гробище Сен-Симфориен в Монс, където е трябвало да участват в церемонията по повод 100 години от примирието, довело до края на Първата световна война.Шофьорът на автомобила е ударил двама полицаи на мотор, които са екскортирали конвоя. На пострадалите е оказана медицинска помощ. Засега няма данни, че става дума за терористичен акт. ", "date": "2018.11.09", "title": "Кола се опита да пробие кортежа на премиерите на Великобритания и Белгия"}
{"url": "https://offnews.bg/tehnologii/sledvashtata-stapka-v-razvitieto-na-erp-sistemite-integrirani-pos-691629.html", "text": "През последните години системите за управление на бизнеса обхващат все повече аспекти от работата на предприятията и автоматизират постъпателно повечето процеси в тях. Производството, складовите наличности, маркетингът, продажбите, счетоводството и човешките ресурси са само част от областите и дейностите, които във все повече компании днес се управляват от мощните бизнес системи от клас ERP (Enterprise Resource Planning). А най-новата тенденция в сектора е интегрирането на POS (Point Of Sale) функционалностите като част от самите ERP решения. ERP системите отдавна се свързват с т.нар. „точка на продажба“, но най-често тази интеграция се прави с външни POS решения, работещи там.„Добавянето на POS модул направо в ERP софтуера безспорно е следващата стъпка в развитието на системите за управление на бизнеса. Този подход създава огромни нови предимства и има потенциала да промени в голяма степен сегмента на продажбите на дребно“ - споделя Анастас Шопов, мениджър „Бизнес развитие“ на българската софтуерна фирма , която вече е в процес на разработка на POS модула към своята система EnterpriseOne.Припомняме, че това е едно от първите ERP решения, разработени в България, както и първото изцяло оптимизирано за мобилни устройства, включително и за тъчскрийн дисплеи. През годините ERP.BG създава и редица други иновации, които поставят компанията сред иноваторите в този сектор у нас. Нейната ERP система е първата в страната с модул за обединени комуникации, както и първата, която разполага със собствена пълноценна екосистема за разработка на приложения от външни разработчици. Този подход позволи на компанията през последните години да изгради мащабна мрежа от партньори в България и други страни.Какво е POS?POS представлява концепция за управление на т.нар. „точка на продажба“ в търговските компании, която дава наименованието и на съответния клас софтуерни решения. През последните десетилетия на пазара се наложиха широк набор от такива продукти, а повечето разработчици и доставчици на ERP системи вече имат сериозен опит в интеграцията с тях. Добавянето на пълноценен POS модул като част от самата ERP система обаче променя много неща.ПредимстватаИнтеграцията на POS функционалностите като модул – съставна част от ERP системата има редица предимства. Този подход позволява клиентите да се обслужват много по-бързо, а продажбите веднага да се отчитат в основната система, което автоматично води до генериране на фактури и други счетоводни документи. Ако закупуваната стока се намира примерно във фирмения склад, там веднага могат да получат съобщение за продажбата и своевременно да подготвят продукта за доставка. Ако артикулът не е наличен, продавачът може да види в системата дали се планира неговата скорошна доставка и да информира клиента.„Внедряването на POS модул като част от ERP системата е много по-лесно и в голяма степен по-изгодно в ценово отношение, в сравнение с избора на отделно POS решение. Много по-големи обаче са ползите от повишената ефективност на компанията и по-качественото обслужване на клиентите“ - добавя още Анастас Шопов от ERP.BG.", "date": "2018.11.09", "title": "Следващата стъпка в развитието на ERP системите – интегрирани POS модули"}
{"url": "https://offnews.bg/politika/zaharieva-za-ninova-i-pakta-za-migrantite-povtaria-kampaniata-sreshtu-691637.html", "text": "За пореден път от БСП се опитват да отклоняват вниманието на обществото от собствените си проблеми и да всяват неоснователни страхове у хората.Така вицепремиерът и министър на външните работи Екатерина Захариева коментира изказването на лидера на БСП Корнелия Нинова, че България ще се присъедини към Глобалния пакт за безопасна, организирана и законна миграция на ООН. Според Нинова това щяло да принуди страната ни да приема бежанци без документи, на които ще се издават паспорти.Захариева и още двама министри - на вътрешните работи Младен Маринов и на социалната политика Бисер Петков, дадоха извънреден брифинг в парламента, за да опровергаят твърденията на левицата. Тримата обясниха, че нито е взето решение за присъединяване към пакта, нито това ще узакони незаконна миграция.\"Така че, нека да спят спокойно колегите от БСП. Не сме взели решение, ще имат възможност да участват в дебата\", каза Захариева.Външният министър подчерта, че целта на пакта е да се спре незаконната миграция и призна, че действията на БСП напомнят на кампанията, с която беше спряна Истанбулската конвенция.\"Абсурдно е хвърлянето на тема в обществото с абсолютно подвеждаща информация, която да предотврати нормалния и истински дебат, който ще се проведе на комисии в парламента\", каза тя.По думите ѝ България няма да се откаже от позицията си за мигрантите - спиране на незаконна миграция, спазване на външните граници, възможност всяка държава в ЕС да решава дали и колко мигранти да приема, незаконните мигранти да бъдат връщани.Министър Маринов пък добави, че по пакта се работи на експертно ниво. Той подчерта, че миграцията не е само незаконна. \"Тя съществува и по отношение на трудова миграция, по отношение на български граждани, които работят в други страни. Това е много по-широк въпрос и не трябва да се спекулира със страховете на българските граждани\", добави министърът.", "date": "2018.11.09", "title": "Захариева за Нинова и пакта за мигрантите: Повтаря кампанията срещу Истанбулската конвенция"}
{"url": "https://offnews.bg/112/trigodishno-momchentce-padna-ot-teresa-na-4-tia-etazh-691630.html", "text": "Дете е паднало от четвъртия етаж на блок \"Народен юмрук\" в жк \"Братя Миладинови\" в Бургас.3-годишното момченце е транспортирано до УМБАЛ - Бургас, където е настанено в отделението по реанимация в тежко състояние, съобщи Дарик.Инцидентът е станал около 8.30 часа днес. Детето успяло да излезе на терасата, докато майка му е в банята.\"Детето е в много тежко състояние, с множество травми по цялото тяло. Лекарите правят всичко възможно да спасят живота му\", съобщиха от бургаската болница.", "date": "2018.11.09", "title": "Тригодишно момченце падна от тереса на 4-тия етаж"}
{"url": "https://offnews.bg/obshtestvo/plagiat-li-e-rektorat-na-tu-varna-otgovorat-na-prof-rosen-vasilev-do-691622.html", "text": "Вместо право на отговор ректорът, , изпрати до OFFNews възражението си до самата комисия. Росен Василев - управляващ Техническия университет във Варна - е станал доктор на науките и професор благодарение на преписани чужди трудове в 90% и 100%, категорично заключи комисията. Не просто преписани, а преписани с граматическите и правописните грешки.Съобразявайки се с волята на Василев, публикуваме дословно възражението му. Защо то не е взето предвид от Комисията вижте .Публикуваме текста без съкращения. Запазени са автентичните правопис и пунктуация на автора.ПРОКУРАТУРАТА РАЗБИ КЛЕВЕТИТЕ НА ДОНОСНИЦИТЕ. ЩЕ ОТГОВАРЯТ ПРЕД ЗАКОНАВЪЗРАЖЕНИЕ НА ДОКЛАДА НА КОМИСИЯТА ПО АКАДЕМИЧНА ЕТИКА КЪМ МИНИСТЪРА НА ОБРАЗОВАНИЕТО И НАУКАТАС промените в Закона за развитие на академичния състав в Р България от месец май т.г. бяха въведени редица законови норми, касаещи констатирането и санкционирането на плагиатството в научните трудове на преподавателите. На тяхна база бившият Ректор на ТУ-Варна – проф. Фархи и бившия Ръководител на Центъра за развитие на академичния състав в ТУ-Варна – проф. Минчев подеха масова кампания за оклеветяване на Ректора на ТУ-Варна- проф. Росен Василев, като подадоха 16 разнородни, взаимно противоречащи си сигнала до МОН, изявяваха се в телевизионни предавания, писаха по вестници... Това, което възмущава най-много, обаче, е пълното нарушаване на правовия ред при провеждането на процедурата за установяване на плагиатство в трудовете на професор Василев от Министерството на образованието и науката.На база на подадените сигнали до Министъра на образованието и науката, той разпореди да се извърши проверка от новосформираната Комисията по академична етика по реда на § 4в от ЗРАСРБ, която на 08.11.2018г. представи своя доклад. Възмущение буди факта, че Министърът на образованието и науката определя петима членове на комисията по академична етика (Заповед № РД09-2516 от 14.09.2018г.), които би трябвало да са хабилитирани лица, включени в регистъра по чл. 2а от ЗРАСРБ, а нито един от членовете на Комисията по академична етика няма как да е хабилитирано лице от регистъра по чл.2а, тъй като такъв регистър НАЦИД още не е създал. Регистърът по чл.2а – включващ наукометричните показатели на лицата тепърва се попълва, като първото обучение на оторизираните представители на научните организации и висшите училища, които ще подават данни в него се проведе на 5.11.2018г.. Не само през месец септември, когато е формирана комисията, но и към настоящия момент някои от членовете й, включително и председателят не са регистрирали своите публикации в сайта на НАЦИД, а дали те отговарят на минималните наукометрични показатели, изискуеми от закона за да бъдат членове на тази комисия тепърва ще се установява.Недоумение буди и механизмът на определяне на арбитри от тази комисия за конкретните процедури. Съгласно чл.30 (8) от ЗРАСРБ арбитрите следва да са хабилитирани лица от регистъра по чл.2а, които имат научни степени или са хабилитирани лица в същата специалност или професионално направление, не са участвали в съответната процедура в друго качество, нямат конфликт на интереси с лицето, посочено в сигнала и нямат конфликт на интереси с лицето, подало сигнала. В този смисъл, Комисията по академична етика е избрала абсолютно незаконен състав от арбитри, тъй като те са назначени на 28.09. и на 05.10. 2018г., също преди НАЦИД да е създал Регистър на лицата, включващ наукометричните им показатели, което представлява грубо нарушение на чл.30 (8) от ЗРАСРБ.В посочената в Доклада на комисията справка, изискана от изп. директор на НАЦИД е записано изрично, че шестимата арбитри фигурират само в публичния регистър на НАЦИД, но не и с наукометричните си показатели! И до сега на посочения от НАЦИД линк не са регистрирани публикациите на нито един от тях, а дали ще отговорят на минималните наукометрични показатели, изискуеми от закона за да бъдат избрани за арбитри тепърва ще се установява. В този смисъл Докладът на комисията въвежда в заблуждение и Министъра, интерпретирайки напълно погрешно Справката от изп. директор на НАЦИД. (В приложение)Освен това нито едно от лицата, които са избрани за арбитри, няма научна степен и не е специалист в научната специалност, нито на конкурса за професор, нито в научната специалност на докторската дисертация на проф. Василев, което представлява грубо нарушение на чл.30, ал.8, т.1 от ЗРАСРБ, според който те следва да са хабилитирани лица от регистъра по чл.2а, които да имат научни степени или са хабилитирани лица в същата специалност. Недоумение буди факта, че в Доклада си комисията сама потвърждава, че пет от шестте арбитри са специалисти по професионално направление 5.1. „Машинно инженерство“, без да посочва, че научната специалност на конкурса за професор на проф. Василев е „Електроизмервателна техника“, а становищата по него са изготвени от професори по научните специалности материалознание и технология на машиностроенето, по приложна механика, а единственият електро-инженер от арбитрите е професор по научна специалност електрически мрежи и системи, която обаче е твърде далеч от научната специалност на конкурса – електрически измервания. Аналогично са „избрани“ и арбитрите за докторската дисертация на проф. Василев. Становищата са изготвени от професори по научни специалности пътно-транспортни машини, технология на машиностроенето, приложна механика, а докторската му дисертация е по научна специалност технология на машиностроителните материали.Буди недоумение кой, как и защо е посочил точно тези арбитри, след като нито един от тях не е нито специалист по научните специалности на професурата и докторантурата на проф. Василев?Закононарушенията обаче не спират до тук! Съгласно чл.30, ал.8, т.3 от ЗРАСРБ арбитрите трябва „да не са участвали в съответната процедура в друго качество. Участието на четирима от шестте арбитри в предходно назначената Комисия (заповед РД09-4254/30.08.2017г. на Министъра на образованието и науката), която през м. септември 2017г. разгледа постъпилите писмени сигнали от проф.Фархи и проф.Минчев, и излезе с доклад относно нарушения на ЗРАСРБ във връзка с процедурата за присъждане на научна степен „доктор на науките“ на проф.Василев е в пълно противоречие както с чл.30, ал.8, т.3 от ЗРАСРБ, така и с Правилника на Комисията по академична етика, където в чл.2, ал.2 изрично е записано, че комисията осъществява своята дейност на основата на принципите на законност, независимост, обективност и справедливост. Изборът им за арбитри по разглежданата процедура опорочава изцяло извършваната проверка и поражда както основателни съмнения в тяхната безпристрастност и обективност, така и в независимостта и обективността на Комисията по академична етика при нейния избор на арбитри. Всеки арбитър, който вече веднъж е изразил своето становище по разглеждания казус в предходната комисия по случая е предубеден, и ще трябва да дават отговор и пред съда защо не си е направил сам отвод, а е написал ново становище – нещо, което е установена съдебна практика...Съгласно чл.30, ал.8, т.4 от ЗРАСРБ арбитрите трябва да „нямат конфликт на интереси с лицето, подало сигнала по ал.2.“ За съжаление и в този аспект нещата не стоят добре. В Допълнителните разпоредби на ЗРАСРБ - § 1, т. 2а, 3, 4 е записано, че конфликт на интереси е налице, когато лицето има частен интерес, който може да повлияе върху безпристрастното и обективно изпълнение на неговите правомощия или задължения във връзка с участието му в съответната процедура; частен интерес е всеки интерес, който води до облага от материален или нематериален характер; за облага се счита дори и получаване на привилегия или почести, помощ, подкрепа или влияние. Години наред проф. Фархи като Ректор, а проф. Минчев като Декан на функционалния деканат “Докторанти“ назначаваха споменатите арбитри в състава на множество научни журита в Технически университет-Варна не поради тяхната научна компетентност в дадената област, а поради близки приятелски взаимоотношения, както за съжаление се получава и в случая.Предвид описаните факти, е налице една опорочена процедура, която възбужда ред въпроси, а именно: кой е определил ,,независимите” арбитри , след като регистър по чл.2а не съществува!!???; как само за 7 дни „компетентните“ членове са уведомени, че са избрани, предоставени са им материалите, запознали са се с тях, анализирали са ги детайлно, направили са справки в научните бази данни и са си написали становищата, като в рамките на тази една седмица и са ги депозирали на една и съща дата, последователно!!!????Пълно недоумение буди и факта, че МОН не е предоставило официално нито един от подадените 16 сигнала, за да може проф. Василев да даде своето становище по същество, което е и основно негово право. За вземане на обективно решение от страна на Комисията по Академична етика, бе необходимо да се отговори по същество на тези сигнали, по който арбитрите са изготвили своите становища. За съжаление, на проф. Василев му бяха изпратени само готовите становища на арбитрите, но не и самите сигнали!Относно отправените обвинения към проф.Василев в плагиатство следва да се отбележи, че в §1 т.7 от Допълнителните разпоредби на ЗРАСРБ е дадено следното определение:“„Плагиатство\" е представяне за собствени на трудове, които изцяло или частично са написани или създадени от другиго, или използването на публикувани от другиго научни резултати, без позоваване или цитиране в процедурите за придобиване на научни степени или за заемане на академични длъжности.“ Трябва да се има в предвид, обаче, че дали представените трудове са чужди или съвместни, дали от тях има преписване или не, трябва да кажат не проф. Минчев, проф. Фархи или който и да е друг, а считаните за автори на тези трудове.Особена наглост представляват твърденията, че втора, трета, четвърта и пета глава от дисертационния му труд са преписани от чужд труд (дисертацията на негов докторант). И въпреки, твърденията и на проф. Василев, и на докторанта, че това са техни съвместни, общи изследвания, част от които са използвани в неговата дисертационна работа в една насока, а част от тях в съвсем друг аспект в дисертацията на докторанта, и въпреки представения Списък с публикации, представящи общите им изследвания в периода 2012-2016г., включени и в дисертационните им трудове, арбитрите са се подписали, че става въпрос за плагиатство!!! Та кой научен ръководител не работи заедно с докторанта си, не експериментира, не го насочва, не му помага да напише дисертацията си?!? Проф. Василев е ръководител на шестима защитили докторанти, като при петима от тях, освен съвместната им изследователска работа, в крайната фаза лично е оформял дисертационните им трудове. Всъщност- всеки съвестен научен ръководител ще потвърди, че прави същото.Абсурдни са и твърденията, че седма глава е преписана от дисертацията на друг млад колега, тъй като и той също е заявил писменото си становище пред членовете на комисията, че цялата разработка е тяхна съвместна работа, тя е абсолютно иновативна, не е предлагана никъде досега и е публикувана за първи път в общата им статия на престижната конференция „Intelligent information technologies for industry” през септември 2017г., след датата на защитата на проф.Василев, който е и пръв автор в нея. Конференцията е индексирана, статията е преминала рецензиране с много високи оценки и е публикувана в Advances in Intelligent Systems and Computing, vol 680. Springer, Cham, pp 42-49, Print ISBN 978-3-319-68323-2, Online ISBN 978-3-319-68324-9.Всички споменати колеги от Технически университет-Варна, от които Комисията по академична етика твърди, че проф. Василев е преписал своите научни трудове са дали своите писмените становища, в които категорично заявяват, че в неговия дисертационен труд „Изследване на методите и средствата за повърхностно обработване на материали за дентални импланти“ няма използване на техни знания и писмени работи, няма присвояване на техни произведения на науката, база данни и т.н.., а и техните дисертации са коректно цитирани и поставени под номер 24 и номер 55 в параграфа „Използвана литература“ на дисертацията на професора.В твърденията на проф.Минчев, проф.Фархи и „независимите“ арбитрите ясно личи една цел - проф. Василев да бъде обвинен в некомпетентност, плагиатство и, че всички негови трудове са преписани от чужди такива. За постигането на тази цел те решават няколко еднотипни задачи – да намерят изследвания, приличащи на неговите, от които да го обвинят, че е преписал. Такова е и твърдението, че шеста глава на дисертацията му е преписана от книгата на Sha W., Malinov S. „Titanium Alloys- Modelling of Microstructure, Properties and Applications“. Жалко е, че известни учени се поддават на влиянието на проф. Минчев и без да вникнат в разликите в двата вида изследвания, повтарят твърденията му. Проведените изследвания, разгледани в неговата дисертация показват, че за процеса на плазмено азотиране на титан и титанови сплави с индиректен плазмотрон мощността, времето, температурата и скоростта на плазмената струя са важни фактори за процеса. Методиката и апаратурата използвани за анализ на скороста и температурата в процеса плазмено газово азотиране с индиректен плазмотрон са показани на съответни фигури, а получените резултати са посочени в таблици, които са различни от тези, разгледани в работата на Ша и Малинов не само по отношение на енергийния източник, но и по отношение същността на процеса азотиране на титан и титанови сплави. Разбира се в тази връзка за анализ и сравнение са използвани най-често изследваните от Самсова, Фромм и Гебхардт, Смителс, Метин и Инал, включително и от Ша и Малинов титанови слави - Ti-8Al-1Mo-1V, Ti-6Al-2Sn-4Zr-2Mo, Ti-6Al-4V и Ti-10V-2Fe-3Al. Резултатите, които се анализират в дисертацията на проф. Василев са на база плазмено газово азотиране с индиректен плазмотрон с мощност 12kW, 18kW и 25kW за всичките четири сплави, като тези мощности са избрани съобразно получените по-рано резултати. Еволюцията на азотирания слой по време на плазменото газово азотиране с индиректен плазмотрон е схематично представено в неговата дисертация на фигура 6.1., от която могат ясно да се направят и сравненията между цитирания от Ша и Малинов процес, и този разглеждан в дисертационня труд. Основното различие е, че повърхността на обработваните образци се атакува активно от йонизиран и атомарен азот, чрез плазмената струя (фигура 6.1.). Именно поради тази причина е и намаленото време на въздействие в рамките на 5 до 30 мин при различни мощности. При другите цитирани автори Самсова, Фромм и Гебхардт, Смителс, Метин и Инал, включително Ша и Малинов, процеса е стационарен, при постоянна температура на въздействие. Независимо от много по-краткото време на въздействие се наблюдава идентичност на резултатите (фигурите 6.3, 6.4 и 6.5), както и при компютърното моделиране и симулации за развитието на повърхностните слоеве по време на плазмено газово азотиране с индиректен плазмотрон на титанови сплави Ti-8Al-1Mo-1V, Ti-6Al-2Sn-4Zr-2Mo, Ti-6Al-4V и Ti-10V-2Fe-3Al (фиг.6.7. фиг.6.8 и фиг.6.9.), при разстояние 120мм от края на дюзата до обработваемата повърхност на образеца.По отношение визираните публикации, с които проф. Василев участва в обявения конкурс за заемане на академичната длъжност „професор“ по научна специалност „Електроизмервателна техника“ само наличието на сигнал от проф. Минчев, който беше председател на Научното му жури, а няколко от оспорваните научни трудове бяха публикувани в списания, на които той е главен редактор е достатъчно доказателство, че се касае за безскрупулен опит за неговото дискредитиране. В мненията на избраните арбитри се откроява абсолютна тенденциозност. Публично се декларира и негативно отношение към цялостната изследователска дейност на катедра „Материалознание и технология на материалите“. В становищата относно професурата, се сипят обвинения и по дисертационния му труд и публикациите по него, явно подготвени много преди да бъдат избрани за арбитри, което обаче не прави впечатление на Комисията по академична етика и не е отразено по никакъв начин в доклада й. Нелепи са и твърдения за плагиатство от рода на „в обяснителния текст към фигура 3 се говори за „газово нитриране“, а в текста под самата фигура за „плазмено нитриране“, при положение, че статията е посветена на изследвания при повърхностното плазмено газово азотиране с използване на плазмотрони с индиректна дъга. В становищата си арбитрите изпадат дори в комични ситуация, или от непознаване на материята, по която се изказват, или защото просто не са чели въобще споменатите публикации, а анализа на проф. Минчев на собствените му твърдения, че публикацията на проф.Василев от 2015г. е преписана от публикация от 2017г. трябва да предизвика само размисъл и съжаление.Твърденията на авторите на сигнала и арбитрите, че публикацията „Обобщен метрологичен анализ на грешките на преобразувател за тензомост с изход по период“ е преписана от различни източници още веднъж потвърждават огромното им желание за дискредитиция на проф. Василев, дори и за сметка на собственото им излагане като некомпетентни в тази област. Арбитрите дори не привеждат никакви доказателства, защото нямат такива, а само твърдения за преписване. А на твърденията в сигнала:По т.2.1.: Фигура 1 – обобщена блокова схема на преобразувател за тензомост с изход по период не фигурира в цитирания дисертационен труд. На стр.50 от дисертационния труд на инж. Свилен Стоянов – фиг. 2.6 прилича на фиг.1, но това е обобщена блокова схема на преобразувател с разгъващото преобразуване за работа с тензометрични измервателни мостове. Схемата от фиг.1 на статията представлява частен случай на работа на преобразувателя с изход по период.По т.2.2.: Статията „Метрологичен анализ на преобразувател за тензомост с честотен изход“, публикувана в сп.“Известие“ на Съюза на учените, Серия Технически науки, бр.1 от 2012г., няма нищо общо с интегриращите измервателни преобразуватели по период, освен методиката на изчисляване и наименованията на елементите. В статията е извършен метрологичен анализ на преобразувател с честотен изход и по точно метрологичен анализ на измервателен тензопреобразувател с диференциален интегратор, разработен с две идентични интегриращи вериги. Това е единствената разработена схема с диференциален интегратор в дисертационния труд и не е разглеждана в моята статия.По т.2.3.: В статията на Станимир Станков, Екатерина Димитрова и Христо Гигов „Изследване на динамичните свойства на преобразувател с разгъващо преобразуване“, е показан преобразувател, предназначен за измерване на температура с един сензор. Това е разработка на друг дисертационен труд, касаещ използването на интегриращите измервателни преобразуватели за измерване на температура в широк линеен диапазон. В публикацията на проф. Василев тензосъпротивителните измервателни мостове са използвани за измерване на неелектрически величини в машиностроенето – сили и моменти. Едно е да измерваш температура, съвсем друго е механична сила и момент. Съвпадението на вида на импулсите, някои обозначения, блокове и приликите между схемите и методиката на изчисляване и огромното желание да увеличи броя на обвиненията е подвело авторите на сигнала и мисля, че е достатъчен показател за тенденциозността както на техните обвинения, така и на обвиненията на арбитрите.В отговора си до Комисията по академична етика, проф. Василев предложи да представи като доказателство за участието си в научните разработки на изследователски материал, използваните образци, компютърни програми, файлове с данни, таблици и графики, които са резултат от упорития труд на цял колектив от научни работници. Във всички свои публични изявления винаги е благодарил за съвместната работа в областта на изследванията на обработката на материалите с индиректен плазмотрон през последните 6-7 години на колеги като проф. Христо Скулев, доц. Ярослав Аргиров, доц. Ивайло Неделчев, доц. Тихомир Доврамаджиев, д-р Татяна Мечкарова, д-р Анелия Стоянова, ас. Кръстан Йорданов и др.И тук е мястото да се подчертае, че ролята на научните ръководители на докторантите е не само да ги ползват за работна ръка в лабораториите си, а и да пишат и публикуват с тях, да ги цитират...да проправят пътя им в научната и преподавателската кариера! Всеки преподавател, всеки научен работник, ръководил докторанти трябва да е убеден, че днешната изследователска работа е колективна. Експерименталните и теоретични резултати са дело и собственост на целия научен колектив и те се ползват като части в докторски дисертации на колектива и/или като общи и самостоятелни публикации. Лексикалната форма на представяне на тези резултати е виждане на колектива и прави излишно перифразирането на отделни текстове в един или друг труд. Всяко несъгласие по отношение на интелектуалната собственост на резултатите се решава като всеки спор - по съдебен ред, но при наличие на искова молба и претенции на някой от участниците в разработката. В случая не само няма такива, а са налице и декларации за липса на претенции от членовете на колективите, с които проф.Василев работи от години, включително и дадени пред оторизираните разследващи органи. Изцяло в защита на изложената по-горе теза е и това, че по случая са налице преписка вх.№ 196/2018г. по описа на ОП-Варна и преписка вх.№ 9954/2017г. по описа на РП-Варна /съдържаща преписка № 365000-31721/18.01.2017г. по описа на МВР-Варна/, изходът от които е категоричен: плагиатство не е налице !!!Обвиненията към проф. Василев за плагиатство, ще се разрешат като всяко несъгласие по отношение на интелектуалната собственост - по съдебен ред. Осъществяваната агресивна клеветническа кампания за уронване на престижа му и принизяване на професионалните му постижения като преподавател, учен и Ректор на ТУ-Варна представлява кампания, нямаща нищо общо с нормалната академична практика, кампания абсолютно несъобразяваща се със законите, правилниците и наредбите, моралните ценности и достойнство. На лице е драстично погазване на закони, правилници и наредби! Една прекрасна инициатива – създаването на Комисията по академична етика към МОН може да се превърне в мракобесен период, в „лов на вещици“ за цялата наша академична общност, което е в пълно противоречие с принципите и мотивите за нейното създаване.", "date": "2018.11.09", "title": "Плагиат ли е ректорът на ТУ-Варна? Отговорът на проф. Росен Василев до OFFNews"}
{"url": "https://offnews.bg/ikonomika/eto-go-doklada-na-antimafiota-pisov-kojto-vze-glavite-na-velko-i-vlad-691616.html", "text": "Бившият антимафиот номер 1 в Благоевград Мирослав Писов, който бе един от съдените за убийството на Ангел Димитров-Чората, е подписал скандалния доклад, който извади наяве тежките конфликти в ръководството на БДЖ. Заради тях транспортният министър Росен Желязков поиска оставката на членовете на борда на жп компанията.В сряда късно вечерта молби за предсрочно прекратяване на договорите си за управление депозираха изпълнителният директор на БДЖ Владимир Владимиров, шефът на на Съвета на директорите Велик Занчев и финансовият директор Филип Алексиев.Вчера министър Желязков заяви, че въпросният доклад, който разбуни духовете в жп превозвача, не е внесен при него. За да няма съмнения около съществуването на мистичния документ, днес OFFNews реши да го публикува. Авторството на доклада определено е изненадващо. От подписа се оказва, че Мирослав Писов, който първо бе осъден на 18 години затвор, а после оправдан на последна инстанция за убийството на Чората, е бил трудоустроен в БДЖ след огромния медиен скандал. В момента той се води ръководител на отдел \"Вътрешна сигурност и безопасност\" в жп компанията.  Докладът за \"проверка при възлагането на задачи и отчитане на изпълнението им\" е изготвен в изпълнение на заповед 164/04.10.2018 г. на изпълнителния директор Владимир Владимиров. Документът носи подписите на Писов и Тодор Тодоров, който е подписан в качеството му на \"изпълнител по договор №70/16.04.2018 г.\" Въпросният доклад е входиран в деловодството на БДЖ на 19 октомври т.г.Написаното е изготвено типично по \"ченгеджийски\". Има изредени редица нарушения, но фактологическата обосновка е доста семпла. Абсурдът е, че голяма част от скандалните твърдения са цитирани публикации на OFFNews, които бяха отричани от ръководството на жп компанията, тогава когато му беше удобно да си затваря очите.Най-големите камъни в документа са хвърлени в градинката на управителя на \"БДЖ-Пътнически превози\" ЕООД Пламен Пешаров.В доклада е посочено, че той \"негласно е овластил\" с несвойствени дейности главното действащо лице в сериала със скрита камера, на който OFFNews даде гласност. Става дума за три записа, в които говори Евгени Димитров, инспектор ВСУК в пътническото поделение на холдинга. В едното от видеата служителят обяснява как железопътният транспорт у нас умишлено се съсипва и че , тъй като движението се финансира с пари на автобусните превозвачи. В друг запис Димитров обяснява и надълго и широко как .В третия запис същият човек обяснява как жп депо София на практика е разграден двор, от който масово се краде и че В доклада е посочено, че близкият до Пешаров словоохотливко уронвал доброто име на групата дружества от Холдинг БДЖ. посочен е и друг аналогичен пример - шефът на \"БДЖ-Пътнически превози\" възлагал несвойствени задачи и на друг свой човек от същия отдел - Владимир Великов. Паралелно с това са иззети правомощията на служителите, които по правило трябва да отговарят за безопасността. Така се стигнало до спиране на влакове, нарушаване на разписанието и големи закъснения.В доклада на Писов е отделено внимание и на друг случай, който стана обществено известен благодарение на OFFNews. Става дума за публикацията ни \" Документът потвърждава, че изпадането на редуктора и зъбното колело на редуктора на двигателя на локомотива е можело да доведе до трагични последици за пътуващите. Твърди се, че по този инцидент все още има неприключила проверка, но първоначалните обяснения на столичното жп депо звучат повече от абсурдно, а именно, че \"при ремонта на локомотива не можело да се провери отдолу ходовата част, тъй като нямали необходимата контролна техника\".В доклада се споменава и че заради липса на резервни части минимум 18 локомотива ще бъдат спрени от движение. Посочено е, че се правят компромиси с мерките за безопасност, тъй като в противен случай БДЖ трябва да спре да вози пътници. Прегледът на локомотивите не се правел качествено. Не се изпълнявали и констатираните нарушения, предписания, ревизионни листове и докладите на отдел \"Безопасност\". Ето го и документът, към който има и 7 приложения. OFFNews не разполага с тях. Възможно е те да съдържат друга важна информация по повдигнатите теми:", "date": "2018.11.09", "title": "Ето го доклада на антимафиота Писов, който взе главите на Велко и Владко"}
{"url": "https://offnews.bg/futbol/petar-hubchev-sabira-natcionalite-v-nedelia-691660.html", "text": "Българският национален отбор ще завърши участието си в груповата фаза на Лигата на нациите с гостуване на Кипър на 16 ноември и домакинство на Словения три дни по-късно.Повиканите от Петър Хубчев футболисти от родния шампионат ще стартират подготвителния си лагер в Национална футболна база \"Бояна\" в неделя, 11 ноември, като ден по-късно към тима ще се присъединят и играещите в чужбина състезатели.В понеделник от 17:00 ч., представителите на медиите ще имат възможност за кратък брифинг с трима от избраниците на селекционера, а в 17:30 ч. държавният ни тим ще проведе открита за медиите тренировка в пълен състав.Българският отбор заминава за Никозия в четвъртък в 13:30 ч. с полет FB8309 от Терминал 2 на летище \"София\", а в 18:30 ч. селекционерът Петър Хубчев ще даде традиционната си пресконференция преди мача с Кипър.Националите се прибират в събота в 15:00 ч. с полет FB8310. Пресконференцията на старши треньора преди последния двубой е насрочена за неделя, от 18:00 ч. в Национална футболна база \"Бояна\". След брифинга отборът ще проведе официалната си тренировка преди мача, която ще бъде открита за медиите в първите си 15 минути.", "date": "2018.11.09", "title": "Петър Хубчев събира националите в неделя"}
{"url": "https://offnews.bg/politika/ninova-iska-borisov-da-obiasniava-pred-deputatite-za-balgarskata-pozit-691625.html", "text": "Лидерът на БСП Корнелия Нинова поиска в парламента да се проведе дебат за българската позиция по пакта за миграцията на ООН.  \"Искаме премиерът да дойде и да обясни кой, кога и защо реши да присъедини България към пакта\", каза Нинова от парламентарната трибуна.От левицата ще внесат писмено предложение за дебат в Народното събрание. Според лидерът на БСП няма решение на Министерския съвет  за пакта,  по темата има пълна мъгла. По думите ѝ единствената следа за това, че ще се присъединим, е завишеният бюджет за убежище и миграция.\"БСП е против наред с бежанците от войни от пакта да се облагодетелстват всички мигранти по всякакви други причини, включително и тези, които нямат паспорти\", каза още тя. Нинова призна, че в пакта за миграция има и някои добри решения. \"Но както беше и с Истанбулската конвенция - зад текстовете срещу домашното насилие, да се прикрие идеята за неопределеност на пола, така и тук. Става дума за документ, който стимулира по-голяма миграция и класифицира същата като добро и неизбежно явление\", добави тя. От ГЕРБ отхвърлиха обвиненията на БСП. \"Самото съдържание на този документ в голяма част се покрива в досегашните политики по миграция на България. В него излишно е написано, че всяка държава-членка може сама да определя миграционната си политика - всяка държава, която го е подкрепила, може да си запази миграционната политика\", коментира депутатът от управляващата партия Христо Гаджев. Пактът ще бъде разглеждан на 10 и 11 декември в Маракеш, след това тепърва ще бъде изготвяна позиция на ООН.До 1 декември Министерския съвет до 1 декември трябва да вземе решение за състава на българската делегация в Маракеш, както и каква ще бъде българската позиция. Затова другата сряда ще има съвместно заседание на парламентарните комисии по външна и по вътрешна политика. Там ще се проведе дебат за българската позиция с ресорните министерства, които са участвали в преговорния процес – МВР, МВнР и Министерството на труда и социалната политика.\"Така че елате на дискусията, бъдете веднъж конструктивни, за да можем да излезем с национална позиция\", добави Гаджев.", "date": "2018.11.09", "title": "Нинова иска Борисов да обяснява пред депутатите за българската позиция по мигрантския пакт на ООН"}
{"url": "https://offnews.bg/politika/joncheva-sreshtala-sam-se-i-s-banditi-i-s-prestapnitci-opitat-za-sp-691635.html", "text": "Прокуратурата образува дело срещу мен по сигнал на Делян Добрев, Тома Биков и Антон Тодоров.Това се посочва в позиция на говорителя на ПГ на „БСП за България“ Елена Йончева, цитирана от пресцентъра на партията. Запознах се подробно с искането на Главния прокурор да образува дело срещу мен. В това искане пише, чеделото е по сигнал на Делян Добрев, Тома Биков и Антон Тодоров. Всички предприети действия напрокуратурата се базират единствено на твърденията на тези три лица, заявява тя и уточнява, че няма нитоедин факт, който да сочи, че от нея са били извършвани незаконни действия. \"Надявам се делото, възможно най-бързо, да влезе в съда. Това е мястото, където истината ще стане ясна\", коментира тя.Според Йончева отправеното искане е потресаващо. \"Клевети, които отдавна се лансират от депутати на ГЕРБ. Няколко пъти призовах съответните отговорни институции да направят проверка - призовах, както от трибуната на Народното събрание, така и пред представители на медиите\", добавя тя. \"Запозната съм с методите на репресии на ГЕРБ. Това е класическа схема. Твърденията за “вероятно пране на пари” идват само два дни, след като аз и мои колеги настояхме за независима техническа експертиза на качеството на строителството на българските магистрали – вземане на вертикални ядки и анализ в лицензирани европейски лаборатории\", казва още тя.\"През последната година внесох в ДАНС и прокуратурата документи, свързани с вероятни корупционни практики при строителството на преградното съоръжение на българо-турската граница. Бях обвинена от вицепремиера ВалериСимеонов в национално предателство. По този повод той внесе срещу мен и сигнал в прокуратурата. В ДАНС и прокуратурата съм внесла и документи за създадената от Делян Добрев схема в община Хасково - схема за усвояване на огромни финансови ресурси от приятелскороднински кръг – аферата “кумгейт”. Клевета срещу мен е отправяна и от Бойко Борисов, за което беше осъден\", заявява Йончева и допълва, че работата й като журналист винаги е била публична, видима.\"Прословутият договор, за който депутати от ГЕРБ са поискали от прокуратурата да насочи своето внимание, е за закупуване на телевизионна техника /камери, сателитни телефони, техника за директни включвания, монтажнаапаратура/. Тази техника е налична, както и цялата документация. В своята дейност по заснемането на документални филми в Сирия, Турция, Украйна, Ирак, Афганистан, Чечня…. съм се срещала и с бандити, с престъпници. По нашия екип е стреляно, били сме отвличани и бити… Опитът за сплашване няма да мине\", се казва оше в позицията наЙончева. ", "date": "2018.11.09", "title": "Йончева: Срещала съм се и с бандити, и с престъпници. Опитът за сплашване няма да мине"}
{"url": "https://offnews.bg/obshtestvo/80-godini-ot-kristalnata-nosht-kak-e-bilo-vazmozhno-691632.html", "text": "80 години от Кристална нощ се навършват днес. Годишнината бе отбелязана и у нас от Организацията на евреите в България \"Шалом\" с открит урок по толерантност и изложба, наречена ''ШОА - Как е било възможно това от човешка гледна точка\".В нощта на 9 срещу 10 ноември 1938 г. в Германия и Австрия са разграбени и опожарени стотици синагоги, еврейски магазини, десетки хиляди евреи са арестувани и изпратени в Дахау и други концентрационни лагери. Така започва началото на едно от най-зловещите престъпления на човечеството, което оставя след себе си болка и разруха и унищожава шест милиони евреи.На изложбата в Ларгото пред Министерския съвет днес бяха показани фотоси от този периода. На събитие, съпроводено от музиката на камерен квартет, присъстваха и две възрастни дами, оцелели от Холокоста, които разказаха своите спомени от най-мрачния период в европейската история. \"", "date": "2018.11.09", "title": "80 години от Кристалната нощ: как е било възможно?"}
{"url": "https://offnews.bg/temida/aleksej-petrov-e-priznat-za-nevinen-po-deloto-oktopod-691654.html", "text": "Специализираният съд призна бившия съветник в ДАНС Алексей Петров за невинен по всички обвинения по делото \"Октопод\", съобщи bTV.Петров беше обвинен за рекет, изнудване, разгласяване на държавна тайна, както и за участие в организирана престъпна група. Заедно с него обвинения получиха и Антон Петров-Хамстера, Кирил Топалов, Марчело Джотолов и Янко Попов.Джотолов и Попов бяха признати за виновни, че през 2007 г. са принудили Николай Динков да приеме имуществено задължение и са го заплашили с насилие. Осъдени на по три години затвор - условно, с петгодишен изпитателен срок и глоба 4000 лв, както и да заплатят разноски по делото, около 800 лв. Съдът уточни, че това престъпление не е извършено в съучастие с Алексей Петров и той не е бил подбудител и помагач.Присъдата подлежи на протест в 15-дневен срок.Бившият съветник в ДАНС беше задържан в дома си през 2010 г. Тогава той определи акцията като \"политическа репресия\".Председател на съдебния състав, който разглеждаше делото \"Октопод\" беше съдийката Румяна Ченалова, героиня в записите \"Яневагейт\". След нейното отстраняване, делото беше прехвърлено от градския в Специализирания съд.През 2015 г. двама от основните свидетели срещу Алексей Петров загинаха в един и същи ден. Георги Цветанов загуби живота си в катастрофа на магистрала \"Тракия” по пътя между Бургас и Стара Загора, след като загубил контрол над автомобила си и се преобърнал.Другият свидетел Пламен Устинов е бил посечен 5 пъти с брадва в тетевенското село Глогово.", "date": "2018.11.09", "title": "Алексей Петров е признат за невинен по делото \"Октопод\""}
{"url": "https://offnews.bg/obshtestvo/agentciata-po-vpisvaniata-otgovornite-za-sriva-na-registara-ne-sa-pol-691634.html", "text": "Отговорните за срива на Търговския регистър – директорът и експертите от Дирекция ИОТ, не са получили парични бонуси за последното тримесечие, съобщиха от Агенцията по вписванията.В отговора на Агенцията по вписванията се посочва, че допълнителните възнаграждения за постигнати резултати са изплатени съгласно Наредбата за заплатите на служителите в държавната администрации и Вътрешните правила. Сумата за последното тримесечие е 599 007 лв. Тя е разпределена според индивидуална оценка на всеки от общо 635-те служители на агенцията. Средномесечният фонд \"Работна заплата\" на Агенцията по вписванията е в размер на 813 034 лв.Тя е категорична, че отговорните за срива на Търговския регистър – директорът и експертите от Дирекция ИОТ, не са получили бонуси за последното тримесечие. \"Нека не забравяме, обаче, че останалите служители на Агенцията не са спирали работата си, дори и по време на срива”, допълва Козарова. ", "date": "2018.11.09", "title": "Агенцията по вписванията: Отговорните за срива на регистъра не са получили бонуси"}
{"url": "https://offnews.bg/ikonomika/kfn-otvrashta-na-kritikite-obiasneniata-na-vedomstvoto-za-golemia-mal-691633.html", "text": "През последните дни КФН отнесе жестоки критики за новата система, по която ще се определя стойността на застраховката \"Гражданска отговорност\". Затова днес от комисията изпратиха коментари по темата под формата въпрос-отговор.Ето какво обясняват от финансовия надзор:Във връзка с откритата процедура по обществено обсъждане на предложената от Комисията за финансов надзор (КФН) Наредба за единните изисквания за коригирането на застрахователната премия, в зависимост от поведението на водача на моторното превозно средство, покрито от застрахователен договор за задължителна застраховка „Гражданска отговорност“ на автомобилистите, по чл. 490, ал. 5 от Кодекса за застраховането се породиха някои въпроси в медийни изяви и интернет.КФН публикува разяснения по част от тези въпроси:Защо системата „бонус-малус“ не се сключва на името на водачите и по този начин да отчита тяхната персонална отговорност и поведение? Защото в България задължителната застраховка \"Гражданска отговорност\" на автомобилистите се сключва във връзка с моторно превозно средство. Правният режим в България позволява дадено МПС да бъде прехвърляно на другиго само чрез нотариално заверен договор, като това не се отразява в регистрите на МВР. Автомобилът може фактически да бъде владян от лице, различно от вписания собственик, само на базата на писмено пълномощно и може да бъде управляван от всекиго само с устно разрешение. Така се създава реалната възможност множество на брой шофьори да предизвикат пътно-транспортно произшествие с едно МПС. Има страни в Европейския Съюз, където в талона на автомобила изрично се вписват всички водачи, които имат право да го управляват, и законът не позволява водачи на дадено МПС да бъдат лица, които не са вписани в талона. Такава система позволява при сключването на застраховката реално да се отчитат характеристиките на действителните водачи на автомобила.Система със сключване на застраховка само на водача не съществува никъде в рамките на Европейския съюз. Европейското законодателство изисква изрично Гражданската отговорност да покрива отговорността на лице, което управлява кола, дори и без да е собственик. Също така трябва да се покрива отговорността на лица, които управляват съответното МПС без разрешение (например при кражба) или без валидно свидетелство за правоуправление. Това по същество налага застраховката да бъде свързана с определен автомобил.Наред с това система на чиста персонална застраховка гражданска отговорност (както при нотариуси и адвокати например), ще създаде други икономически утежнения. Да вземем за пример едно семейство, което притежава един автомобил, който се управлява от двама или повече водачи, в най-честия случай съпруг и съпруга, а и някой друг член от домакинството. Тогава за управлението на този автомобил ще трябва да се плащат повече от една застраховка.При сега съществуващата нормативна уредба не е възможно задължителната застраховка Гражданска отговорност да се сключва само на името на водача и съответно механизмът на системата „бонус-малус“ не може да отчита единствено и само поведението на даден водач.Защо малусът достига до 400%, а бонусът само до 25%? Системата следва да остане платежоспособна и да покрива настъпилите щети от застрахователни събития и след въвеждането на „бонус-малус“. Това означава, че по-малкият приход от добросъвестните шофьори следва да се компенсира от по-голям приход от тези, които са извършили нарушения на пътя. Съгласно предоставената от МВР статистика по-голямата част от водачите са изрядни и нямат регистрирани нарушения или причинени вреди и чисто математически процентът „бонус“ няма как да бъде по-голям от процента „малус“. Очаква се по-голямата част от собствениците на автомобили да бъдат в бонус класовете и да имат намаление на премията. Тяхното намаление трябва да се компенсира с увеличението, плащано от по-тесен кръг хора, което обуславя и по големия процент на увеличение.Защо се наказват добросъвестни купувачи на автомобили, с които са извършени множество пътно транспортни произшествия или административни нарушения? Ако „бонус-малус“ класът на автомобилите не се запазва, системата ще бъде заобикаляна много лесно чрез формално прехвърляне на други лица без нарушения, различни от шофьора с много нарушения. Например, при натрупани много нарушения баща може да прехвърли автомобила си на своето малолетно дете или на друг близък роднина, който няма регистрирани нарушения.При покупка на автомобил се предвижда купувачът лесно и бързо да може да получи информация от Гаранционния фонд относно статуса на автомобила, който го интересува, и да прецени дали да купи тази кола или да иска отстъпка от цената, която да покрие разходите му за по-скъпата застраховка. Това ще бъде и допълнително утежнение за собственика на автомобил, който допуска много административни нарушения или причинява много вреди при управлението на автомобила, защото този собственик ще бъде затруднен да продаде автомобила си.Защо системата няма да се прилага за автомобили държавна и общинска собственост? Тези автомобили се застраховат на базата на обществени поръчки, в които всички превозни средства се застраховат по списък, а не индивидуално и по средна цена. На практика системата „бонус-малус“ много трудно би могла да бъде съвместима с механизма на обществената поръчка. В някои от държавните ведомства дори не се обявяват индивидуални данни за МПС, за които се сключват застраховките и по този начин не може да се проследи индивидуална история за тези конкретни МПС.Защо при старта на системата и изрядните шофьори, и тези с нарушения ще тръгват от равни позиции? Защото е приложен принципът, че човек трябва да е информиран предварително за евентуални неблагоприятни икономически последици за него от настъпването на промени в нормативната уредба. Чисто логически изрядните шофьори ще имат интерес да останат с такова поведение на пътя, а нарушителите да коригират своето поведение.", "date": "2018.11.09", "title": "КФН отвръща на критиките: Обясненията на ведомството за големия малус и малкия бонус"}
{"url": "https://offnews.bg/politika/afis-bsp-izprevari-gerb-s-protcent-i-polovina-691639.html", "text": "БСП изпреварва ГЕРБ в подкрепата на електората. Ако парламентарните избори са днес, партията на Корнелия Нинова ще получи 23,7%, а тази на Бойко Борисов - 22,2 на сто. Това показват данните от национално проучване на агенция АФИС, проведено от 2-7 ноември сред 1010 души. Симптоми, че рано или късно това ще се случи се наблюдават от средата на тази година, откогато стартира по-рязко тенденцията към отлив на доверие в правителството и управляващото мнозинство. Пряко или косвено процесът се подпомагаше и продължава да се подхранва както от периодичните скандали и корупционни разкрития, така и от бурните разправии между управляващите коалиционни партньори. С това обаче не се изчерпват факторите на влияние върху развитието на политическата драма в навечерието на предстоящата изборна година, твърдят от АФИС.Още от есента на 2017 г. средният дял на заявения електорат на БСП се колебае около 22%, плюс-минус 2%. В мандата на сегашния парламент промяната в съотношението между двата полюса се дължи на ГЕРБ. След победата в майските избори от 2017 г., подкрепата за партията на премиера достигна пикова стойност от 30% и от тогава се движи неотменно надолу. През последните три месеца силите са изравнени. Въпрос на месеци е ГЕРБ да започне трайно да изостава. Въпрос е също така, дали другата голяма партия ще представи пред разочарованите убедителна алтернатива, или статуквото ще се запази.Възможно е и нова сила да влезе в опразненото поле с лозунги за промяна.", "date": "2018.11.09", "title": "АФИС: БСП изпревари ГЕРБ с процент и половина"}
{"url": "https://offnews.bg/politika/pargov-na-es-li-da-viarvame-za-chistotata-na-vazduha-ili-na-gerb-v-st-691675.html", "text": "На Европейския съюз ли да вярваме за чистотата на въздуха или на ГЕРБ в Столична община. Това попита председателят на групата на БСП в СОС и на столичните социалисти Калоян Паргов, след като стана ясно, че има сериозна опасност на България да бъдат наложени санкции от Европейския съюз, тъй като все още не е изпълнила изцяло решението на Съда на ЕС от 5-и април 2017 г.Тогава същият този Съд установи, че България е нарушила задълженията си по директивата за качеството на въздуха и не спазва изискванията за пределно допустимите концентрации на фини прахови частици.\"Това решение на Съда на ЕС през 2017-а изненада управляващите от ГЕРБ в София, които до този момент упорито отказваха да признаят, че има проблем, припомни Калоян Паргов. - После набързо предприеха мерки, започнаха да измерват чистотата на въздуха, установиха, че наистина нивото на фини прахови частици е чувствително над нормите и се наложи да преработват стратегията. Сега твърдят, че въздухът в София вече е чист и изграждането на инсталация за горене на преработени в RDF гориво отпадъци няма да го замърсява допълнително. Това е манипулация. Управляващите от ГЕРБ в София манипулират гражданите. И доказателство за това е именно призивът на Европейската комисия към България да изпълни изцяло решението на Съда на ЕС от 5-и април 2017 г., защото в противен случай ще бъдат наложени санкции. При това положение на кого да вярваме - на ЕС или на ГЕРБ в София? Очевидно, че управляващото мнозинство в столицата чете данните за чистотата на въздуха като Дявола - Евангелието\".Според Калоян Паргов решението на СОС да отхвърли Доклада с предложение за провеждане на референдум с три въпроса, свързани с изграждането на инсталация за горене на RDF, не означава, че идеята се е провалила окончателно.\"Сега предстои областният управител да потвърди или да отхвърли това решение, обясни той в Сутрешния блок на БНТ1. - Ако го потвърди, ще обжалваме в Съда. Ако и Съдът не се произнесе в наша полза, ще съберем подписи от гражданите, за да върнем темата за разглеждане отново в СОС\".Председателят на БСП - София е категоричен, че подобна инсталация за горене на RDF е необходима. \"Спорът ни с управляващите от ГЕРБ е за мястото на което, трябва да бъде изградена тя - ние настояваме да е в местността \"Садината\", където е построен заводът, а те искат да е в ТЕЦ \"София\". когато Столичният общински съвет взима решения за десетки години напред, какъвто е случаят, пряката демокрация е много важна. Когато беше гласуван първият доклад, той беше приет със съвсем крехко мнозинство. Това показва, че липсва нужния консенсус по въпроса и е важно да се допитаме до мнението на гражданите. Не бива разговорът по тази тема да бъде профанизиран, както се случи по време на сесията в четвъртък. Управляващите в СО трябва да знаят, че няма нищо страшно в това да питат хората\".", "date": "2018.11.09", "title": "Паргов: На ЕС ли да вярваме за чистотата на въздуха или на ГЕРБ в Столична община?"}
{"url": "https://offnews.bg/temida/sadat-otgovori-na-tcatcarov-za-zabavenite-motivi-po-delo-sreshtu-bsp-d-691631.html", "text": "Софийският градски съд отговори на главния прокурор Сотир Цацаров за забавено дело срещу депутат от БСП.По-рано днес стана ясно, че главният прокурор е отправил сигнал до Инспектората към Висшия съдебен съвет, с което иска проверка за забавени мотиви към присъда на Софийския градски съд (СГС) спрямо депутата от БСП Светла Бъчварова-Пиралкова.В позиция, изпратена до медии, от СГС отговориха, че забавянето на мотивите е поради сложността на делото. Присъдата е произнесена на 26 юни 2018 г., а мотивите били в процес на изготвяне. Самото досъдебно производство е продължило 4 години, което надвишавало 8 пъти обичайните срокове, посочват от СГС. По-късно съдебното производство било спряло и заради изчакване да бъде снет депутатският имунитет на подсъдимата.Събраните по делото материали обхващат 150 тома, допълва СГС.", "date": "2018.11.09", "title": "Съдът отговори на Цацаров за забавените мотиви по дело срещу БСП депутат"}
{"url": "https://offnews.bg/drugi/derbito-milan-iuventus-priako-v-efira-na-max-sport-3-691663.html", "text": "Голямото дерби на италианския футбол между съставите на Милан и Ювентус е акцентът във футболна програма на  Двата най-титулувани отбора на Апенините излизат за сблъсък №229 помежду си в неделя от 21:30 часа, а MAX Sport 3 ще излъчва големия мач. Гостите от Торино са лидер в класирането на Серия А, а домакините от Милано са на 4-а позиция.MAX Sport 3 ще излъчи още 6 двубоя от XII кръг на шампионата на Апенините. В събота са предвидени три двубоя – от 16:00 часа Торино посреща Парма, а от 19:00 часа СПАЛ е домакин на Каляри. Съботните двубои ще се затворят с гостуването на Наполи в Генуа на местния Дженоа.В неделя от 13:30 часа Интер ще се опита да продължи победната си серия при гостуването на Аталанта. В 16:00 часа Рома е домакин на Сампдория, а от 19:00 часа два тима от Топ 6 излизат един срещу друг, когато Сасуоло посреща Лацио. Неделните сблъсъци от Серия А също ще могат да се проследят пряко по MAX Sport 3. всички най-интересни сблъсъци от XII кръг на La Liga. Началото е в събота от 14:00 часа с мача между два тима, които се представят над очакванията – Валядолид и Ейбар. От 17:15 часа Хетафе е домакин на Валенсия, а от 19:30 часа Атлетико Мадрид посреща коравите баски от Атлетик Билбао. Съботният ден в испанския елит ще приключи с двубоя Жирона – Леганес.В неделя от 13:00 часа сензацията на сезона Алавес ще гони поредната си победа в домакинството на Уеска. От 17:15 часа лидерът в класирането Барселона посреща Бетис, а в 19:30 часа е време за сблъсък между втория и третия във временното класиране – Севиля срещу Еспаньол. В неделя от 21:45 часа Реал Мадрид ще трябва да докаже на феновете си, че вече излиза от кризата. Задачата обаче ще е трудна за момчетата на Сантяго Солари, тъй като Кралския клуб ще гостува на Селта.В неделя започва и заключителният тенис турнир за сезона. Осемте най-добри тенисисти за календарната 2018 г. се събират в Лондон, за да определят помежду си кой ще носи званието Шампион на ATP Finals.Миналогодишният победител Григор Димитров за съжаление не успя да се класира за турнира в английската столица и в негово отсъствие големите фаворити да седнат на трона в Лондон са Новак Джокович и Роджър Федерер. Дали титлата отново ще отиде при представител на Големите четирима или за втори пореден сезон ще има изненадващ победител на ATP Finals, ще стане ясно от прякото излъчване на всичко мачове от Лондон от 11 до 18 ноември по MAX Sport 1.", "date": "2018.11.09", "title": "Дербито Милан - Ювентус пряко в ефира на MAX Sport 3"}
{"url": "https://offnews.bg/kultura/bogata-frenska-programa-v-kinomania-2018-691636.html", "text": "От 16 ноември до 2 декември, в рамките на Киномания, ще се проведе 8-мото издание на Френския филмов фестивал, организиран от Institut français de Bulgarie/Френски Институт в България, осъществен със съдействието на НДК.Откриването на фестивала е на 16 ноември, петък от 19:00 ч., в кино Люмиер Лидл, с филма  „Чувствам се добре\" на режисьорите Беноа Делепин и Гюстав Керверн и с участието на Жан Дюжарден и Йоланд Моро.Прожекции на 9 нови филма ще има в кината Люмиер Лидл, G8, кинозала Славейков и Дом на киното Лъки Синема – Пловдив и Фестивален и конгресен център – Варна. Селекцията на френската програма тази година е с акцент върху комедиите със социален привкус. „Светът е твой\" на режисьора Ромен Гаврас, с участието на Венсан Касел и Изабел Аджани, разказва за мошеник на дребно, който приема рискована задача, за да живее охолно и да се отърси от опеката на властната си майка.В афиша е и „Верен мъж\" с режисьор Луи Гарел, в който участва прекрасната Летисия Каста и самият Луи Гарел. Филмът съчетава любовна история, съмнения, изкушение и изследване на истината, оплетени в изплъзващата се природа на романтичното привличане.„Бекасин\" е екранизация по популярен френски комикс и разказва за една нетипична супергероиня – наивна, смела и чаровна.Шарлот Рамплинг и Карол Буке участват в комедията „Вижте как танцуваме\", включваща отделни, взаимносвързани истории, създадени с много хумор и неочаквани обрати.В програмата са включени и филмите: „Споделен мъж\", „Усещане за празник\", „Сред лозята на Бургундия\".В сайтовете на ndk.bg и kinomania.bg може да видите датите и местата за прожекции на всички филми.Билетите за филмите са в продажба на касите на НДК, както и онлайн на tickets.ndk.bg.", "date": "2018.11.09", "title": "Богата френска програма в Киномания 2018"}
{"url": "https://offnews.bg/kultura/nosht-na-teatrite-ednovremenno-v-15-balgarski-grada-i-11-evropejski-691643.html", "text": "Шестата поред Нощ на театрите ще e на 17 ноември и ще се отбележи в 15 български града и в 11 европейски държави. През целия ден до късните часове на нощта ще се проведат повече от 120 събития, локализирани на най-различни места - театрални сцени, музикални зали, открити площи, барове, търговски центрове и други. Зрителите ще имат възможност да се срещнат с любимите си творци, както и да се насладят на  През погледа на фотографа Диляна Флорентин ще видим  Владо Пенев, Юлиан Вергов, Владо Карамазов, Ованес Торосян, Иван Бърнев, Дарин Ангелов, Деян Ангелов, Христо Мутафчиев, Теодора Духовникова, Ана Пападопулу, Луиза Григорова, Силвия Петкова, Весела Бабинова, Койна Русева и Рая Пеева, диригентът Максим Ешкенази, прима балерината Марта Петкова и премиер солистът Никола Хаджитанев от Софийска опера и балет. Голямата изненада за почитателите на театъра ще бъде възможността да „погледнат“ през очите на актьорите. Интерактивна инсталация на ключово място в София ще покаже живота на посланиците на инициативата. Кадрите в инсталацията ще бъдат POV и ще разкрият различни моменти от ежедневието на актьорите – репетиции, подготовка за представление, минаване на текст, грим и други.Нощ на театрите се провежда за първи път в България преди 6 години, благодарение на Фондация „Арт Проджектс“ и Фондация „Асоциация Информбюро“. Зад главаната идея на платформата стои Елеонора Роси от Франция. Нейният концептуален план се нарича „LA NUITÉE – THE INTERCULTURAL NIGHT OF EUROPEAN THEATER“ и е обнародван официално в Париж на 5 октомври 2009 година.Нощ на театрите 2018 е част от Програма „Културен календар“ на Столична община и се осъществява с любезната подкрепа на Министерство на културата на Република България и Съюза на артистите в България. Международен партньор на инициативата е Асоциация „Европейска нощ на театъра”.Повече информация и детайлна програма можете да намерите в .", "date": "2018.11.09", "title": "Нощ на театрите - едновременно в 15 български града и 11 европейски държави"}
{"url": "https://offnews.bg/politika/bsp-se-sabira-na-tezhak-plenum-predlagat-ninova-da-vodi-evrolistata-691598.html", "text": "БСП се събира на тежък пленум в неделя, на Националния съвет ще се обсъжда алтернативният бюджет на БСП за догодина, ще се определи дата и дневен ред за следващия партиен конгрес, ще стартира подготовката за евроизборите през май 2019 и ще се приема проект за стратегия за ляв медиен пул и развитието на в. \"Дума\". Това предвижда официалният дневен ред на форума на социалистите. Неофициално вътрешнопартийната опозиция ще атакува лидера Корнелия Нинова по поне два пункта, извън очакваните скандали около в. \"Дума\" и телевизията на БСП, която трябва да тръгне през декември. Първо опозиционерите ще предложат на конгреса да се разгледа промяна в устава, която да отмени поправката на Нинова за избор на лидер не от конгреса, а директно от половината партийни членове (или най-малко от 50 хил. социалисти). Второ - очаква се критиците на лидера да застъпят тезата, че само лично Корнелия Нинова трябва да е начело на листата за евровота догодина, за да не се стигне до нови конфликти в партията. В момента сложният казус в БСП е дали Сергей Станишев може да не бъде пак водач на листата на БСП за Брюксел, след като през декември ще бъде преизбран начело на ПЕС за трети мандат като единствен кандидат за поста.Въпросът става още по-труден след като БСП и Станишев/ПЕС са на противоположни позиции за Истанбулската конвенция, подкрепата за унгарския премиер Виктор Орбан и др. Според част от социалистите изглежда абсурдно лидерът на партията на европейските социалисти да е по-малко достоен да бъде начело на българските кандидати за евродепутати от БСП. Който и друг да бъде начело, това ще бъде знак за конфликт между БСП и ПЕС, единственият вариант е Нинова да бъде № 1 в листата, твърдят от \"Позитано\" 20. За да отчете успех на евроизборите, БСП трябва да спечели поне пет места - повече от досегашните четири. Това обаче не е никак лесна задача на фона на вътрешните конфликти в партията на всички нива. Отвън дебне заплахата ГЕРБ - ако падането в подкрепата за партията на Бойко Борисов продължи, те ще търсят с всички сили да отслабят БСП, като се заиграят с по-малки формации от типа на АБВ, способни да отклонят червени гласове. Неприятна изненада за БСП може да дойде и от появата на чисто нова формация - например евентуален тандем между омбудсмана Мая Манолова и Слави Трифонов. Според неофициални проучвания тя би могла да отнеме от БСП между 2 и 4% от гласовете на подкрепящите я. Очаквайте Румен Овчаров в целия му блясък на пленума в неделя, заяви пред репортер на OFFNews социалист от ръководството на партията. Припомняме, че именно Овчаров помогна Корнелия Нинова да стане лидер на БСП. ", "date": "2018.11.09", "title": "БСП се събира на тежък пленум, предлагат Нинова да води евролистата"}
{"url": "https://offnews.bg/obshtestvo/elina-stoianova-balgarkata-izbrana-da-uchastva-v-reklama-na-london-691646.html", "text": "Една млада българка със смели мечти е сред избраните чуждестранни предприемачи, които представят Лондон като град, достъпен за бизнес в кампания по инициатива на кмета на британската столица Садик Кан.Кампанията „Лондон е отворен“ показва във видео успели бизнесмени, сред които е и Елина Стоянова. Тя живее в Лондон от 7 години и има малка книжарница, в която всеки ден посреща сънародници на чаша кафе, подбрана музика и хубава книга.Как и кога се появи идеята за книжарницата?Идеята се появи година преди реализирането. Бях в период на търсене на себе си и предназначението ми не само в моя, но и в живота на хората, исках да съм полезна, да дам някакъв принос. Планината ми помогна, както и зачестилите случайни срещи с четящи и обичащи литературата българи. Малко след като се върнах от Пирин Планина и успокоих мислите си, идеята се появи изчистена и леко плаха в ума ми. Споделих я с моята приятелка Милена, тя не само ме подкрепи, но и даде приказното име на книжарницата - „Имало едно време“.Чувствате ли се като героиня от класически роман - кой в днешно време отваря книжарници?Досега не бях се замисляла дали се чувствам като героиня от роман, но може би бих се сравнила с „Делфинът. Историята на един мечтател“ от Серхио Бамбарен. Делфинът Даниел е мечтател, който следва вътрешния си глас, той постига мечтата си, не просто гради планове, има вярата и куража.Колко българи идват на чаша кафе във Вашата книжарница?Всеки ден идват българи на чаша кафе или разговор, но най-вече през уикенда, тъй като през седмицата се работи усърдно. В останалото време кафе-книжарницата се посещава и от англоговорящи от различни страни, често работят на лаптопите си тук, потопени в атмосфера на книги и разнообразно подбрана музика.Кой български автор бихте искали да Ви гостува?Капка Касабова, тя също е живяла в Англия, , защото е много земна, харесвам разказите ѝ и е от моя роден град Перник, Константин Трендафилов, много ми допадна романът му „Затворисърце“, , който също живее в чужбина.Разкажете за кампанията “Лондон е отворен” и видеото, в което участвате?През 2016 г. кметът на Лондон Садик Кан започва кампанията, която цели да представи града като отворен за бизнес и гостоприемен град за живеене. Миналият месец кампанията му направи 30-секундното видео, в което участвам и аз, благодарение на приятел, който харесва начинанието ми и ме е препоръчал. Видеото показва европейци, създали малки бизнеси в Лондон, гордо и приветливо застанали пред магазините си. Радвам се, че съм част от цялото, една малка част, но все пак съществувам. Видях колко други хора са повярвали в мечтите и силите си, и въпреки че се намират в чужда страна, са постигнали това, което най-вероятно не са успели да постигнат в собствените си държави. Така че за мен Лондон наистина е отворен към всички нас и можем да живеем свободно тук, независимо от заниманието си.Садик Кан е написал на стената си във Фейсбук над поста с видеото: „Ние сме щастливи да имаме милион европейци, които правят Лондон свой дом: Те са лондончани и винаги ще принадлежат тук.“ Как да не се зарадва човек, че принадлежи към една чисто човешка общност, не ни делят граници, език и положение.", "date": "2018.11.09", "title": "Елина Стоянова - българката, избрана да участва в реклама на Лондон на кмета Садик Кан"}
{"url": "https://offnews.bg/futbol/botev-izpuska-golmajstora-si-bez-pari-691608.html", "text": "Ботев (Пловдив) е напът да изгуби водещия си голмайстор Стивън Петков без пари. Нападателят има договор с “Канарчетата” до лятото на 2019 година. Това означава, че след малко повече от месец той ще може да преговаря с всеки клуб, който проявява интерес към него. На този етап от ръководството не са влезли в контакт мениджъра му относно подновяване на контракта, информира “Тема спорт”.През лятото бившият младежки национал имаше оферта от Полша. В канцеларията на клуба бе пристигнало предложение от вицешампиона на страната Ягиелония, който бе готов да брои около 100 хиляди евро за правата на тарана. Шефовете обаче отказаха да се разделят с юношата на Левски, тъй като дни по-рано вече бяха продали другия си нападател Фернандо Виана в ОАЕ.Петков пристигна в Ботев през лятото на 2016 година, като оттогава досега е изиграл 46 срещи във всички турнири и е реализирал 27 гола. Ефективността на нападателя е впечатляваща, имайки предвид ролята му на резерва в голяма част от мачовете. Този сезон той вече е с 6 попадения на сметката си в Първа лига.", "date": "2018.11.09", "title": "Ботев изпуска голмайстора си без пари"}
{"url": "https://offnews.bg/politika/kmetove-na-malki-naseleni-mesta-podgotviat-natcionalen-protest-v-so-691609.html", "text": "Кметове от цялата страна излизат на протест утре пред сградата на Министерския съвет, за да настояват за финансова независимост от общините, както и за връщане на прага за избор на кметове да става със 100 души по постоянен адрес.Преди месец кметовете дадоха едномесечен срок на правителството да бъдат направени законодателни промени, но до момента няма реакция на държавата.Повече от 150 кметове на села и малки градове са заявили, че ще участват в протеста. Част от тях тази сутрин се събират в Калофер, откъдето преди месец обявиха исканията си и отправиха ултиматум към правителството, припомня Нова тв.С надеждата някога до домовете им да има асфалтиран път живеят вече 70 години хората в хисарското село Михилци. В това окаяно състояние се намират голяма част от улиците в селото, в което живеят над 150 души.Истинският ад настъпва, когато завали дъжд или затрупа сняг. Линейка и пожарна не могат да стигнат до домовете им. Най-големият парадокс е, че плащат такса “Смет“, но нямат контейнери. Камионът, който събира битовите отпадъци, не може да се изкачи по улицата, за да натовари сметта.Кметицата на селото, която управлява трети мандат, твърди, че през последните 10 години в касата на кметството от общината не е постъпвала и стотинка. Сградата на кметството се нуждае от ремонт, гробищният парк не е почистван от години. Дори за една кутия пирони кметицата се моли на спонсори. Понякога плаща и от собствения си джоб.В тази ситуация в селото, в което са останали 150 души, кметицата вижда бъдещето му - обезлюдяване на Михилци и изчезването му от картата на България.", "date": "2018.11.09", "title": "​Кметове на малки населени места подготвят национален протест в София"}
{"url": "https://offnews.bg/turizam/plazh-na-kontcesia-ot-dogodina-samo-po-evrostandart-691611.html", "text": "При откриване на новите процедури за концесия на морски плажове вече ще поставяме като условие за допустимост участниците да представят писмено доказателство, че притежават сертификат ISO 13009:2015.Това заяви министърът на туризма Николина Ангелкова по bTV. Тя поясни, че става дума за въвеждане на евростандарт, който определя общите изисквания и препоръки към плажните оператори, предлагащи туристически и потребителски услуги, включително за достъп на хора в неравностойно положение. Този международен стандарт е приложим за плажове през сезона за къпане и се нарича „Туризъм и свързаните с него услуги. Изисквания и препоръки при концесия на плажове“. Той поставя акцент върху значението на съоръженията за посетители с различни потребности. Ние насърчаваме стопаните на ивиците да предлагат повече удобства за плажуващите и през това лято вече имаше 82 плажа с рампи за достъп на хора с увреждания, монтирани от стопаните там, където релефът позволява, обясни Ангелкова. Тя бе категорична, че през последните години българският туризъм се развива изключително успешно. Ръстът на туристическите визити на чужденци за периода януари-септември 2018 г. е 31% спрямо същия период три години по-рано, което представлява 1,9 млн. повече туристи в сравнение с 2015 г. Общо за 2017 г. чуждите туристи у нас са близо 1,8 млн. повече спрямо 2015 г., като ръстът е 25%. Министър Ангелкова изрази удовлетворението си, че резултатите бележат устойчив тренд на нарастване след създаване на Министерството на туризма като самостоятелна институция.„Нашата основна цел винаги е била разширяване крилата на сезона и създаване на повече активности за туристите. Насърчаваме активната реклама година по рано, за да насочим фокуса към зимните ни курорти”, каза министър Ангелкова. Тя добави, че в Стара планина също има много добри условия за практикуване на този вид туризъм, но е необходима цялостна концепция и стратегия за развитие.В началото на януари ще бъде представена и демоверсията на Единната система за туристическа информация (ЕСТИ), която ще свърже в реално време информационните регистри на местата за настаняване с Министерството на туризма, НАП и МВР. Правим мониторинг на дейността, ще бъдем безкомпромисни както по отношение на изпълнението, така и за спазването на сроковете. Това ще даде възможност да правим анализи на профила на туриста, както и за намаляване на административната тежест, допълни министърът.За улеснение на бизнеса ще бъде въведено и лицево разпознаване, чрез което бизнесът може да ползва електронните услуги, които министерството предоставя. Чрез тази лицева идентификация потребителите ще могат да заявяват услуга, например молба за категоризация на място за настаняване.По отношение промяната в плана на Природен парк Витоша министърът на туризма заяви, че целта на работната група, която е създадена към Министерството на младежта и спорта, е да се осигури максимален достъп до планината. „Планът трябва да се промени, за да се подменят старите лифтове и влекове и да са безопасни. Друго строителство няма да бъде допуснато. Ще има изключително строг контрол“, бе категоричен министърът.", "date": "2018.11.09", "title": "Плаж на концесия? От догодина само по евростандарт"}
{"url": "https://offnews.bg/112/obraha-magazin-v-pleven-za-47-sekundi-691607.html", "text": "Крадци обраха магазин в Плевен за 47 секунди. Обирджиите са задигнали стекове с цигари, като двама от тях са изнасяли стоката, а трети е пазел отвън.Това разказа собственичката на разбития търговски обект Полина Петкова по Нова тв. Магазинът се намира между 4 жилищни блока и много от апартаментите гледат към входа му. Това обаче явно не е притеснило обирджиите, които дори са си тръгнали пеш, показали камерите на обекта. Петкова подчерта, че това не е първата кражба от магазина й, в началото на годината от него отново крадци изнесли цигари за около 2000 лева. В района има регистрирани около 50 подобни кражби, но престъпниците не са заловени, каза още Петкова. ", "date": "2018.11.09", "title": "Обраха магазин в Плевен за 47 секунди"}
{"url": "https://offnews.bg/sviat/napadenieto-v-melbarn-e-teroristichen-akt-obiavi-politciata-691644.html", "text": "Нападението с нож в австралийския град Мелбърн, при което загина един човек и двама бяха ранени, се разглежда като терористичен акт, предадоха Асошиейтед прес и БТА, цитирайки местната полиция.Нападението стана в центъра на Мелбърн по време на час пик.Полицията се отзовала на сигнал за горящ автомобил. Според органите на реда нападателят слязъл от превозното средство, което след това се подпалило. Мъжът нападнал с нож отзовалите се на мястото полицаи и е бил прострелян, а по-късно е починал в болницата. Преди това мъжът е нападнал с нож трима души, като един от тях е починал. Другите двама са в болница. Заподозреният е родом от Сомалия. Той е познат на полицията и случаят се разглежда като тероризъм, съобщи Греъм Аштън, главен комисар на полицията в щата Виктория. Той уточни, че в автомобила на нападателя са открити бутилки с газ.\"Не смятаме, че все още има заплаха, но със сигурност го разглеждаме като терористичен инцидент\", подчерта Аштън.Предполагаемият престъпник е емигрирал в Австралия от Сомалия през 90-те години на миналия век. При нападението той е крещял \"Аллах акбар\", съобщава ТАСС. Мерките за сигурност в района на Мелбърн са засилени.Отговорност за нападението пое \"Ислямска държава\". Извършителят на операцията в Мелбърн беше боец на \"Ислямска държава\" и извърши атаката срещу граждани на страни от международната коалиция, обяви групировката чрез медията си Amaq.", "date": "2018.11.09", "title": "Нападението в Мелбърн е терористичен акт, обяви полицията"}
{"url": "https://offnews.bg/sviat/ognen-ad-v-kalifornia-evakuirat-desetki-hiliadi-691606.html", "text": "Пожари бушуват в Калифорния, местни медии съобщават за загинали. Сред най-засегнатите е окръг Вентура, северно от Лос Анджелис. В няколко района е обявена задължителна евакуация. Хората се оплакват от проблеми с дишането заради гъстия и задушлив дим. Изпълняващият длъжността губернатор на Калифорния обяви извънредно положение в окръг Бют, след като пожарът се разпрострял на стотици декари. Огънял е обхванал болница и стотици домове, а хиляди хора са били принудени да бягат от пламъците с колите си или пеша, съобщиха властите, цитирани от Ройтерс.Разпалван от силните ветрове в условия на суша, пожарът, наречен \"Лагерен огън\", е помел град Парадайс, заплашвайки 26-те му хиляди жители с пламъци, високи 15 метра. Град Чико с 93 000 жители може да е следващият на пътя на пожара, който според прогнозите е тласкан в западна посока от ветрове със скорост 56 км/ч, каза началникът на противопожарната служба в окръг Бют Дарън Рийд, информира БТА. Със стихията се борят стотици пожарникари, десетки пожарни коли и 8 самолета. ", "date": "2018.11.09", "title": "Огнен ад в Калифорния, евакуират десетки хиляди"}
{"url": "https://offnews.bg/temida/tcatcarov-pak-skochi-na-bsp-iska-proverka-na-zabaveno-delo-sreshtu-d-691613.html", "text": "Главният прокурор Сотир Цацаров е отправил сигнал до Инспектората към Висшия съдебен съвет, с което иска проверка за забавени мотиви към присъда на Софийския градски съд (СГС) спрямо депутата от БСП Светла Бъчварова. Това става само ден, след като Цацаров поиска имунитета на шестима депутати, трима от които са от БСП. Социалистите  на прокуратурата като опит за репресия и сплашване. Бъчварова, която е обвинена за сключването на неизгодна сделка като ръководител на Селскостопанската академия и така е учебното заведение да бъде ощетено с повече от 1.3 млн. лв., е оправдана на първа инстация. Прокуратурата не е съгласна с решението на съда и е внесла протест. До този момент обаче съдът не е изготвил мотивите по това дело, което е причина Цацаров да поиска проверка. Делото е образувано по внесен на 12 април 2016 г. от Софийска градска прокуратура обвинителен акт срещу народния представител от парламентарната група „БСП за България“ – Светла Бъчварова-Пиралкова за това, че на 13.08.2009 г., като Председател на Управителния съвет на Селскостопанската академия /ССА/ е сключила неизгодна сделка, от която е произлязла значителна вреда  за   академията  -  в размер на 1 326 671,36 лв. и случаят е особено тежък - престъпление  по чл. 220  ал.2 във вр. с ал.1 от НК. На 21.03.2016 г. главният прокурор Сотир Цацаров внесе в Народното събрание искане за снемане имунитета на народния представител, припомнят от държавното обвинение.Същият ден Светла Бъчварова - Пиралкова е дала съгласие за възбуждане на наказателно преследване срещу нея. На 25.03.2016 г. е привлечена като обвиняема и ѝ е взета мярка за неотклонение „Подписка“.Според обвинителния акт обект на злоупотребата са 9 726,224 дка земеделски земи, намиращи се в землището на с. Стражица и с. Карвуна. На 07.08.2009 г. в Селскостопанската академия, която била ръководена от Бъчварова, е постъпило заявление от „Литекс Комерс“ АД, представлявано от Гриша Ганчев, за сключване на договор за съвместна дейност със ССА, с предоставяне на площите в с. Стражица и в с. Карвуна.Без да е взето решение от Управителния съвет на ССА, на 13.08.2009 г. Светла Бъчварова - Пиралкова, в качеството си на Председател на Управителния съвет на организацията е сключила договор за съвместна научно изследователска и опитно – производителна дейност върху тази земеделска земя с „Литекс Комерс“ АД. Договорът е сключен за срок от 10 години, като „Литекс Комерс“ АД е следвало да заплаща на ССА 17 500 лева годишно или по 1,80 лева на декар.Агротехническите и икономическите експертизи, възложени от Софийска градска прокуратура са доказали, че в същия период от време арендната цена за районите, в които се намирала предоставената на „Литекс Комерс“ АД земеделска земя е от 70 до 80 лева. При реална базова пазарна цена от 70 лева за един декар обработваема земеделска земя, за отдадените по договора 9 726,224 дка, сумата като приход за ССА би могла да бъде в размер на 680 835,68 лв. В резултат  на сключения неизгоден договор на Селскостопанската академия е причинена вреда в размер на 1 326 671,36 лева.В хода на разследването са били разпитани 26 свидетели, 4 вещи лица са изготвили назначените експертизи.След внасяне на обвинителния акт, с разпореждане на съдията-докладчик от 13.06.2016 г. делото е върнато на СГП. Протестът срещу разпореждането за връщане не е уважен от АС София и нов обвинителен акт е внесен на 22.07.2016 г.Първото съдебно заседание е проведено на 26.10.2016 г., а на 26.06.2018 е постановена присъдата. С нея СГС, наказателно отделение, 28-ми състав, е признал подсъдимата Светла Бъчварова – Пиралкова за невиновна по обвинението за извършено престъпление по чл. 220 ал. 2 вр. ал. 1 НК. На 29.06.2018 г.Софийска градска прокуратура е протестирала тази присъда, с искане за отмяна и постановяване на нова, осъдителна присъда, с налагане на предвиденото в закона наказание от въззивния съд. До настоящия момент, в нарушение на разпоредбата на чл. 308 НПК, мотивите към присъдата на първоинстанционния съд не са изготвени.", "date": "2018.11.09", "title": "Цацаров пак скочи на БСП - иска проверка на забавено дело срещу депутат"}
{"url": "https://offnews.bg/tenis/serina-uiliams-se-oplaka-ot-rasova-i-polova-diskriminatcia-691614.html", "text": "Бившата номер 1 в света Серина Уилямс се оплака едновременно от полова и расова дискриминация.Американката присъства на раздаването на наградите на списание Adweek и разказа за трудностите, които са я преследвали през кариерата й в елита на женския тенис.\"Знам много добре какво е да те отписват от сметките само защото си черна жена. Но аз никога не съм позволявала на някой да преценява моя потенциал само на основата на цвета на кожата или пола.Когато си поставяш високи цели трябва да си готов да вдигаш постоянно летвата. Тежкият труд и саможертвата се отплащат и са крайъгълен камък за успеха\", каза Серина, която има 23 титли от Големия шлем, а през изминалия сезон игра финали на Уимбълдън и Ю Ес Оупън, но загуби.", "date": "2018.11.09", "title": "Серина Уилямс се оплака от расова и полова дискриминация"}
{"url": "https://offnews.bg/politika/hristo-ivanov-borisov-e-sred-vinovnite-za-es-na-dve-skorosti-691615.html", "text": "Очевидно, перспективата за ЕС на две скорости става все по-реална, коментира лидерът на Да, България Христо Иванов във фейсбук.  \"На конгреса на ЕНП Борисов казал, че \" Европа на две скорости може да счупи ЕС\" и се ожалил от \"двойни старнарти\", понеже не ни приемат в Шенген, а ние \"изпълнихме нашия дълг към опазването на сигурността на европейските граждани\", пише Иванов. - Да сравним това с казуса с Агенцията за българите в чужбина: разкри се, че така добре пазим границата, че направо продаваме български паспорти. При това, прокуратурата и службите дълги години са си затваряли очите за различни сигнали и то при положение, че всяка една от преписките минава през ДАНС и преседява там по 6 месеца средно. Задействаха се едва когато е възникнала съответната политическа необходимост Каракачанов да бъде поставен под натиск. Точно както стана с КТБ и сега ще стане с авто-застрахователите....В цялата работа се намесва името на вицепремиер и министър не на друго, а на отбраната. Същият е и доносник на ДС, който за удобство си е назначил водещия офицер в кабинета. Навремето ДС \"възстанови\" на Каракачанов ВМРО, заедно с всички имоти на македонските дружества, които в момента се водят на фондация под личния му контрол. Съответно, ВМРО се превърна в ключов носител на национал-популизма, който заедно със своя близнак ДПС оформя основната архитектура на българската политическа система, позволяваща на ДС-мафията да контролира положението вече 30 години след формалния край на еднопартийния тоталитарен режим. Разбира се, заедно с другия голям инструмент за тази цел - влиянието на същата мафия в съдебната власт. Не случайно, 2015г. ГЕРБ, заедно с БСП, и ВМРО, заедно с ДПС, гласуваха против реформирането на прокуратурата. И също така не случайно, основен говорител на ГЕРБ и адвокат за орбанизация на партията е Георги Марков, бивш доносник на ДС, с чийто глас конституционният съд спря лустрацията...Изводът? Изводът е, че Европа на две скорости възниква по една проста причина: Пред лицето на ерозията на досегашния международен ред, старите членки на ЕС просто не могат да си позволят да опитват да правят общи политики за сигурност с участието на \"троянски коне\" като България. Страни, в които амалгама от корупция, криминалитет облечен във власт, зависимости от структурите на бившия комунистически режим и неговите господари в Кремъл и радиоактивен национал-популизъм водят до възникване на един нов тип анти-европейски авторитаризъм.В ЕС на две скорости, пък, България има всички изгледи да остане в периферията извън ядрото на ЕС (на втора скорост). Също по една проста причина - дългогодишният отказ на Борисов, заедно с коалицията от ГЕРБ, БСП, ДПС и всякаквите \"патриоти\" да си реформираме и изчистим държавата.Очевидно, перспективата за диференциация в рамките на ЕС е станала достатъчно сериозна, Борисов се е стреснал и сега се опитва да се позиционира, \"предупреждавайки\" за нея и призовавайки публично за дисциплина и \"отговори\", които явно не се обсъждат с негово участие. Само че, простата истина е, че той лично носи огромна историческа отговорност за това, че докара нещата до тук - в ЕС да стои въпроса за две скорости, а България да е изправена пред перспективата да остане в периферията...Като го гледах на сцената в Хелзинки, да се надвиква с шума в залата и да се сърди, че никой не го слуша и докато се чуди как да се позиционира по отношение на задаващия се ЕС на две скорости, си спомних един наш разговор. Опитвах се да го придумам да прокараме реформите, на което той ми показа снимки от въздуха на части от някаква магистрала. С върховно самодоволство ми каза \"Ицо, това е моята конституционна реформа\". Искаше да каже, че с това ще остане в историята и му стига, но всъщност и че отказва да прави реформи, за да може да продължи спокойното \"усвояване\". Опитах да отговоря нещо в смисъл, няма по-голяма историческа заслуга пред нацията, от това да направиш здрави институции и да установиш законност, но се видя колко ме е чул. Сега, обаче, идва моментът на истината. Лошото е, че не е само за Борисов, но и за всички нас и за децата ни....", "date": "2018.11.09", "title": "Христо Иванов: Борисов е сред виновните за ЕС на две скорости"}
{"url": "https://offnews.bg/kultura/preporachvame-vi-stoianka-mutafova-tantcuva-v-stoletie-moe-vapreki-691578.html", "text": "На 9 ноември от 19.30 ч. в Сатиричен театър \"Алеко Константинов\", великата Стоянка Мутафова ще играе в представлението \"Столетие мое\".Това потвърди самата актриса, след като само преди дни обяви, че поради здравословен проблем ще редуцира изявите си.Въпреки травмата на крака си, стихията на българската комедия, ще танцува и ще прави везна в култовия спектакъл.96-годишната актриса ще се въплъти за пореден път в образа на Малу - жена с неустоим чар, закачлив дух и остър ум.  Независимо от достолепната си възраст, чаровната изкусителка превзема висшето общество в Париж.Ролята е емблематична за Стоянка Мутафова и съпътства всяка нейна годишнина и в живота, и в театъра. За предстоящата си 97-а годишнина през февруари любимата българска актриса е планувала грандиозен гала-спектакъл в Зала 1 на НДК.", "date": "2018.11.09", "title": "Препоръчваме ви: Стоянка Мутафова танцува в \"Столетие мое\", въпреки сериозната травма"}
{"url": "https://offnews.bg/obshtestvo/onisifor-i-porfirij-zaginali-vlacheni-ot-divi-kone-691593.html", "text": "Църквата почита днес светите мъченици Онисифор и Порфирий. Те живели през царуването на римския император Диоклетиан (284-305 г.). По време на жестокото гонение срещу християните, Онисифор и Порфирий претърпели тежки мъчения.  Били ги нечовешки по цялото тяло и ги подлагали на страшни изтезания. Мъчителите положили страдалците върху дълги скари и разпалили огън. Накрая ги привързали към диви коне. Влачени от конете по каменистата земя, светите мъченици били напълно разкъсани и в мъчения предали душите си на Бога.Вярващите взели тайно през нощта техните останки и с чест ги погребали в селото Панкеан. При техния гроб се извършили много чудеса и изцеления. ", "date": "2018.11.09", "title": "Онисифор и Порфирий загинали, влачени от диви коне"}
{"url": "https://offnews.bg/obshtestvo/kardzhilov-spira-gladnata-stachka-otiva-v-briuksel-da-sezira-za-ivanc-691619.html", "text": "Бившият пиар на подсъдимия кмет на Младост Десислава Иванчева - Петър Кърджилов, прекрати гладната стачка, която обяви на 2 ноември,  докато съдът не освободи Иванчева под домашен арест. Решението да започне гладна стачка Кърджилов обяви на страницата си във Фейсбук, като посочи, че гладната стачка е \"срещу политическата репресия, която повече от седем месеца - от 17 април 2018, се извършва под диктата на управляващите от ГЕРБ и главния прокурор срещу кмета и зам. кмета на район Младост Десислава Иванчева и Биляна Петрова\". Заедно с него гладна стачка обяви и Диана Йорданова. Пак във фейсбук Кърджилов информира, че двамата прекратяват гладната стачка по категорична молба на Десисалва Иванчева и Биляна Петрова. В неделя ще пътувам за Брюксел, където ще проведа срещи с европейски депутати и лично ще заведа сигнали за политическата репресия в България срещу Иванчева и Петрова в отговорните европейски институции, информира Кърджилов. Следващото заседание по делото ще бъде на 16 ноември. Елате на протеста за промяна на мярката на двете набедени жени в \"домашен арест\", който ще проведем на 15 ноември, четвъртък от 18:00 часа пред Съдебната палата, пише още Кърджилов. ", "date": "2018.11.09", "title": "Кърджилов спира гладната стачка, отива в Брюксел да сезира за Иванчева"}
{"url": "https://offnews.bg/tehnologii/kitaj-pokaza-parvia-v-sveta-tcifrov-tv-vodesht-video-691620.html", "text": "Първият изцяло цифров тв водещ на основата на изкуствения интелект беше представен след съвместното сътрудничество между китайската информационна агенция \"Синхуа\" и интернет компанията Sogou.Представянето било направено по време на петата Всемирна конференция по управление на интернет в китайския град Учжен, провинция Чжецзян. Програмата позволява след зареждането на видео с жив човек, системата да извърши самостоятелен анализ на мимиките, маниерът на водене, жестикулацията а също така гласа и емоциите му. След това на основата на това видео се създава цифров модел, който чрез холограма може да се използва са създаването на тв излъчване. Това позволява секунди преди прякото излъчване да бъде зареден текст, който да бъде изчетен от холограмата, която изцяло ще имитира поведението на истинския тв водещ. За целите на демонстрацията е използван образът на популярен китайски телевизионен водещ Цю Хао. В хода на презентацията неговият холограмен двойник самостоятелно разказал за създателите на технологията и нейните особености, а също и подробности около работата на изкуствения интелект.Създателите на програмата отбелязват, че такива \"изкуствени\" тв водещи са способни да работят 24 часа в денонощието без почивка. Програмата не позволява допускането на грешки, характерни на хората.Освен това холограмата не се нуждае от гримьор, звукооператор и други сътрудници в снимачния екип. Това ще доведе и до спестяване на хонорари, отпуски или разходи за медицинска застраховка, което значително ще понижи разходите по изготвянето на новинарското съдържание. ", "date": "2018.11.09", "title": "Китай показа първия в света цифров тв водещ (видео)"}
{"url": "https://offnews.bg/obshtestvo/niama-da-ima-voda-na-5-mesta-v-sofia-691591.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Подмяна на спирателен кран на ул. „Софийско поле“ в ж.к. „Дървеница“ налага спиране на водоподаването от 09:00 до 21:00 часа на бл. 43, бл. 42А, бл. 45 и бл. 46. Във връзка с подмяна на сградно водопроводно отклонение на ул. „Ивац войвода“ в ж.к. „Яворов“ се налага спиране на водоподаването от 10:00 до 18:00 часа на ул. „Момчил войвода“ от ул. „Ивац войвода“ до ул. „Цар Иван Асен II“. Заради подмяна на сградно водопроводно отклонение на бул. „Александър Стамболийски“ в центъра се налага спиране на водоподаването от 09:00 до 18:00 часа на бул. „Александър Стамболийски“ от бул. „Витоша“ до ул. „Княз Борис I“. Във връзка с подмяна на сградно водопроводно отклонение на ул. „Роза“ в кв. „Горна баня“ се налага спиране на водоподаването от 09:00 до 15:00 часа на живеещите в района на ул. „Роза“ от ул. „Каменица“ до ул. 646. При продължителност на строително-ремонтните дейности над 12 часа „Софийска вода” ще осигури водоноска на ул. „Роза“ №24.Без вода от 09:00 до 15:00 часа ще бъдат на ул. „Подлозище“ в кв. „Горна баня“, причината е диагностика на уличен водопровод.  ", "date": "2018.11.09", "title": "Няма да има вода на 5 места в София"}
{"url": "https://offnews.bg/izvan-terena/grigor-i-nikol-podgriaha-za-svatba-v-l-a-691612.html", "text": "Най-добрият ни тенисист Григор Димитров и американската певица Никол Шерцингер са отново заедно. Двамата се появиха на парти в Лос Анджелис, като събраха голяма група приятели.Поводът стана предстоящата венчавка на близката до Никол дизайнерка и танцьорка Натали Ромеро, която ще сключи брак с Матю Гербрахт, който също като нея проектира мебели. Всички са си прекарали отлично, става ясно от публикуваните в социалните мрежи снимки и клипове.Така Григор и Никол опровергаха категорично ширещите се за пореден път слухове, че са разделени. Двамата определено не прекарват много време заедно, тъй като професиите им налагат чести пътувания, но връзката им остава изключително силна.В момента Григор се наслаждава на свободното време след един противоречив сезон, но е амбициран за предстоящия да покаже най-доброто от себе си.", "date": "2018.11.09", "title": "Григор и Никол подгряха за сватба в Л.А."}
{"url": "https://offnews.bg/politika/ananiev-ubeden-sam-che-pravim-krachka-napred-s-premestvaneto-na-fond-691638.html", "text": "Всичко, което се финансира до момента от Фонда за лечение на деца, ще се финансира в бъдеще и от Националната здравноосигурителна каса.Това обяви здравният министър Кирил Ананиев по време на парламентарния контрол.Убеден съм, че правим крачка напред, коментира той.Прехвърлянето на Фонда в Здравната каса е част от предложенията, включени в законопроекта за бюджета за 2019 г.Средствата за Фонда ще бъдат осигурени чрез трансфер от министерството и няма да може да се използват за друго, обясни министърът. Притеснения дали и занапред ще се покрива всичко, плащано от Фонда досега, изразиха вече лекари и пациентски организации. Един от въпросите е как ще се плаща за логистика, транспорт и настаняване, за хонорари за лекарите и за скъпоструващи медицински изделия, които в момента не се реимбурсират. Ананиев увери, че всичко това ще се покрива и занапред. По думите му целта на прехвърлянето на Фонда в НЗОК е да се оптимизират процедурите за одобрение и да се намали срокът за изчакване, както и да има \"по-прецизна оценка на потребностите и размера на финансиране\".Той подчерта, че ще се осигури пълна прозрачност на решенията за лечение в чужбина. Новите правила за работа на Фонда за лечение на деца ще бъдат записани с промени в различни наредби, което ще се случи в срок от три месеца след одобряването на законопроекта за бюджета. Дотогава ще важат сегашните правила. Ананиев каза още, че до момента няма оплаквания за липса на прозрачност при лекуването на деца и възрастни в чужбина. НЗОК взима решения на базата на обективни и ясни медицински критерии. Няма оплаквания за липса на прозрачност от НЗОК по отношение на хората, които се лекуват в чужбина от бюджета на НЗОК. Това доказва по-високияадминистративен капацитет от действащите структури, коментира той.", "date": "2018.11.09", "title": "Ананиев: Убеден съм, че правим крачка напред с преместването на Фонда за лечение на деца в НЗОК"}
{"url": "https://offnews.bg/temida/sadat-shte-izslusha-balgarskite-granichari-obvineni-ot-turtcia-v-ubij-691603.html", "text": "Българските граничари, които Турция обвинява в убийството на рибар бракониер, ще бъдат изслушани в Бургаския районен съд.Делото е насрочено за днес, след като предишното заседание беше отложено, за да могат четиримата да се запознаят с материалите по делото и да предоставят доказателства в своя защита.Случаят е от 2008 г., когато граничарите, изпълнявайки служебните си задължения и пазейки българската граница, прострелват смъртоносно бракониер нарушител край Резово.Турция води дело срещу българите с мотива, че деянието е извършено на турски плавателен съд, тоест на турска територия. Събраните доказателства от Районния съд в Бургас ще бъдат изпратени на турската страна.Българските служители са . Те са оправдани веднъж по повдигнатите обвинения и от български съд, и от съда за правата на човека в Страсбург. Въпреки това делото срещу тях в Турция е възобновено. Михаил Цонков, Живко Петков, Николай Петков и Николай Костов са обвинени от турските власти в непредумишлено убийство на бракониер. Случаят е от 17 април 2008 година, когато при сблъсък с турски бракониери в български териториални води на Черно море, граничният полицай Цонков произвел изстрел със служебното си оръжие и ранил смъртоносно един от рибарите.Заедно с двамата свои колеги полицаят е трябвало да задържи нарушителите, които обаче оказали съпротива. Стигнало се до ръкопашна схватка, при която единият от турските граждани опитал да избие оръжието от ръката на Цонков. При падането на двамата оръжието на полицая гръмнало веднъж и изстрелът се оказал фатален. У нас срещу Михаил Цонков бе повдигнато обвинение за причиняване на смърт по непредпазливост.", "date": "2018.11.09", "title": "Съдът ще изслуша българските граничари, обвинени от Турция в убийство"}
{"url": "https://offnews.bg/politika/balgaria-shte-poprechi-na-tcelia-es-da-prilaga-istanbulskata-konventci-691617.html", "text": "България ще бъде причина целият Европейски съюз (ЕС) да не може да прилага Истанбулската конвенция. Това обаче няма да пречи на отделните държави в съюза да я прилагат.Това се разбра от думите на вицепремиера и външен министър Екатерина Захариева. По време на днешния парламентарен контрол тя отговори на въпрос за конвенцията, зададен от депутата от БСП Иво Христов, който стана известен с изказването си, че 80% от българите са дебили.Социалистът припомни, че през 2016 година България е подписала конвенцията, а след това Конституционният съд я определи като противоречаща на основния закон и тя не беше приета от Народното събрание.\"Има ли предприети действия за оттегляне на подписа под документа и каква позиция ще изрази българската държава при обсъждането на предложението за ратификация на конвенцията от Европейския съюз\", попита Христов, който изрази притеснението си, че ако ЕС ратифицира конвенцията, България ще бъде принудена да я спазва.От отговора на Захариева обаче се разбра, че България всъщност ще попречи на всички останали членки на ЕС, които са подписали документа, да го приложат.Българският съвет, който изготвя националните становища по европейските въпроси, е изразил позиция, че няма как страната ни да подкрепи искането на Европейския съюз да влезе в конвенцията от името на целия алианс. Причината е именно решението на Конституционния съд.\"След като една от държавите изрази такова несъгласие и няма единодушие, няма как ЕС да я прилага\", каза тя.Въпреки това останалите страни ще имат как да прилагат Истанбулската конвенция, защото те са подкрепили документа като отделни държави. Те ще я прилагат на собствената си територия. Тя обаче няма да важи за целия ЕС. Тъй като само България не я е подписала, на практика това значи, че няма да важи само у нас.\"Това ще бъде позицията, която България ще изрази на Съвета и което по процедура означава, че ще се спре присъединяването на целия ЕС към конвенцията\", обясни Захариева.През март премиерът Бойко Борисов реши Министерския съвет да изтегли Истанбулската конвенция от Народното събрание. Причината бяха настроенията срещу нея заради понятието \"социален пол\", което много хора разчетоха като признаване на трети пол и легализация на гей браковете. След това ГЕРБ сезира Конституционния съд, който определи конвенцията като противоречаща на основния закон на България. ", "date": "2018.11.09", "title": "България ще попречи на целия ЕС да прилага Истанбулската конвенция, обяви Захариева"}
{"url": "https://offnews.bg/obshtestvo/novi-protesti-sreshtu-tcenite-na-gorivata-v-dobrich-shte-plashtat-s-z-691605.html", "text": "Нови протести срещу високите цени на горивата ще има днес в Добрич, в неделя излизат недоволните в Стара Загора, Бургас и Монтана.В Добрич протестиращите ще зареждат малки количества гориво на бензиностанциите в града и ще плащат с жълти стотинки.През изминалата седмица в няколко града бяха организирани автошествия, като бяха блокирани ключови пътища в страната.Антимонополната комисия започна проверка.", "date": "2018.11.09", "title": "Нови протести срещу цените на горивата, в Добрич ще плащат с жълти стотинки"}
{"url": "https://offnews.bg/snukar/mark-alan-e-chetvartiat-polufinalist-v-kovantri-691621.html", "text": "Марк Алън се справи с Бари Хоукинс с 4:2, а после отнесе с 6:1 Нийл Робъртсън и продължава към полуфиналите на турнира \"Шампион на шампионите\", който се провежда в английския град Ковънтри.Пистолета демонстрира страхотна форма и заслужено ще участва в битката за място на един от най-престижните финали в световния тур, като в събота ще си оспорва правото да присъства там с Кайрън Уилсън, който вчера се разправи с Джъд Тръмп също с 6:1.Другият полуфинален сблъсък бе ясен от два дни - Рони О'Съливан срещу Шон Мърфи в петък, 9 ноември. Финалът е в неделя.Иначе вчера за първи път в историята на престижния турнир бе реализиран максимален брейк от 147 точки. Невероятното постижение е дело на световния номер 1 Марк Селби, който го постигна във втория фрейм срещу Нийл Робъртсън в техния сблъсък от група 2 на надпреварата.Това е и петият максимум през настоящия сезон, след като Михаел Георгиу и Джейми Джоунс дебютираха в престижната компания на авторите на 147-ци в \"Пол Хънтър Класик\", а Тепчая Ун-Ну и Рони О’Съливан отбелязаха своите перфектни серии в Откритото първенство на Англия.", "date": "2018.11.09", "title": "Марк Алън е четвъртият полуфиналист в Ковънтри"}
{"url": "https://offnews.bg/interviu/ilko-semerdzhiev-zastrahovatelniat-model-okonchatelno-shte-srine-zdra-691589.html", "text": "Д-р Семерджиев, как бихте оценили приетия на първо четене бюджет на НЗОК за 2019 г.?Накратко казано, през 2019 г. бюджетът на НЗОК ще бъде с около 490 млн. лв. повече в сравнение със сегашния, но не защото властта е решила да ни „даде“ повече средства, а поради подобрената производителност на труда и повишените доходи на хората, към които се прилага събирането на 8 процентната здравна вноска. За съжаление, структурата на здравноосигурителните плащания остава силно деформирана в полза на лекарствата и болничната помощ, докато извънболничния сектор е много подценен. Със съжаление виждам, че плаковото протезиране за възрастни хора не е претърпяло никакво развитие – нито като ръст на средствата, нито като разширяване на възрастовия диапазон, което показва не само липса на здравно-политическо мислене, но и неуважение към нуждите на родителите ни. Най-неприятният феномен в Закона за бюджета на НЗОК за 2019 г. обаче е опитът през Преходните и заключителни разпоредби да се прокарат без обществено обсъждане промени в 16 други закона, което е в нарушение на Конституцията на РБ, на Закона за нормативните актове, както и механизъм да се мине без икономически анализ и оценка на въздействието върху сектора и върху стопанската дейност по Закона за ограничаване на административното регулиране и административния контрол върху стопанската дейност. Това е взлом и опит от страна на МЗ да си спести усилията да мисли и обяснява идеите си, които се опитва да прокара без да са налични нито в законодателната програма на МС, нито в тази на НС. Вероятно следващата година тези „идеи“ на МЗ, приети вече като преправяне на множество други закони, ще отидат в Конституционен съд и отново ще станем свидетели на нормативния хаос, който наблюдавахме през 2015 и 2016 г.Преминаването на Фонда за лечение на деца към Здравната каса и закриването на Обществения съвет ще направят ли според Вас работата му по-ефективна?Това е може би единствената рационална идея впрочем предложена от НЗОК. Децата са здравноосигурени граждани и всяко тяхно лечение им се дължи в България. Ако не може у нас, то естествено се насочва в чужбина. В момента Фондът, който е към МЗ разполага годишно с около 10 млн. лв., а НЗОК разпределя 4 млрд. лв. т.е. капиталовата адекватност на Касата е много по-добра и тези 4 млрд. лв. дават много по-големи възможности за лечение извън страната. Освен това НЗОК работи в пълна координация с осигурителните системи на всички европейски страни и може да намери най-адекватното лечение за децата. Общественият съвет към ЦФЛД е абсолютно нелепа структура – ярък пример за обсебване на неполагаема се власт, без да се носи никаква отговорност. Непреминали през публичен избор частни лица там вземат решения, които професионалната администрация на Фонда трябва да изпълнява. При това тези частни лица са непрофесионалисти, което не им пречи да имат претенции те да вземат решенията, вместо само да контролират съответствията с правилата и процедурите. Крайно време е такива камуфлажни и непрофесионални структури, неносещи отговорност да бъдат извадени от властови позиции, които в немалко случаи се израждат в лобистки кръгове, преследващи частни интереси и създаващи единствено проблеми. Спомнете си случая „Байрям“ – ако тогава се бях поддал на профанизма и медийния натиск на т.н. Обществен съвет сега момченцето нямаше да бъде оперирано и здраво, щях да съм злоупотребил с над 50 000 Евро, а наказателната отговорност нямаше да бъде понесена от нито един член на този съвет, който претендираше да бъдат изпълнени неадекватните му и незаконни решения не само от администрацията на Фонда, но и от МЗ.Друго предложение, което получи критики, е прехвърлянето на Изпълнителната агенция по трансплантация в новата Агенция за медицински надзор. Според Вас това как би подобрило работата ѝ?Никак – тези две администрации са напълно несъвместими по предмета си на дейност и трансплантациите в България ще се окажат без управление от 2019 г., ако народните представители не поправят тази недомислица между двете четения на Закона за бюджета на НЗОК за 2019 г.Как ще коментирате опита за регулация на новите болници, а именно съгласието за откриването им да се дава от Народното събрание?Това е следващата нелепица. Представяте ли си как МС и НС стават подизпълнители на някаква Агенция? Освен, че те нямат специализирания административен и експертен капацитет за целта, това е и тежко неуважение, и неразбиране на задълженията на законодателната власт.Какво е мнението Ви за заложената промяна за изписването на най-разходоефективен медикамент? Според д-р Йорданка Пенкова, подуправител на НЗОК, пациентът може да иска замяна на медикамента, ако до 6 месеца не получи пълния ефект от неговото лечение.Това не би ли забавило оздравителния процес и няма ли да влоши качеството на живот на пациентите?Разходоефективността най-общо означава най-добро съотношение между разход и полза. Всяка напреднала страна търси този механизъм за управление, нормално е да се приложи и в България. Важно е обаче механизмите и процедурите по прилагането му да бъдат детайлно и умно разписани, за да няма самоуправство нито от страна на администрацията, нито злоупотреба при предписването.SMS-известяването на пациенти ли е най-ефективната мярка срещу злоупотреби и чака ли го същото бъдеще като пръстовия отпечатък? Ще има ли реално функционираща електронна здравна система?Това са половинчати и поради това палиативни мерки. Редно е всеки пациент да получава пълно описани вкл. лечебни процедури и разбивка на разходите по лечението за подпис и контрол още преди окончателното изписване от болница. SMS-ите са приложими само в извънболничния сектор и лекарствата. Този регламент бе учреден още в Националния рамков договор 2017, но днешният здравен министър, който тогава беше председател на Надзорния съвет на НЗОК не го приложи. Колкото до електронната система – на 23.03.2017 г. като служебен министър на здравеопазването подписах договор за изграждане на I и II фаза на Националната здравна информационна система включително със Стратегия и Пътна карта за изграждането ѝ, осигурих и стартови 12 млн. лв. за целта, но до момента не виждам действия по приложението. Договорът изтича на 28.12.2018 г. и предполагам, че МЗ отново е на път да се провали.От МЗ обявиха промените, които са включени в законопроекта за бюджета, за основа на промяната на здравноосигурителния модел, която се обсъжда. Какво е мнението Ви за двете предложения за промяна на осигурителния модел?Бомбастичните анонси за два, а напоследък и три здравноосигурителни модела са пушилка и пясък в очите за тези, които не са наясно с материята. Всъщност се предлага застрахователен модел за финансиране на здравеопазването, който ще ни срине окончателно. Освен, че е недомислен, изграден на основата на социологически данни, вместо на статистика и професионален анализ, този застрахователен модел много бързо ще постави пред НС и гражданите на България един основен въпрос, а именно – застрахователната премия да бъде съобразена с индивидуалните здравни рискове и със застрахователното покритие, което моментално ще оскъпи здравеопазването, ще намали достъпа до лечение и ще разбие универсалното покритие, което имаме до момента. Отделно от това ще натовари лекарите с несвойствена работа и ще ги подтикне форсирано да избягат от България, още повече, че средствата за здравеопазване фактически ще намалеят. Този експеримент ще ни струва много скъпо и ще нанесе тежки поражение не само върху индивидуалното здраве, но и върху икономиката на България и конкурентноспособността на българския бизнес. Това, което ни се случва в момента със застраховката „Гражданска отговорност“ ще ни се види летен полъх в сравнение с трагедиите, които подобен модел може да причини на хората.", "date": "2018.11.09", "title": "Илко Семерджиев: Застрахователният модел окончателно ще срине здравеопазването"}
{"url": "https://offnews.bg/obshtestvo/magli-skrivat-slantceto-sutrinta-posle-do-18-gradusa-i-prez-uikenda-691594.html", "text": "Слънчево ще е времето в последния работен ден от седмицата. Максималните температури ще са между 13 и 18 градуса, според прогнозата на НИМХ. Сутринта в низините ще има мъгла, но около и след обяд ще се разсее. Над Черноморието ще е по-облачно, в отделни райони ще ръми и ще духа умерен източен вятър. Сред вълните от 2 бала ще е по-топло - 16 градуса, отколкото на брега, където термометрите ще се качат до 14-15 градуса. Повече слънце ще има в планините. Максималната температура на 1200 метра ще е около 12, а на 2000 метра – около 6. Времето през уикенда ще се задържи без съществена промяна. Ноемврийско слънце ще ни радва и в началото на следващата седмица. ", "date": "2018.11.09", "title": "Мъгли скриват слънцето сутринта, после до 18 градуса и през уикенда"}
{"url": "https://offnews.bg/temida/prokuraturata-se-zae-da-proveriava-i-kandidata-na-radev-za-konstitutci-691624.html", "text": "Прокуратурата ще проверява случай, при който кандидатът на президента за конституционен съдия Атанас Семов е замесен в случай на злоупотреби в софийския университет. Новината идва след серията от активности на държавното обвинение спрямо опозицията в лицето на БСП, които издигнаха и кандидатурата на Румен Радев за президент.В прессъобщение на държавното обвинение се  от 29 октомври, в което се припомня за разследване срещу Семов, което е било прекратено през 2016 г. Става въпрос за сигнал от юрист, работил като научен сътрудник по “Международно право и международни отношения“ в Института за правни науки към БАН, докторант в Юридическия факултет на СУ по специалност „Право на Европейския съюз“. Според държавното обвинение в сигнала се твърди, че Семов е използвал СУ „Климент Охридски“ за развиване на частна стопанска дейност, отправят се обвинения за безстопанственост, както и сключване на неизгодна вредоносна за университета сделка във връзка с неакредитирана магистърска програма по „Право на Европейския съюз“.Осъществяването на програмата е в резултат на договор между Софийския университет и сдружение с идеална цел - „Център за продължаващо обучение при Юридическия факултет на СУ“.След подаване на сигналите е била възложена проверка на МВР – ГДНП. С постановление на СГП от 14.07.2016 г. е отказано образуване на досъдебно производство, което обаче сега ще бъде проверено от прокуратурата. От държавното обвинение обясняват, че са се самосезирали от публикацията \"Двойни стандарти на \"Дондуков\" 2 Има много неизвестни около избора на Атанас Семов за конституционен съдия\", в която се цитират най-вече изказвания на Румен Радев, свъзрани със спазването на законите в страната, етиката и морала. В нея се говори за това, че президентът е направил непрозрачен избор на кандидат за Конституционния съд. ", "date": "2018.11.09", "title": "Прокуратурата се зае да проверява и кандидата на Радев за конституционен съдия"}
{"url": "https://offnews.bg/obshtestvo/parvata-grupa-balgarski-poliarnitci-zaminava-za-antarktida-691604.html", "text": "Първата група от 27-ата българска антарктическа експедиция заминава днес за полярната ни база на Ледения континент.Десетимата полярници ще летят тази вечер с полет през Рим, Сантяго де Чили и Пунта Аренас. На 16 ноември с кораб през пролива на Дрейк българите ще се отправят към остров Ливингстън, съобщава БНТ.Очаква се около 20 ноември да пристигнат на българската база на Антарктида и ще имат нелеката задача да я раззимят и подготвят за предстоящия летен антарктически сезон.В групата освен логистичен екип, лекар и готвач са включени и двама биолози, които ще работят по проекти към Националната програма за полярни изследвания.", "date": "2018.11.09", "title": "Първата група български полярници заминава за Антарктида"}
{"url": "https://offnews.bg/futbol/cheh-darzhi-v-shah-planovete-za-selektcia-na-gerena-691610.html", "text": "От Давид Яблонски ще зависят приоритетите в зимната селекция на Левски. Контрактът на 27-годишния защитник изтича през лятото и все още не е удължен. Ръководството на “сините” се надяваше това да се случи до края на месец октомври, но споразумение между двете страни още няма. Ако до Нова година чехът не сложи подпис под нов договор, то след това той ще има право да преговаря с всеки друг клуб, а след края на кампанията да премине в него като свободен агент, алармира “Тема спорт”.Интерес към Яблонски не липсва. Такъв има от страна на Лех (Познан). Поляците му мътят главата и му обещават доста по-голяма заплата от тази, която получава в момента на “Герена”. Условието им обаче е да премине при тях без пари през лятото.Ако Давид Яблонски не удължи контракта си скоро, то приоритет №1 за “сините” по време на зимната пауза ще бъде привличането на централен защитник. Причината е, че отборът ще “изтънее” на този пост.Аут до края на първенството е Холмар Ейолфсон. Исландецът скъса връзки на дясното коляно и увреди менискуса си по време на гостуването на Черно море в осминафинала за Купата на България. В момента той е заместван в центъра на отбраната от Нуно Рейш.Първоначално “сините” използваха португалеца като опорен халф. Опция за центъра на отбраната е и Аймен Белаид. Тунизиецът с френски паспорт обаче колеблив в изявите си. А на всичкото отгоре е в същата ситуация като тази на Яблонски - договорът му изтича след края на сезона и няма изгледи да бъде подновен.Иначе Левски планира да привлече вратар и централен нападател през зимата. През кампанията под рамката заставаха Божидар Митрев и Мартин Полачек. И двамата обаче допуснаха много грешки, а наскоро треньорът Славиша Стоянович призна, че в тима има “вратарски проблем”.От играчите на върха на атаката ниво държи само Станислав Костов - благоевградчанинът дори надминава очакванията и до момента има 13 гола в Първа лига. Освен него “сините” разполагат и с трима чуждестранни централни нападатели - румънеца Серджиу Буш, както и бразилците Луан Виана и Ривалдиньо.Никой от тях не се е разписал в елита този сезон. “Сините” следят унгарския таран Марко Футач, който е свободен агент и за последно игра в Хайдук (Сплит).", "date": "2018.11.09", "title": "Чех държи в шах плановете за селекция на \"Герена\""}
{"url": "https://offnews.bg/futbol/fenovete-na-cherno-more-gotviat-toplo-posreshtane-na-levski-video-691647.html", "text": "Феновете на Черно море готвят ново горещо посрещане за Левски. \"Моряците\" приемат столичани в мач от 15-ия кръг на Първа лига в събота от 15:00 часа.Националният фенклуб на варненци публикува специален призив за мача, чиято цел е да привлече повече хора на \"Тича\" и сподели видео за съперничеството между двата тима.\"Датата е 10 ноември, денят събота, часът е 15:00 часа, а мястото повече от известно - стадион \"Тича\", нашият дом! Бъди с нас на стадиона, ела и подкрепи отбора на Варна, нека отново да доминираме заедно! За честта на Варна!\", гласи посланието.Иначе проблемите на Левски не спират до тук. \"Сините\" са на път да изгубят основен футболист без пари. По информация на \"Меридиан мач\" Жерсон Кабрал влиза в плановете на куп чуждестранни клубове, които го изкушават да премине при тях с висока заплата като свободен агент.Договорът на холандеца с 26-кратните шампиони изтича в края на сезона и все още не е подновен. Ако това не се случи до края на годината, то офанзивният футболист ще може да води преговори с други клубове, които имат интерес към него.Кабрал намери формата си след идването на Славиша Стоянович. Холандецът замести по най-добрия начин контузения Паулиньо. До този момент Жерсон има 4 гола и 3 асистенции в Първа лига.", "date": "2018.11.09", "title": "Феновете на Черно море готвят \"топло\" посрещане на Левски (видео)"}
{"url": "https://offnews.bg/sviat/v-avstria-arestuvaha-70-godishen-polkovnik-razsledvat-go-za-20-g-shp-691645.html", "text": "В Австрия арестуваха 70-годишен полковник, който е заподозрян, че в продължение на 20 години е шпионирал в полза на Русия, съобщава австрийското издание Kronen Zeitung, позовавайки се на представител от австрийското министерство на отбраната.Според изданието полковникът трябвало да събира информация за австрийските военновъздушни сили, артилерийски системи, за ситуацията с миграцията, както и детайлна информация за много високопоставени австрийски военни, посочва руската служба на Би Би Си. На всеки две седмици той се свързвал с човек от руската страна с името \"Юрий\". Полковникът заемал \"незабележим пост\" в щаба на австрийската армия. Предполага се, че за предадената секретна информация той може да е получил 300 000 евро.Според изданието Die Presse полковникът бил вербуван още през 1988 г. Австрийският министър на отбраната Марио Кунасек заяви, че за момента не могат да кажат дали това е единичен случай. По думите му бившият офицер предал на контраразузнаването лаптопа си, информацията в който в момента се проучва. Австрийският канцлер Себастиан Курц коментира, че \"такива случаи, независимо дали са в Холандия или Австрия, няма да подобрят отношенията между Русия и ЕС\".\"Шпионажът е неприемлив и руският шпионаж в Европа е неприемлив, той подлежи на осъждане\", допълни той. Курц каза още, че сега трябва да се установи дали подозренията ще се потвърдят, а по-нататъшните действия ще бъдат обсъдени с европейските партньори.Австрийският външен министър Карин Кнайсъл, на чиято сватба наскоро беше поканен руският президент Владимир Путин, отмени посещението си в Москва, което трябваше да се състои на 2 декември. Кнайсъл е привикала и представители на руското посолство в Австрия за обяснения.  Руският министър на външните работи Сергей Лавров пък посочи, че \"неприятно е изненадан\" от информацията за задържането на полковника. ", "date": "2018.11.09", "title": "В Австрия арестуваха 70-годишен полковник, разследват го за 20 г. шпионаж за Русия"}
{"url": "https://offnews.bg/futbol/napadatel-na-arsenal-s-nova-tezhka-kontuzia-691626.html", "text": "Нападателят на Арсенал Дани Уелбек бе откаран в болница с много тежка контузия, която получи по време на мача от Лига Европа със Спортинг Лисабон, който завърши 0:0.Футболистът удари лошо глезена си през първото полувреме, след като скочи да играе с глава. Наложи се лекарският екип да влезе на терена и даде кислород на играча и да го изнесе на носилка под бурните овации на феновете на \"Емиратс\".\"Става въпрос за счупване в глезена. Контузията е тежка. Тази ситуация повлия психически на футболистите, защото те видяха тази ужасна травма. След края на мача никой не говореше за резултата, а всички питаха как е Дани\", коментира мениджърът на Арсенал Унай Емери.Това не е първата тежка контузия на Уелбек. Преди 4 години той претърпя операция, заради нараняване на костта около коляното и бе извън терените около 6 месеца.Година по-късно нападателят отново получи травма в тази област. Последната му тежка контузия бе през септември 2017, когато Уелбек бе с заради разтежение в слабините. ", "date": "2018.11.09", "title": "Нападател на Арсенал с нова тежка контузия"}
{"url": "https://offnews.bg/sviat/edin-chovek-zagina-a-dvama-sa-raneni-sled-napadenie-s-nozh-v-melbarn-691628.html", "text": "Един човек загина, а други двама са ранени след нападение с нож в австралийския град Мелбърн, предадоха световните агенции, цитирани от БТА.Полицаи са повикани заради горящ автомобил в центъра на Мелбърн. Те се сблъскали с мъж, който ги заплашил с нож, а минувачи съобщили за ранени при атака.Полицаите са простреляли нападателя. Той е приет в болница с огнестрелна рана в гърдите, нанесена му от полицаи. Състоянието му е критично.След нападението в болница са приети трима души, но един от тях е починал. Другите двама получават медицинска помощ, състоянието им е стабилно. Сапьорски екип проверява мястото на инцидента за бомби.Първоначално полицията обяви, че изключва версията за терористично нападение. По-късно обаче властите заявиха, че нападението се разглежда като терористична атака. Отговорност за атаката пое \"Ислямска държава\". ", "date": "2018.11.09", "title": "Един човек загина, а двама са ранени след нападение с нож в Мелбърн (обновена)"}
{"url": "https://offnews.bg/na-tozi-den/zlokobniat-predvestnik-na-holokosta-80-godini-ot-kristalnata-nosht-691597.html", "text": "Преди 80 години, в нощта на 9 срещу 10 ноември, е погромът на Кристалната нощ - първият сигнал за това, което очаква човечеството по време на Холокоста в Европа.Същата нощ през 1938 в Германия и Австрия са разграбени и опожарени стотици синагоги, еврейски магазини, десетки хиляди евреи са арестувани и изпратени в Дахау и други концентрационни лагери. 40 души са убити.Погромът е организиран от Щурмабтайлунг (SA), паравоенната организация на управляващата Националсоциалистическа германска работническа партия, по инициатива на нейния водач Адолф Хитлер.Днес, 80 г. по-късно Организацията на евреите в България \"Шалом\" организира \"\" в центъра на София. \"Нека си припомним, че бъдещето зависи единствено от нас\", пишат от \"Шалом\" в поканата си за урока, който ще се проведе на Ларгото в София от 12 до 13 часа.Събитието е подходящо за деца, уточняват организаторите.", "date": "2018.11.09", "title": "Злокобният предвестник на Холокоста: 80 години от Кристалната нощ"}
{"url": "https://offnews.bg/politika/goranov-nepriemlivo-e-otgovornite-za-sriva-na-targovskia-registar-da-691627.html", "text": "Финансовият министър Владислав Горанов определе като неприемливо служители, отговорни за р, да получат парични бонуси за работата си.Коментарът му е в отговор на новината, че във ведомството като премии за постигнати резултати са раздадени около 700 000 лева.\"Служители на Търговския регистър, които носят отговорност за срива на Агенцията по вписванията през лятото, не би трябвало да получат бонуси, каза днес финансовият министър пред журналисти в парламента. Той обясни, че законът предвижда държавните служители да получават средства по бонусна схема. Според него не е проблем онези служители, които добросъвестно са изпълнявали работата си и нямат пряка отговорност за срива на регистъра, да получат бонусите си. Но такива били раздадени и на отговорни за гафа, заради който над две седмици регистърът не бе достъпен.Горанов добави, че не бива„изцяло да дамгосваме експертите и служителите в Агенцията по вписванията за техническия проблем“.", "date": "2018.11.09", "title": "Горанов: Неприемливо е отговорните за срива на Търговския регистър да имат бонуси"}
{"url": "https://offnews.bg/ikonomika/v-agentciata-po-vpisvania-si-razdali-700-hil-leva-bonusi-tochno-kogat-691623.html", "text": "В Агенцията по вписванията са си раздали солидни бонуси, точно когато най-малко са заслужавали - когато Търговският им регистър се срина за 18 дни и това сериозно навреди на бизнеса.Благодатният за едни, кошмарен - за други месец е октомври. Тогава чиновниците си разпределили 700 хил. лева отгоре за постигнати през юли резултати, пише в. \"Сега\", позовавайки се на свои източници. Пресслужбата потвърждава информацията, без да уточнява кой колко е взел.Във ведомството, подчинено на управляваното от Цецка Цачева Министерство на правосъдието, работят около 600 души, тоест средно се падат по 1 166 лв., но със сигурност парите на били раздавани поравно на калпак - началниците взели повече.Четирима софийски началници например си разделили 20 бона, средно (ако са ги усреднили) по 5 хил., пише \"Сега\". По-нископоставените шефове получили по повече от 2000 лв.Сред поощрените са и ръководители на отдели, пряко отговорни за блокирането на Търговския регистър.Най-ниските бонуси били за работещите в офисите в страната - под 700 лв. Голямата разлика между техните и тези на софийските им началници дала повод за брожения, защото не те сътворили гафа с регистъра, но точно те отнесли недоволството на бизнеса.КОЙОтговорът на въпроса кой реши, че провалът е успех, който трябва да се награди с парични премии е: новата директорка Габриела Козарева, която преди да оглави АП, ръководеше Агенцията за малките и средните предприятия.Парите дошли от икономии от незаети щатове и спестени пари при болнични, когато обезщетенията плаща НОИ, а не работодателят, обясняват от АП.Козарева седна в шефския кабинет в Агенцията по вписванията на мястото на Виолета Николова, която пък бе осъдена условно на 3 години затвор за присвояване и за престъпление по служба, след като през 2011 г. даде сама на себе си бонус от 48 хил. лева. Аргументът? Тя работила честно и почтено. И това стига. За да има мир, разпределила и 5 бона на подчинени.", "date": "2018.11.09", "title": "В Агенцията по вписвания си раздали 700 хил. лева бонуси точно когато най не заслужавали"}
