{"url": "https://offnews.bg/obshtestvo/blizo-30-000-leva-sabra-blagotvoritelniat-bal-na-fondatcia-sv-ivan-r-677335.html", "text": "Седмият традиционен пролетен благотворителен бал на фондация „Св. Иван Рилски“ набра 29 625 лв. от дарителски куверти и дарения, благотворителен търг, благотворителна томбола и благотворителен базар. Сред гостите, които подкрепиха инициативата в Плевен, бяха представители на политическия, бизнес, медицинския и културен елит.Средствата ще бъдат използвани за 10 реконструктивни операции на жени с карцином на гърдата и за зъбни протези на хора в затруднено социално положение.„Изключително съм щастлива, че за поредна година на едно място се събраха много добри сърца и направиха възможното за подобряването на качеството на живот на нуждаещи се хора. Събраната сума е с над 30% от миналогодишния пролетен бал“, каза д-р Елиза Георгиева, управител на фондацията и управител на МБАЛ „Св. Панталеймон“.Самата тя се включи в благотворителния търг, предоставяйки свои авторски фотографии.Сред гостите, които уважиха събитието, бяха народните представители - Владислав Николов и Ралица Добрева, областният управител Мирослав Николов, Петя Василева – заместник-председател на Общински съвет Плевен, кметът на община Оряхово Росен Добрев, представители на Ротари клуб Плевен, Лайънс клуб Плевен и изтъкнати граждани на Плевен.Водещи на събитието бяха Гери Дончева и Веселин Плачков.Дочко Дочев, председател на Общинския съвет в Плевен, връчи почетен плакет на Фондацията от името на Борислав Михайлов, председател на БФС.Фондация „Св. Иван Рилски“ благодари на всички дарители, най-големите от които са Владислав Монов, Магдален Димитров и Малинка Връбчева.Част от събраните средства ще бъдат насочени и за мобилния стоматологичен кабинет на болница \"Свети Панталеймон\" в Плевен, чийто екип посещава малките населени места и оказва безплатна стоматологична помощ на възрастни хора. До момента фондацията е осигурила 1028 зъбни протези и десет реконструктивни операции на жени с карцином на гърдата. ", "date": "2018.03.23", "title": "Близо 30 000 лева събра благотворителният бал на фондация 'Св. Иван Рилски'"}
{"url": "https://offnews.bg/ikonomika/obb-svarzva-desetki-hiliadi-firmi-po-sveta-chrez-nova-biznes-platforma-677342.html", "text": "„Обединена българска банка“ създаде международна бизнес платформа - ОББ Trade Club, която днес бе представена пред клиенти на банката.Достъпът до платформата е безплатен. Чрез нея клиентите на ОББ могат да осъществят бизнес отношения с повече от 16 000 компании в 22 държави чрез Trade Club Alliance, обединяващ водещи международно представени банки. Очаква се до две години достъп до платформата да имат клиентите на 70 банки.„Горд съм, че ОББ е единствената банка в България, която предоставя достъп на клиентите си до подобен тип международна платформа. Чрез нея, вярвам, ще предоставяме истинско конкурентно предимство за нашите клиенти, но преди всичко добавена стойност и улеснение за осъществяване на бизнес контактите им в международна среда. Гарантираме, че компаниите, регистрирани в платформата, са клиенти на едни от най-големите банки и имат доказано голям интерес от международни обмени“, коментира Франк Янсен, Изпълнителен директор Корпоративно банкиране и МСП на ОББ по време на събитието.Интернет-базираната платформа обединява в себе си модул за откриване и свързване с потенциални търговски партньори и модул за достъп до ценна пазарна и търговска и законодателна информация, разделена по държави и региони. Различните функционалности на платформата позволяват още проследяване на регулаторни промени, запознаване с актуални проучвания и данни за разнообразни бизнес сектори, дори достъп до черен списък на нелоялни компании.Клубът е отворен за членство за компании, клиенти на ОББ – малки и средни предприятия, корпоративни и международни клиенти, покриващи определени критерии, като изискване за международна дейност на компанията, годишни приходи от продажби и други.", "date": "2018.03.23", "title": "ОББ свързва десетки хиляди фирми по света чрез нова бизнес платформа"}
{"url": "https://offnews.bg/politika/shtoto-moga-da-se-iztarva-677338.html", "text": "\"Щото мога да се изтърва. Айде бягай оттук.\" Така вицепремиерът Валери Симеонов обясни пред журналисти в парламента защо няма да присъства на предстоящата среща на върха Европейски съюз – Турция във Варна.Няма да присъствам там, не са ме поканили, не искам да присъствам там, категоричен е Симеонов.Срещата на върха Европейски съюз – Турция ще е на 26 март, за нея във Варна ще пристигне и президентът Реджеп Ердоган.Очаквам предстоящата среща със смесени чувства, заяви по-рано днес председателят на Европейската комисия Жан-Клос Юнкер на съвместна пресконференция с председателя на Европейския съвет Доналд Туск.Юнкер поясни, че количеството на проблемите ЕС-Турция не спира да расте, но ЕС желае да укрепи сътрудничеството с Анкара.Срещата няма да бъде лесна, пред нас стоят няколко сложни въпроса, включително за турските действия в Сирия. Съседи сме с Турция, трябва да намерим начин да разговаряме открито, каза Туск.", "date": "2018.03.23", "title": "Щото мога да се изтърва..."}
{"url": "https://offnews.bg/futbol/natcionalite-zapochnaha-godinata-sas-zaguba-677346.html", "text": "Националният отбор по футбол на България загуби от Босна и Херцеговина с 0:1 в контролна среща, която се игра на изненадващо полупразния стадион на Лудогорец в Разград.Българските футболисти бяха по-активни в началните минути, но гостите оползотвориха още първото си положение в срещата в 20-ата минута, когато след остро подаване отляво Кенан Кодро не можа да бъде спрян от двама бранители на България и след удара му топката се отклони от тялото на Васил Божиков и влезе в мрежата.Играта след гола продължи да бъде равностойна, но играчите на Петър Хубчев за малко не допуснаха още един гол малко преди почивката. Отново Кодро бе изведен на отлична позиция и технично прехвърли вратаря Пламен Илиев, но топката мина на сантиметри от страничната греда.След почивката футболистите на Роберт Просинечки изглеждаха още по-солидно, а головите положения и пред двете врати почти липсваха и резултатът 1:0 в полза на гостите се запази до края. В самия край на срещата Мартин Райнов се опита да вкара гол с ръка, за което бе отстранен от игра. Райнов се появи в игра в 64-ата минута на мястото на Ивайло Чочев. В понеделник България играе с Казахстан в Унгария.Противно на очакванията на стадиона в Разград нямаше много зрители, макар в последните дни да ни убеждаваха, че едва ли не съоръжението ще се пръска по шевовете.", "date": "2018.03.23", "title": "Националите започнаха годината със загуба"}
{"url": "https://offnews.bg/politika/ninova-i-zaev-podpisaha-sporazumenie-za-partniorstvo-677344.html", "text": "Лидерът на БСП Корнелия Нинова обсъди с македонския премиер Зоран Заев двустранните отношения между България и Република Македония и перспективите на Западните Балкани за присъединяване към ЕС и НАТО.Двамата подписаха двустранно споразумение за партньорство между Социалдемократическия съюз на Македония и БСП.“Оценяваме високо доброто сътрудничество между нашите две държави, откакто Зоран Заев е премиер. То е пример за добросъседство и приятелство”, заяви председателят на БСП Корнелия Нинова по време на срещата.Тя подчерта, че добрите политически контакти трябва да допринесат в по-голяма степен за засилване и на търговско-икономическите връзки:„Най-високо салдо сме имали през 2011 г. В последните години то се движи между 400 и 700 млн. евро, което не отговаря на нашите възможности. Българските малки и средни фирми могат да намерят благоприятен пазар в Македония, както и македонските у нас. Трябва да направим всичко възможно първата сесия на смесената комисия за икономическо сътрудничество да се състои до края на тази година, както и да насърчим работата на Македоно-Българската стопанска камара”, подчерта лидерът на БСП.„Изразихме пълна подкрепа за усилията на Република Македония за влизане в ЕС, както и готовност за сътрудничество, защото БСП осъществи присъединяването на България и познаваме процесите. Разговаряхме за срещата в София на 16 май на левите премиери, комисари и лидери на партии в Европа, която ще домакинстваме заедно с ПЕС”, посочи Корнелия Нинова.Тя каза също, че акцент на срещата ще бъдат Западни Балкани. „Изразих мнение, че би било хубаво на нея да се обединим и да поставим два въпроса. Първо - перспективата за присъединяване към ЕС да не бъде само добро пожелание, а да се направи ясен график за започване на преговори и пътна карта с ангажименти и срокове. Разбира се, в този процес трябва да се отчита готовността на всяка една страна. Вторият въпрос, който предлагам да обсъдим на лидерската среща, е в бюджета на ЕС да се предвидят средства за мерките в социалния стълб и неговата реализация за намаляване на неравенствата, справедливо заплащане на труда, политиката за младежка гаранция и други. Г-н Заев ме увери, че подкрепя тези теми и ще се включи в лидерската среща”, заяви председателят на БСП.„В споразумението за сътрудничество и партньорство поехме взаимни ангажименти да полагаме усилия да засилим икономическите отношения между двете страни, да поощряваме сътрудничеството между парламентите на двете държави и в рамките на международните парламентарни структури”, каза Корнелия Нинова.Тя добави, че чрез споразумението се стъпва на основни принципи на социалдемокрацията и европейските ценности:„Поехме взаимни ангажименти да насърчаваме политическите контакти между двете партии на равнище партийни органи, парламентарна група, местна власт, младежки структури, структури на жените. Първата инициатива ще бъде среща на кметове от БСП и СДСМ, на което ще бъдем домакин”, каза също лидерът на БСП.Корнелия Нинова подари на Заев икона на 200 години, изобразяваща Светите братя Кирил и Методий.", "date": "2018.03.23", "title": "Нинова и Заев подписаха споразумение за партньорство"}
{"url": "https://offnews.bg/temida/prokuror-kogato-miusiulmanite-v-balgaria-stanat-30-darzhavata-shte-677347.html", "text": "\"В момента по статистика мюсюлманите са 10 -12 % в България. И нямаме основание да мислим, че те ще станат по-малко. Точно обратното. И с пристигането в България на мюсюлмани от чужбина, и със завръщането на част от изселилите се в Турция, с поощряването на раждаемостта, и приемането на тази религия от атеисти. Процентът явно ще се увеличава. Когато стане 30%, държавата ни вече е застрашена. Те са монолитна маса, лесно се манипулира и на избори. Те са почти като военизирана структура. Като им се каже , те отиват.\"Това заявява в  Недялка Попова - наблюдаващ прокурор по делото за проповядване на религиозна омраза срещу Ахмед Муса и 12 мюсюлмански духовни водачи.Идентично изказване на Попова е Прокурорът заявява още:\"Докато ние, с нашите демократични правила, сме много по-свободни. Понякога толкова, че се отива в безотговорност. И ще дойде време, когато ще видим как в парламента повече от 50% са от друга религия, президентът ни ще стане от друга религия, министър-председателят, кметът ни ще е от друга религия. Знаете ли колко още много кметове има в стара християнска Европа с друга религия? И тези християнски европейски ценности, които сме приели, мислите ли, че ще ги отстоим? И тогава точно това, което най-ценим в себе си, точно това ще ни убие. Ето това е сигнал към здравомислещите хора. Колко хора сега си дават сметка и разсъждават по тези въпроси? Засега ние действаме само по законен път. Ще стане лошо, когато се излезе от закона.\"Адвокат Ина Лулчева, един от защитниците по делотo срещу Ахмед Муса и 12 мюсюлмански духовни водачи, днес е изпратила жалба до Пловдивския апелативен съд.\"Изĸaзвaнeтo, чe пopaди изпoвядвaнa peлигия чacт oт бългapcĸoтo нaceлeниe зacтpaшaвa нaциoнaлнaтa cигypнocт, пpeдcтaвлявa пpoпoвядвaнe нa oмpaзa и нacaждaнe нa cтpax нa peлигиoзнa ocнoвa, пpoтивopeчи нa вcичĸи изиcĸвaния ĸъм бългapcĸитe мaгиcтpaти, a и ĸъм вceĸи бългapcĸи гpaждaнин\" - посочва Лулчева.\"Изказването на Недялка Попова в качеството й на прокурор по делото установява това, което защитата твърди от началото на делото – подсъдимите се преследват заради религиозните им убеждения и упражняването на религиозни практики. Защитата направи всичко, което е по силите ѝ, да препятства тази противоконституционна дейност въпреки действията, включително и на въззивния съд, да й се пречи. Все пак защитата е удовлетворена, че в края на процеса, който въззивният съд с цената на множество нарушения на закона си е поставил за цел да приключи (а и да представи написано решение, за да избегне давността) до 00.00 часа на 6 април 2018 г., същността на воденото наказателно производство бе призната и публично обявена\", пише още адвокат Лулчева, В интервюто, публикувано в пловдивския сайт TrafficNews, прокурорът Недялка Попова заявява още:\"Наистина атентатите в Европа малко заглъхнаха, но те продължават в Афганистан, Йордания, Саудитска Арабия и др. Там загиват хора. Дали са мюсюлмани в джамия, евреи, или не – атентатите са факт. Загиват хора, заради някаква идеология или политически цели. Никой не коментира и не взима отношение. Там има някакви извращения на верска основа, а хората не реагират. Не ги интересува. Считат, че това е далеч и няма никога да ги засегне. Но идва момент, когато това там идва и към нас. Турция в момента воюва със Сирия. С редовна армия влезе в сирийска територия и воюва. Това е държава, която ни е съседна. В момента Турция има териториални интереси на изток. Но в определен момент тези претенции могат да се обърнат и на запад.\"", "date": "2018.03.23", "title": "Прокурор: Когато мюсюлманите в България станат 30%, държавата ще е застрашена"}
{"url": "https://offnews.bg/interviu/kakvo-shte-se-sluchi-s-detcata-ako-naznachim-uchitelka-na-50-g-da-pr-677341.html", "text": "Проф. Василева, какво ще се случи, ако директорът на ТУЕС се назначава от подчиненото на МОН Регионално управление на образованието, а не от ректора на ТУ?Ще се загуби целият модел на образование, създаден преди 30 години като експериментален, за да се осъществи връзка между университета, бизнеса и училището. Сега в него преподават университетски преподаватели, назначени от ректора, както и специалисти от ИТ сектора. Имаме гъвкав учебен план, а децата учат това, което се търси в момента. Училището е изключително успешно и е на четвърто място сред най-желаните гимназии с прием след седми клас.Ако директорът се назначава от началника на Регионалното управление на образованието (РУО) към МОН, Техническият университет ще загуби цялата си свобода и ректорът няма да може да назначава университетски преподаватели в училището.Защо?Защото по новия закон това не е възможно – можеш да си само учител с педагогическа правоспособност. На мен инспекторките от МОН ми казаха, че както съм професор, това не било квалификация, за да преподавам на ученици.Директорът на училището е доцент, половината преподаватели са главни асистенти и старши преподаватели. Ние имаме много хора с докторска степен.Казахме им: „Добре, тези хора, като ги прехвърлите, те си губят всички титли, цялата квалификация, а са се явявали на изпити. Да не говорим, че и заплащането ще им се намали, натоварването ще стане по-голямо“.Никой не ни чува. Писахме писма до министъра, до председателя на комисията по образование в парламента - Милена Дамянова, да сменят закона, като ни добавят в преходните и заключителни разпоредби като училище, което представлява изключение, подобно на Американския колеж в София.Писахме и до Цвета Караянчева (председател на Народното събрание - бел. ред.), до министър Томислав Дончев, до шефа на правната комисия в парламента. Това са неистови писма от август досега. Пишем, изтичат едномесечни срокове и никой не ни отговаря за нищо.И има непрекъснат натиск директорката да сключи допълнително споразумение с РУО. Това няма как да стане юридически, защото училището не юридически отделен субект, не е отделено от ТУ. Има и натиск над ректора да уволни учителите. Как да ги уволни, като те са с академична длъжност? Трябва да бъдат освободени по начина, по който са назначени.Онзи ден (разговорът се води на 22 март, четвъртък – бел. ред.) беше последният, когато пак извикаха директорката в РУО и решихме да запознаем родителите, защото те са в правото си да знаят, че ще се промени всичко с образованието на техните деца. (Родителската среща е проведена на 21 март, сряда - бел. ред.) Те се взривиха и оттук нататък нещата станаха страшни.Споменахте, че проблемът идва от „новия закон“. Какво имате предвид? Идва от Закона за предучилищното и училищното образование, в който няма такова училище като нашето, което е към висшето образование. Край! Няма такова! Искахме да намерим решение, но отказват да променят закона или да ни добавят като изключение в преходните и заключителните разпоредби.Не искат нито да сменят закона, нито да се срещат с нас, а искат по административен начин да накарат директорите да са към РУО. Тезата на министъра е, че „Няма заради личния казус на една опърничава директорка аз са сменям закона“.Но въпросът не е за личния казус на директорката. Въпросът е статута на цялото училище.Винаги се изтъква, че казусът е личен. Първо се казва, че училището е нелегитимно. Когато някой реши да ни защити, министърът казва: „Това е едно незаконно училище, какво се занимавате с тях, и освен това, това е личен казус на директорката“.Това се тръби навсякъде и всички добронамерени хора се дърпат. А не е това, защото това, че ще се смени принципалът, променя всичко. Ти влизаш в общите рамки на закона, не може да преподават университетски преподаватели, не може – хора от бизнеса, ти трябва да назначиш една учителка на 50 години да преподава програмиране, защото нали ни е ясно, че хората, които взимат от 3000 до 5000 лева като програмисти няма да станат учители? И тази женица ще преподава неща от учебник, написан от МОН неясно през коя година, и какво ще завършат децата?Тръби се, че образованието не било свързано с бизнеса. А през юли инспекторките, които дойдоха, казаха: „Само вашите ученици и от „Хенри Форд“ ги взимат директно на работа, след като завършат училище. Ние трябва да урегулираме нещата“. Казах: „Госпожо, урегулирайте ги така, че да има повече училища като нас, а не да ни смачквате“.Цитираният закон е от 2016 г. Защо сега се появява проблем?Да, от август 2016 г. Меглена Кунева го внесе. Оттогава досега са се сменили двама министри и не сме имали никакъв проблем. От последния министър имаме проблем.Според министъра сме нелегитимно училище, но ако е така, защо ни сложиха в програмата за програмисти? Ние сме един от петте центъра. Като сме нелегитимно училище, защо в нашето училище идва същият този министър с Мария Габриел да открият тази програма? В нашето училище идва Меглена Кунева с целия ИТ сектор, за да сключат договор за обучаване на допълнителни програмисти.Нас ни водят за най-доброто училище, което създава кадри в ИТ сектора. Как бяхме законни, а сега изведнъж не сме? И това е от 4-5 месеца.Какво казват юристите?Част от тях казват: „След като ви няма в закона, значи продължавате по стария начин“. Друга част от юристите казват: „Не, не, не. Трябва да влезете в закона“. Аз не съм юрист.Имали ли сте среща с министъра на образованието Красимир Вълчев?Разбира се – общественият съвет я проведе. От МОН искаха до септември (2017 г. – бел. ред.) този въпрос да приключи. Тогава се застъпи ИТ секторът, Росен Плевнелиев звъня на министъра, Паси, кой ли не! Бяхме обвинени, че настройваме ИТ сектора срещу министъра. Тогава той се отказа от намерението си, а ние направихме голямата грешка да се успокоим.От февруари нещата започнаха абсолютно по същия начин, с натиск до края на март да се случи подписването на анекса към договора на директорката.В отговор написахме 8-9 писма, искахме среща, но няма такава. Няма и отговори, а сме сигнализирали всички институции, които могат да решат проблема. Искахме въпросът да се реши кротко, без шум. Разумни хора сме, искахме разумно да се реши.Защо да се убива нещо, което е хубаво? Това училище печели всички награди на международни и наши състезания! Сега, на състезанието на 20-и, наше момче беше на първо място, миналата година, на състезанието по роботика в Германия за университетски отбори, нашите бяха на финал. Бойко Борисов ги е награждавал. Колко купи имаме? И сега всичко това да се унищожи?Каква е истинската причина за този натиск, по Вашите думи, над училището?Първият въпрос, който ми се задава, е: „Кой управлява бюджета?“, вторият – „Кой управлява обществените поръчки“. Управлява ги Техническият университет. Ние сме заедно с училището в Правец (Професионална гимназия по компютърни технологии и системи – бел. ред.) и доколкото знам основни апетити към Правец, чийто директор вече е подписал. Ние изгаряме покрай Правец. Това е моята версия, която не мога да докажа. Няма никаква разумна логика на всичко това.Как се формира бюджетът на училището?Училището е третостепенен разпоредител с бюджетни средства. МОН превежда парите в подсметка на Техническия университет. Това е сметка на училището, от която ТУ не може да взема пари, може само да дава. И дава много – в училището нямаме физкултурен салон, но децата ползват безплатно цялата спортна база на университета. Водим ги и в Семково - на зелено, на бяло училище. Ползват безплатно зали, лаборатории.Отделно университетът ни е давал пари, примерно 150 хил. за ремонт. Не ни е взел 1 лев, а ни дава, но всички обществени поръчки минават под егидадата на ТУ. Той обявява обществена поръчка и ние сме в общия кюп. Нямаме право да обявяваме отделно.За един изхарчен лев трябват пет подписа. Бюджетът се използва от училището, но се управлява от Техническия университет. Не може да изхарчиш нещо защото просто така искаш.Колко са учениците в ТУЕС?526. Те учат пет години – от осми до дванадесети клас. И са супер деца. Наскоро програмираха три дена в Технопарка - от 8 до 20 ч., 40 деца, купища фирми бяха ментори, спонсори, раздаваха награди. И казват: „Не може да има такова училище“. Децата сами си го организираха. Страхотна е атмосферата в училището. И това да се убие! Казвам Ви – сърце ме боли.Как се реализират те, след като завършат?Всички се реализират веднага. Стават студенти в Техническия университет или Софийския университет и абсолютно веднага след училище постъпват в ИТ сектора. Мога да ви изпратя и информация колко завършили училището са шефове на ИТ фирми в България и работят по престижни фирми. Училището има асоциация на завършилите, където са хиляди хора и които само чакат да им се каже и сигурно ще излязат и те на улицата.Това е положението. Безкрайно ирационално е, родителите са много притеснени. На родителската среща (проведена в сряда, 21 март – бел. ред.) имах чувството, че ще отидат и ще налягат на „Цариградско шосе“.Министърът е заплашил, че ако директорката не подпише, той ще обяви конкурс за нов директор. Това вече ни взриви. Този път няма да се успокоим, защото ако го направим, след два месеца ще играем същото хоро.", "date": "2018.03.23", "title": "Какво ще се случи с децата, ако назначим учителка на 50 г. да преподава програмиране по стари учебници?"}
{"url": "https://offnews.bg/obshtestvo/tiket-sistema-v-sofia-sled-2-g-izbirat-ot-10-oferti-koj-da-ia-izgraz-677321.html", "text": "Дългоочакваната тикет система в транспорта на столицата ще стартира след две години. 10 кандидати с оферти за изграждането й се явиха на търга, кой ще е изпълнителят на поръчката за 88 млн. лева ще стане ясно до три месеца, обяви шефът на ЦГМ Християн Петров. Около 1 млн. пътници се возят дневно в градския транспорт на София, целта е броят им да се увеличи, а пътуването да стане по-удобно за всички. Тикет системата предвижда електронни билети, за които да може да се плаща и през телефон чрез приложения.Пътниците ще могат да ползват собствените си дебитни карти като документи за пътуване, ако платят с тях месечната си карта за транспорт. Електронният билет пък ще важи и за метрото, освен за наземния транспорт. В рамките на поръчката ще трябва да бъдат сложени камери във всички превозни средства на градския транспорт.  ", "date": "2018.03.23", "title": "Тикет система в София след 2 г., избират от 10 оферти кой да я изгражда"}
{"url": "https://offnews.bg/gimnastika/raeva-za-shokolada-samo-go-mirishem-gimnastichkite-ni-sa-palnoletni-677328.html", "text": "Председателят на българската федерация по художествена гимнастика Илиана Раева отговори на депутатката Теодора Халачева, която по-рано днес от трибуната на Народното събрание коментира станалата популярна реклама с \"шоколада само го миришем\".Народната представителка от БСП е засегнала темата по повод риска от рекламни послания, насърчаващи подрастващите да участват в хазартни игри. Илиана Раева публикува коментар в профила си във Фейсбук, в който тя потвърди, че всички момичета от въпросната реклама са в пълнолетна възраст.", "date": "2018.03.23", "title": "Раева за 'Шоколада само го миришем': Гимнастичките ни са пълнолетни, Стоичков също участва в подобна реклама"}
{"url": "https://offnews.bg/ikonomika/goranov-vienska-infrastruktura-s-pernishki-danatci-niama-677329.html", "text": "Няма как да има виенска инфраструктура с пернишки данъци. Това каза финансовият министър Владислав Горанов по време на днешния парламентарен контрол. Според него проблемът с финансовата децентрализация на общините минава през изключително ниското и неадекватно облагане на имущество в България.\"Имуществените данъци са за общините, облагането на доходите е за държавата. Не е дошъл моментът да се откажем от приходите си, за да помогнем на общините. Данъците върху недвижимо имущество се разминават сериозно с тези на Запад. Няма как да имаме виенска инфраструктура с пернишки данъци\", обясни Горанов.В кулоарите на парламента Горанов коментира и съобщението на НАП, че за периода 2000 - 2017 г. от ДДС несъбраните вземания по ревизионни актове са в размер на 5,8 млрд. лв. \"Това е ежедневна битка, която продължава да се води. Всяка година актуализираме законодателството така, че да намалим възможността за злоупотреби и прехвърляне на дългове на малоимотни и безимотни граждани\", каза финансовият министър. Той добави, че всяка година законодателството се изменя, за да намалим възможността за злоупотреби и прехвърляне на дългове на малоимотни и безимотни граждани.На въпрос дали са разкрити схеми за източване на ДДС, финансовият министър отговори:\" Изобретателността на тези, които искат да нарушат закона, е безгранична и затова и изобретателността на НАП и законодателя трябва да е на ниво\".\"Това, което НАП е предоставила като информация са доначислените, в резултат на дейността на НАП, допълнителни вземания по ДДС. Иначе общият размер на ДДС, събран за 17-годишен период, е близо 200 млрд. лв. ДДС-то е предмет на изключително голям натиск от страна на нелоялния бизнес, който се опитва да го задържи за себе си, тъй като той е прехвърляем данък и е лесно некоректният български търговец да реши, че данъкът му се полага на него\", коментира Горанов.", "date": "2018.03.23", "title": "Горанов: Виенска инфраструктура с пернишки данъци няма"}
{"url": "https://offnews.bg/tehnologii/forum-za-digitalnoto-badeshte-shte-se-provede-v-sofia-677330.html", "text": " ще се проведе в София за периода 30 март – 2 април, 2018. Той е организиран от Съвместния център за обучение, симулация и анализ към БАН и в него участие ще вземат утвърдени експерти и изявени млади учени от България и региона. За участие са поканени и представители на медиите и бизнеса.Сред дискутираните теми на събитието ще са: развитието на новите технологии, възможностите на новите дигитални медии, бъдещето на образованието и научните изследвания.Форумът се провежда в рамките на създадената през 2017  за сигурност в дигитално бъдеще, обхващаща над 90 експерти от цял свят.Очаква се на форума да бъдат събрани и обобщени прогнозите на участниците за развитието на дигиталния свят с хоризонт до 2028 година.Събитието продължава и в периода 3-5 април, 2018 в к.к. Боровец, Самоков, в като част от традиционната пролетна конференция на Съюза на математиците в България, който отбелязва своята 120-годишнина.", "date": "2018.03.23", "title": "Форум за дигиталното бъдеще ще се проведе в София"}
{"url": "https://offnews.bg/obshtestvo/do-dni-reshavat-dali-da-ima-velikdenski-dobavki-za-pensionerite-677327.html", "text": "До дни ще бъде взето решение дали да има великденски добавки за пенсионерите. Това обяви пред журналисти в Народното събрание финансовият министър Владислав Горанов. \"Още малко време ни трябва за анализ на текущото изпълнение на бюджета, тъй като излизат постоянно нови ангажименти. Ангажимент беше поет към служителите на МВР. Постигнало се е споразумение и със служителите на съдебната охрана и на изпълнение на наказанията към Министерство на правосъдието. Трябва още малко време-въпрос на дни, за да преценим дали можем в рамките на гласувания закон за бюджет да се отпуснат подобни добавки\", каза той.По-рано днес социалният министър Бисер Петков обяви, че заседанието на Министерския съвет на 28 март бъде взето решението дали ще има великденски добавки за пенсионерите. Той подчерта, че това зависи от финансовия министър, защото става дума за непланиран в бюджета на ДОО разход.Според социалното министерство трябва запази досегашният размер на великденските добавки - 40 лева. Досега добавки се раздаваха хора с пенсии до линията на бедността. Тази година тя е 321 лева.Горанов коментира мнението на Петков за това, че добавките трябва да останат 40 лв. с думите: \"Сигурно си има в бюджета тези пари, за да ги плати. Не му е работа на министър на Петков. Той по-скоро цитирал какво е било предишният път, когато са раздавани\".", "date": "2018.03.23", "title": "До дни решават дали да има великденски добавки за пенсионерите"}
{"url": "https://offnews.bg/obshtestvo/naj-dobroto-it-uchilishte-v-balgaria-zhivee-v-strah-da-ne-bade-zatvore-677326.html", "text": "Училището, което подготвя едни от най-добрите ИТ специалисти в България - , може да бъде унищожено. Това предупреждение отправи ръководството му пред стотици родители на специално свикана родителска среща в сряда вечерта.То обясни и причината - министърът на образованието иска училището да бъде извадено от структурата на Университета и да премине под управлението на министерството. Това означава премахване на съвременната учебна програма, на специалните предмети още от осми клас, на възможността университетски преподаватели и специалисти от ИТ компании да обучават учениците и превръщането на ТУЕС в безлична гимназия. Стотици родители подписаха отворено писмо, което вчера пристигна при просветния министър Красимир Вълчев. Те искат запазване на уникалния модел на обучение в училището, което през 2017 г. бе №4 сред най-желаните гимназии с прием след VII клас (след езикови гимназии) и реално бе най-желаното технологично училище. Те създадоха и , към която за ден се присъединиха повече от 2400 души.Всички тези твърдения са неверни, заяви обаче пред OFFNews министърът на образованието Красимир Вълчев по повод опасенията за предстояща смяна на статута на училището и последващото му обезличаване.Защо училището е толкова ключово за ИТ сектора у нас? Защо е необходимо да има специален статут? Наистина ли някой иска да го унищожи? За да отговорим на тези въпроси, разговаряхме, с изпълнителния директор на  - Ралица Жикова, с Христина Георгиева - майка на деветокласничка в училището, както и с министъра на образованието Красимир Вълчев.ПроблемътНа 1 август 2016 г. нов закон сменя старата нормативна уредба в образованието. Въпросният Закон за предучилищното и училищното образование не предвижда съществуването на такъв тип училище: към университет, с учебен план, подготвен от негов факултет, а не спуснат от МОН; с учители, които са университетски преподаватели или специалисти от практиката; със специализирани предмети още от първата година, в случая - от осми клас.През първата година след влизане в сила на закона създаденото през 1988 г. като експериментално училище към ТУ - София (тогава ВМЕИ „Ленин“) продължава да работи така, както е работило преди това. През есента на миналата година обаче министърът на образованието настоява, че този ред не е съобразен със закона и че училището трябва да бъде приведено в рамките му. Тоест - директорката да сключи анекс към трудовия си договор с нов работодател, който вече не може да е ректорът на ТУ, а началникът на Регионалното управление на образованието в гр. София (структура към МОН) Ваня Кастрева.Директорката отказва, става скандал, намесват се влиятелни представители на ИТ бранша. Проведена е среща между обществения съвет на училището, асоциацията на завършилите го и министър Вълчев. Първите получават уверение от министъра, че ще бъде създадена работна група, че статутът ще се запази. И нещата утихват.До февруари 2018 г., когато се получава ултимативно писмо, че директорката трябва да сключи анекса, че нейният работодател не може да е друг, освен началникът на РУО.Защо смяната на работодателя да е проблем? Не е ли това формалност?Според министъра - категорично да, според ръководството, родители и завършилите ТУЕС - категорично не.Преминаването към МОН означава и подчиняване на ЗПУО, който не предвижда съществуването на училище към университет, нито казва какво се случва с такова училище в заварено положение. Преназначаването на директора означава и преназначаване на учителите, те също трябва да са под шапката на МОН, а не под ТУ-София, казва изпълнителният директор на Асоциацията на завършилите ТУЕС Ралица Жикова.Ако се спази буквата на закона, не е възможно да бъдат оставени на работа учители без педагогическа правоспособност - а университетските преподаватели и ИТ специалистите от фирмите нямат такава. Имаме доктори, доценти и професори - ако бъдат преназначени като учители по ЗПУО, ще загубят титлите си и ще трябва да покриват хорариуми. Работещите във фирми няма как да го направят, без да се откажат от работата си. Загубим ли тях, губим преподавателите по специалните си предмети, обяснява тя.Продължава на стр. 2", "date": "2018.03.23", "title": "Най-доброто ИТ училище в България живее в страх да не бъде затворено"}
{"url": "https://offnews.bg/kultura/indonezijskiat-biser-tabula-rasa-s-premiera-dnes-v-doma-na-kinoto-677332.html", "text": "В програмите на Международния филмов фестивал София филм фест през годините са представяни различни творби на индонезийски режисьори, а днес ще бъде представен новият \"Табула Раса\".Сюжетът проследява историята на Ханс, 19-годишен младеж от Серуи, Папуа. Той мечтае да стане професионален футболист – напуска сиропиталището, което през целия си живот е смятал за свой дом, и се отправя към Джакарта, но фатален инцидент проваля плановете му. Но съдбата му се усмихва – точно когато Ханс губи всякакво желание да живее, той среща Мак, собственик на скромен ресторант. Въпреки различията си, Ханс и Мак откриват неща, които ги сближават. Мечтите и страстта към живота се възвръщат у Ханс чрез храната и готвенето – това са изненадващите общи интереси, които поставят началото на партньорството им с Мак.„Със страхотни актьорски превъплъщения, въздействаща тематична музика и достоверен операторски поглед към индонезийския архипелаг, „Табула Раса“ ще ви накара да погледнете към следващото си блюдо по различен начин. Внимание: от този филм ще огладнеете!“ – предупреждават филмовите критици. В центъра на този филм, заедно с универсалната човешка история, е поставена и индонезийската кухня. Ролите са поверени на Деви Ираван, Яю Унру, Озол Рамдан, а в главната роля дебютира Джими Кобогау.„Вероятно „Табула Раса“ е първият индонезийски филм, посветен на храната, който се фокусира върху социалната и културна ценност на индонезийската кухня и я поставя в центъра на историята,“ споделя продуцентът Шeйла Тимъти. Познатият латински израз означава и „шанс да започнеш всичко отново без предразсъдъци“ – в случая шансът е и да се работи с млади хора от филмовата индустрия на Индонезия.", "date": "2018.03.23", "title": "Индонезийският бисер \"Табула Раса\" с премиера днес в Дома на киното"}
{"url": "https://offnews.bg/tenis/rodzhar-federer-iskam-da-pechelia-turniri-677309.html", "text": "Световният номер 1 в мъжкия тенис Роджър Федерер ще започне участието си на турнира в Маями срещу Танаси Кокинакис. Преди първия си мач обаче, Маестрото си позволи да се върне към някои спомени, свързани с надпреварата.\"\", каза Федерер.", "date": "2018.03.23", "title": "Роджър Федерер: Искам да печеля турнири"}
{"url": "https://offnews.bg/obshtestvo/razrabotiha-unifitciran-balgarski-zhestov-ezik-677343.html", "text": "Унифициран български жестов език и стандарт за неговото използване разработиха експерти от Министерството на образованието и науката, от фондация „Глухи без граници“ и учени от Софийския университет „Св. Климент Охридски“.В рамките на национално изследване на жестовия език е направено и научно описание на граматиката и е създаден речник в хартиен и електронен вариант с 5840 жестови знаци. Проучването е по проект „Подкрепа за равен достъп и личностно развитие“ на Оперативна програма „Наука и образование за интелигентен растеж“ 2014-2020 г.То се проведе в седем града – София, Пловдив, Плевен, Търговище, Лом, Бургас и Благоевград. Резултатите показват, че българският жестов език е достигнал равнище на пълноценна езикова система. Той се различава от устната реч в лексиката и начина на построяване на изреченията. Открити са и различия при използване на жестовите знаци за синоними, омоними и антоними. Изследването е структурирало три важни за изпълнението и значението на жестовете категории – артикулация, конфигурация на ръката при отделните жестове и типа на изпълняваното движение.Заместник-министърът на образованието и науката Деница Сачева посочи, че българският жестов език може да бъде признат като самостоятелен. България е сред малкото държави, провели проучване с такава цел. То ще позволи да се въведат законови разпоредби за равностойното прилагане на жестовия език в образованието и в други области на обществения живот. В момента жестовите знаци се използват като помощно средство и средство за комуникация при обучението на децата и учениците с увреден слух в детските градини и училищата. „Изследването е основа и за създаване на методически пособия, които да помогнат в комуникацията и съвместното обучение на глухите и чуващите деца и ученици в цялата страна. Ако жестовият език бъде узаконен, ще можем да го въведем като специален учебен предмет в специалните училища и като избираем в останалите“, каза тя.", "date": "2018.03.23", "title": "Разработиха унифициран български жестов език"}
{"url": "https://offnews.bg/drugi/sastezateli-ot-6-vida-sport-sa-kandidati-za-sportni-talanti-na-evrofut-677336.html", "text": "Индивидуални състезатели от шест вида спорт вече подадоха документи за участие в конкурса по програма \"Спортни таланти\" на Еврофутбол.Те са на възраст между 13 и 24 години и се са представители на скоковете във вода, биатлона, плуването, шахмата, каяка и планинското колоездене.Конкурсът, който стартира на 1 март и ще продължи до 1 април, се радва на голяма популярност сред младите състезатели. През 2018 г. Еврофутбол увеличи горната възрастова граница на участниците, които могат да получат подкрепа. Така трите групи допустими кандидати са:До 15 години включително, от 16 до 20 години и от 21 до 28 години. Компанията не забравя поетия ангажимент към хората с увреждания и отново осигурява специална квота за българските параолимпийци.Еврофутбол стартира програма \"Спортни таланти\" през 2012 година в партньорство с Фондация \"Работилница за граждански инициативи\" (ФРГИ) като част от проекта за корпоративна социална отговорност „Печелиш и помагаш“. Целта на букмейкърската къща е да помогне за развитието на следващите поколения спортисти на България.Досега Еврофутбол е подкрепила по програма \"Спортни таланти\" 130 участници, някои от тях два или три пъти. Предоставените средства от 2012 година до края на 2017 година са на стойност над 750 000 лева.Вижте още за конкурса и участието в Програма \"Спортни таланти\" на ", "date": "2018.03.23", "title": "Състезатели от 6 вида спорт са кандидати за спортни таланти на Еврофутбол"}
{"url": "https://offnews.bg/kultura/enslaved-specheliha-norvezhkite-grami-za-metal-idvat-u-nas-na-3-april-677337.html", "text": "Норвежката група Enslaved получи наградата Spellemann - норвежкия еквивалент на Грами в категория 'Метъл'.На церемонията, която бе предавана пряко по Норвежката Национална телевизия, Enslaved и последният им албум 'Е', изпревариха другите номинирани - HELHEIM, SATYRICON и WHOREDOM RIFE, пише .\"Да!!! Каква чест за нас е да получим още една Spellemann! Както можете да си представите, да спечелиш такава награда в Норвегия не е никак лесно, защото конкуренцията е много голяма. Разбира се, музиката не е състезание, но в нашата страна наистина има толкова фантастични метъл групи! Благодарим на всички, участвали в създаването на този албум. Все повече се гордеем с него!\", написаха победителите в своята Facebook страница. Това е четвъртата награда Spelleman в тяхната история.Enslaved ще бъдат централни фигури и в концертите за 12-ия рожден ден на радио ТАНГРА МЕГА РОК тази пролет в София.Норвежката група ще свири в първия ден - 3 април, заедно със SAMAEL, а ден след това ще имаме и PARADISE LOST.", "date": "2018.03.23", "title": "Enslaved спечелиха норвежките Грами за метъл, идват у нас на 3 април"}
{"url": "https://offnews.bg/sviat/naj-malko-20-ubiti%c2%a0pri-atentat-s-kola-bomba-kraj-stadion-v-afganistan-677340.html", "text": "Най-малко 20 души са убити, а 55 са ранени при атентат с кола бомба, която е взривена край вратите на стадион в град Лашкаргах, в южната афганистанска провинция Хелманд днес.Колата избухнала малко след състезания по борби, провели се на стадиона, когато хората вече излизали навън.Борбите били част от празниците за афганистанската Нова година.Ранените са откарани в местната болница.", "date": "2018.03.23", "title": "Най-малко 20 убити при атентат с кола бомба край стадион в Афганистан"}
{"url": "https://offnews.bg/temida/102-signala-sreshtu-kmetove-sa-prateni-v-prokuraturata-samo-za-tri-mes-677317.html", "text": "От 5 ноември до 15 февруари само в Специализираната прокуратура са постъпили 102 сигнала за извършени престъпления от кметове. Това стана ясно от изказване на говорителката на главния прокурор Румяна Арнаудова. „Това за нас означава на първо място доверие, но не на второ, а отново на първо изключителна отговорност към случаите, за да отговорим и на обществените очаквания за сериозно отношение, и за пълно, и обективно разследване. Убедени сме, че точно тази законодателна промяна, която позволява всички сигнали за кметове да се обработват, да се получават, да се проверяват, да се разследват от една сравнително отдалечена структура, която се явява Специализираната прокуратура за цяла България ще доведе и до видими резултати. Един месец, след като постъпи сигнала за кмета на Септември, Специализираната прокуратура извърши множество процесуални-следствени действия, за да стигнем до обвинения, да стигнем до една изключително висока гаранция, която е потвърдена и от съда. По аналогичен начин ще се действа и за всички останали сигнали тогава, когато с помощта на органите на МВР установим данни и доказателства за вина“, каза Арнаудова, цитирана от \"Фокус\".Към момента има 109 досъдебни производства срещу кметове, които не са приключили. По някои от преписките няма достатъчно събрани доказателства за извършено престъпление от общ характер. По разпореждане на главния прокурор е извършен пълен анализ на всички досъдебни производства, които до момента се явяват неприключени на територията на страната срещу кметове и зам.-кметове.Прокуратура взима предвид и одитни доклади от финансови инспекции, чрез които данните се обобщават и се действа мащабно и с максимално покриване на пропуските, за които властите са сигнализирани.Арнаудова коментира и Закона за частната охранителна дейност, текстове от който бяха  на Конституционния съд. По думите ѝ атакуваните текстове дават възможност за създаването на \"една паралелна полиция\", защото на служителите в частните охранителни фирми се дават полицейски правомощия. \"Според главния прокурор това ще доведе до разпад на държавността\", коментира пред журналисти в Бургас Арнаудова.„В мотивите си главният прокурор е посочил, че тези функции, които се предоставят по силата на закона на частни охранителни дружества, са функции на Министерския съвет и на МВР, които по силата на Конституцията дължат на българските граждани предоставянето на услугата сигурност и не бива да се плащат допълнителни средства от хората, за да бъде защитаван животът, здравето и имуществото им. В искането си главният прокурор не поставя под внимание или не оспорва по принцип съществуването на частна охранителна дейност. Това е дейност, която е естествена и всеки български гражданин би могъл да се възползва“, обясни говорителката на Цацаров.", "date": "2018.03.23", "title": "102 сигнала срещу кметове са пратени в прокуратурата само за три месеца"}
{"url": "https://offnews.bg/futbol/omonia-nikozia-sadi-ivajlo-petev-za-576-000-evro-677331.html", "text": "Омония Никозия съди българския треньор Ивайло Петев за респектиращите 576 000 евро за уронване на престижа на клуба, съобщи адвокатът на кипърския отбор Йоргос Христофидис, който е един от най-популярните юристи в страната.Скандалът бушува вече няколко дни. Всичко започна след интервю на треньора пред българска медия, в което бяха отправени намеци и директни обвинения за симулативна игра на трима португалски футболисти.Още на следващия ден Омония прекрати едностранно договора на българина, а ръководството обяви, че ще си търси правата в съда. Самият Петев трябваше да се яви на разпит в полицията.\"Твърденията на Ивайло Петев са клеветнически и уронват престижа на \"Омония\". Той атакува членове на администрацията. Вече сме предявили финансов иск в размер на 576 000 евро”, подчерта Христофидис.През 2013 г. юристът представлява бившия национал на Кипър Янис Окакас по дело именно срещу Омония. Футболистът спечели битката и получи стотици хиляди евро.", "date": "2018.03.23", "title": "Омония Никозия съди Ивайло Петев за 576 000 евро"}
{"url": "https://offnews.bg/politika/radev-prie-pokana-na-erdogan-za-lichna-sreshta-677313.html", "text": "Държавният глава Румен Радев изпрати днес писмо до президента на Република Турция Реджеп Тайип Ердоган в отговор на сърдечните поздравления от неговия турски колега по повод Националния празник на страната ни, както и на отправената покана за провеждане в близко бъдеще на среща на най-високо равнище между президентите на двете държави, съобщиха от \"Дондуков\" 2.", "date": "2018.03.23", "title": "Радев прие покана на Ердоган за лична среща"}
{"url": "https://offnews.bg/tehnologii/huawei-p20-lite-veche-e-v-magazinite-na-vivacom-677318.html", "text": "Броени дни преди представянето на новия флагман на Huawei - P20 в Париж, най-нетърпеливите фенове на бранда у нас вече могат да се сдобият с неговата олекотена версия в търговската мрежа на VIVACOM, както и в онлайн магазина на телекома. Още от днес той е наличен, като в комбинация с един от най-предпочитаните планове Smart L+ се предлага на цена от 24,98 лв. на месец или 519,98 лв. в брой.Новият Huawei P20 Lite е с 5.84-инчов FHD+ екран (с резолюция 2280x1080 пиксела). Съотношението на страните му е 19:9 и с второ поколение на технологията FullView –Display 2.0, предлагайки 432 пиксела на всеки инч и контрастно съотношение 1500:1, а 2D графичният процесор улавя и предава по най-добрия начин и най-фините детайли около контура на всеки обект във фокус.Що се отнася до камерата, новият изтънчен и изискан модел предлага 16 мегапикселова предна селфи камера и 16-мегапикселова + 2-мегапикселова двойна основа камера, с професионален боке обектив, който позволява на всеки негов носител да заснема снимки със студийно качество. Изживяването се запечатва още по-добре благодарение и на технологията за ребалансиране на светлината, която интегрира светлината от различни източници, за да оптимизира яркостта на изображението и да подобри съотношението сигнал/шум (SNR) с 300%.HUAWEI P20 lite пристига с най-новия интерфейс EMUI 8.0, който се възползва от интеграцията между софтуер и хардуер и оптимизира централния процесор за мощна производителност и по-лесна употреба от потребителите. Интерфейсът предлага и усъвършенстван мултитаскинг, което позволява едновременно с други функции да ползвате плаващ навигационен док, бърз скрийншот чрез три пръста, интелигентно разделяне на екрана (split screen), HUAWEI Private Space 2.0, както и гейминг асистент.Паметта на устройството е 4GB + 64GB, а високоволтовото бързо зареждане 9V2A, в комбинация с 15-слойна защитна система, дава оптимална безопасност на потребителите, както и 30% по-бързо зареждане.Моделът идва на българския пазар в три свежи цветови решения – Klein Blue (специално текстуриран син корпус за фини отблясъци), Sakura Pink и Midnight Black, като първите налични бройки ще са именно във вечно класическия цвят – черно.", "date": "2018.03.23", "title": "Huawei P20 Lite вече е в магазините на VIVACOM"}
{"url": "https://offnews.bg/obshtestvo/konpi-bozhidar-dimitrov-v-konflikt-na-interesi-podpisval-dogovori-s-677306.html", "text": "Божидар Димитров като директор на Националния исторически музей (НИМ) е бил в конфликт на интереси при сключването на два договора с дъщеря си и с племенниците си през 2015 г. Това реши Комисията за противодействие на корупцията и за отнемане на незаконно придобитото имущество, съобщиха от КПКОНПИКомисията се е самосезирала от публикация в медиите, че НИМ има договорни отношения с търговското дружество „Акшаена -2007“ ООД, в което собственици са дъщерята на Димитров Мария и племенниците му.От проверката става ясно, че през април 2015 г. директорът на НИМ е подписал договор с фирмата, собственост на дъщеря му и племенниците му за изработването на каталог на колекция в тираж от 1000 броя на стойност 19 800 лв. и срок за изпълнение септември 2015 г. Въпреки че в договора е предвидено половината от сумата да се плати авансово, а другата половина – 5 дни след предаването на готовите каталози, второто плащане е извършено два месеца след първото. И двете платежни нареждания са подписани от Божидар Димитров. Същеверменно музеят е получил само половината от поръчаните и заплатени каталози и то през октомври 2017 г. – т.е. повече от две години след срока в договора. По преписката не е представен протокол за предаване на останалата част от каталозите, до пълния му тираж от 1000 бройки. В хода на проверката не са установени данни и за представяне на колекцията в музея.Пак през 2015 г. директорът на НИМ е подписал и втори договор със същата фирма - за печатно издание в тираж от 1000 броя на стойност 15 000 лева. В двумесечния срок по договора фирмата е предала всичките бройки и е получила цялото плащане като платежните нареждания са подписани от Божидар Димитров.В хода на проверката е установено, че съгласно Вътрешните правила за финансово управление и контрол в НИМ директорът на музея е имал правото да упълномощи свой заместник да подпише договорите като по този начин си направи самоотвод от вземане на решение в конфликт на интереси, но не го е направил. При нито един от двата договора няма подадена и декларация за конфликт на интереси.Комисията не е установила конфликт на интереси по отношение на „Сдружение Плиска“, тъй като между НИМ и сдружението не са подписвани договори. ", "date": "2018.03.23", "title": "КОНПИ: Божидар Димитров в конфликт на интереси, подписвал договори с дъщеря си"}
{"url": "https://offnews.bg/sviat/silite-na-reda-ubiha-terorista-kojto-vze-zalozhnitci-vav-frenski-supe-677314.html", "text": "Силите на реда убиха мъжа, който взе заложници в супермаркет в град Треб в Южна Франция, съобщава RFI.Нападателят Редуан Лакдим е убил най-малко трима души и е ранил четирима. Ислямска държава пое отговорност за действията му.По-рано днес нападателят е отвлякъл автомобил в Каркасон, като е ранил шофьора и е застрелял пасажер в автомобила.След това е открил стрелба по полицаи и е ранил един служител на реда.В 11:15 ч. местно време е взел заложници в супермаркета Super U.При нападението в супермаркета са убити най-малко двама души.Мъжът е крещял \"Аллах Акбар\", нахлувайки в магазина, твърдят свидетели.Специалните служби са щурмували магазина към 14:30 ч.\"Името му е Редуан Лакдим, на 26 години. Бил е известен на полицията за дребни закононарушения. Следяхме го и смятахме, че не е радикализиран, но той внезапно премина към действие\", каза френският вътрешен министър Жерар Колон пред журналисти в Треб.В акцията срещу Лакдим в супермаркета са простреляни жандармерист и друг военен.Простреляният жандармерист е 45-годишен подполковник. Той доброволно се сменил с един от заложниците, когото терористът държал като жив щит.Жандармеристът оставил мобилния си телефон включен на една маса, което позволило на силите за сигурност да чуват ставащото в супермаркета. Когато чули изстрели, специалните части нахлули в супермаркета и застреляли Лакдим.Вътрешният министър похвали жандармериста за \"геройската му проява\". ", "date": "2018.03.23", "title": "Силите на реда убиха терориста, който взе заложници във френски супермаркет (обновена)"}
{"url": "https://offnews.bg/liubov-i-seks/bezplatni-konsultatcii-za-intimno-zdrave-tazi-nedelia-v-sofia-677334.html", "text": "В България има над 20 сексуално предавани инфекции, които могат да попречат на нормалното зачеване, бременност и раждане. Дори да не планирате дете в скоро време, рисковете за интимното здраве са на лице, особено ако не се грижите за себе си.За това \"Туксиодо\" и Bulgaria Mall стартират кампанията \"Здравей, Любов\", която цели да подобри информираността относно сексуалното здраве, като се обръща специално внимание на младите жени и мъже в България. Фактите показват, че добрите навици при грижата за сексуалното здраве не се изчерпват с броя на сексуалните партньори, или доверието между тях. Тревожно високите нива на аборти в страните от Източна Европа, сред които е България /годишно около 30 000 аборта по данни на НСИ/ и изоставени деца /средно едно на всеки 5 часа, по данни на УНИЦЕФ за България/, свидетелстват за ниска сексуална култура.Голяма част от жените, които целят отлагане или избягване на бременност, не използват надеждни методи за контрацепция и това повдига въпроса как и защо младите жени предпочитат да рискуват наложителна последваща лекарска намеса, която може да се окаже скъпа, продължителна, а често пъти създава и опасност при бъдещи опити за зачеване и износване на здраво бебе.В много общности в България и днес се възприема за срамно да се купуват презервативи, особено от жени, заради „мисълта за поколенията“. При това често се оказва натиск, който води до необмислени решения. Широко разпространено мнение е, че съвременните контрацептиви са вредни за здравето, докато доверието към метода на прекъсване на сексуалния акт /withdrawal/ се подсилва чрез модерния акцент върху естествените продукти и движението „натуралното е здравословно“. Действително, прекъсването на акта е безплатно и не изисква предварителна подготовка, винаги е на разположение и може да се използва спонтанно, а при евентуален „пробив в системата“ винаги може да се прибегне до аборт. Все още битува и схващането, че правилното прекъсване на акта показва опита на любовника, както и свидетелства за степента на доверие и интимност между мъжа и жената.Последиците от рисковия сексуален акт обаче могат да бъдат травмиращи – като аборта, който оставя следа за цял живот и често се оказва причина за разрушаване на връзката.С кампанията „Здравей, Любов“ \"Туксидо\", Bulgaria Mall и inmedio искат да кажат на всички влюбени, че е важно да се грижат за своето сексуално здраве.Кога и къде?На 25 март, от 11:30 часа в Bulgaria Mall, ниво +2 ще се проведе безплатна среща-консултация за младите дами с д-р Росица Денчева. Тя е всепризнат здравен специалист, отдаден на диагностиката и лечението на полово-предавани инфекции, както и разработване на програми за тяхната профилактика и във връзка с влиянието върху репродуктивното здраве.", "date": "2018.03.23", "title": "Безплатни консултации за интимно здраве тази неделя в София"}
{"url": "https://offnews.bg/obshtestvo/tarsiat-alternativen-vodoiztochnik-za-haskovo-677308.html", "text": "Започнали са предпроектни проучвания за алтернативен водоизточник за Хасково, където проблемите с урана във водата продължават.Това каза регионалният министър Николай Нанков по време на днешния парламентарен контрол. От миналата година в Хасково има разпореждане водата от чешмите да не се използва за пиене и готвене, а само за битови нужди. ВиК и РЗИ-Хасково продължават да следят нивата на уран и алфа активност във вода.\"Вода за питейни нужди се доставя с водоноски от 12 пункта на територията на града\", обясни министърът.Наков обясни, че от държавния бюджет са отпуснати пари за решаване на проблема в Хасково, но \"кметът се бави\", а вече има работни проекти за дублиране на тръбни кладенци. Министърът каза още, че ще бъде направена проверка защо се бави реализацията им.Той обясни и защо се налага да бъдат направени проучвания за алтернативен водоизточник се налагат:\"Търси се алтернативен водоизточник за Хасково и района поради факта, че водното тяло на подземния водоизточник в дългосрочен хоризонт, защото в следващите 10-15 години сегашният би могъл да бъде замърсен на база на уран и алфа активност. И тези мерки, които се правят понастоящем след 10-15 години, могат да бъдат неработещи\", каза той.", "date": "2018.03.23", "title": "Търсят алтернативен водоизточник за Хасково"}
{"url": "https://offnews.bg/politika/bsp-sofia-obsazhda-etazhnata-sobstvenost-da-vzeme-zemiata-pod-bloka-677320.html", "text": "БСП и Асоциацията за регулиране на отношенията в Етажната собственост обсъдиха възможността собствениците да получат земята под блоковетеИдеята етажните собственици да придобият безвъзмездно собствеността върху земята под блоковете в жилищните комплекси, за която площ имат учредено право на строеж, заслужава сериозно внимание, но изисква задълбочено обсъждане и съответните законодателни промени.Това заяви заместник-председателят на СОС Милка Христова на среща между групата общински съветници от БСП и представители на Асоциацията за регулиране на отношенията в етажната собственост – Справедливост (АРОЕС).Според Христова на настоящия етап належащо и реалистично е, да се използват възможностите, които дава действащото законодателство, за да се предостави на Етажните собствености в жилищните блокове ползването и стопанисването на прилежащите към сградите площи и околоблокови пространства, които са частна общинска собственост.„Това трябва да става при ясно разписан ред, права и задължения между етажните собственици и Столична община. За целта е необходимо Столичен общински съвет своевременно да приеме Наредбата, предвидена в чл.4, ал.4 от Закона за управление на етажната собственост, която да уреди тези въпроси“, категорична е Милка Христова.По покана на председателя на групата на БСП в СОС Калоян Паргов в срещата взе участие и председателят на Съюза на архитектите в България арх. Георги Бакалов. Той се ангажира САБ да изготви мотивирано експертно становище по проблема.", "date": "2018.03.23", "title": "БСП-София обсъжда етажната собственост да вземе земята под блока"}
{"url": "https://offnews.bg/obshtestvo/razsledvat-politcai-na-letishteto-propusnali-da-proveriat-grupa-chuzh-677322.html", "text": "Служители на Гранична полиция ще бъдат проверени, след като преди дни пропуснали без проверка на граничния контрол група чужденци. Със заповед на директора на Глава дирекция “Гранична полиция“ е образувана проверка за дисциплинарни нарушения на служители от ГКПП \"Аерогара София\".Случаят е от 20 март. Тогава служителите закъснели при проверката на пътници, пристигнали с полет от Франция. В резултат част от пътниците не били обработени.По-късно е направена проверка на бордовия списък, която показала, че сред чужденците няма обявени за издирване и с наложени ограничения.Веднага в ГДГП е образувана проверка за дисциплинарните нарушения, изясняват се всички обстоятелства по случая.", "date": "2018.03.23", "title": "Разследват полицаи на летището, пропуснали да проверят група чужденци"}
{"url": "https://offnews.bg/politika/dabg-vav-varna-s-protest-sreshtu-tiranina-erdogan-i-sluginazha-na-677315.html", "text": "Структурата на Да България във Варна ще организира публична демонстрация срещу турския президент Реджеп Тайип Ердоган в понеделник.На 26 март в морската столица е срещата ЕС-Труция, в която ще участват председателите на Европейския съвет и на Европейската комисия Доналд Туск и Жан-Клод Юнкер, премиерът Бойко Борисов като домакин и президентът на Турция Ердоган.Времето и мястото на демонстрацията ще бъдат уточнени, съобразно придвижването на гостите, уточняват ДаБГ-Варна. В разпространена позиция от партията заявяват: Да, България Варна осъжда остро политиката на Реджеп Тайип Ердоган. Държим да подчертаем, че ние не сме против турския народ, но сме против неговия настоящ водач.Нещо повече, ние се надяваме и искрено пожелаваме благополучието на нашите съседи и тяхното скорошно освобождение от тиранията на един човек, застрашаващ народа си с безотговорното си и маниакално поведение, тласкащ народа си към бездната на безкрайни кръвопролития и липса на вътрешен мир, обричащ го на изолация и лоши отношения с близки и далечни народи, погазващ всичко свято, гражданско и демократично, завещано от Ататюрк и секуларните водачи на Турция. Да, България Варна остро се противопоставя на политиката на правителството, най-вече на премиера Борисов и на министъра на външните работи Захариева, поради следните причини:1. Остро осъждаме липсата на отговор, по отношение на провокативни спрямо сигурността на Балканите изказвания, намекващи за “емоционални граници” и други сходни. За разлика от други наши съседи, като Гърция например, нашата държава остави без коментар изказванията на Ердоган, докато гръцките колеги на Борисов, категорично заявиха, че гръцките сухопътни, въздушни и морски сили са на лице, за да защитят териториалния интегритет и каквито и да са емоционалните граници за Ердоган, то реалните ще останат непроменени и гарантирани от гръцките сили. Това изказване Борисов не може да си позволи поради причини, на които ще обърнем внимание по-долу. 2. Ние се противопоставяме на унизителната роля на лакей и куриер, в която българската държава влиза по вина на Борисов. Целият цивилизован свят отрича ролята на Ердоганова Турция като нормална, демократична държава и остро осъжда поведението на Ердоган. Само Борисов твърди, че е уверен в способността на Ердоган да пази южната граница на НАТО.Същият Ердоган, който се отличи с многобройни антиевропейски, антиамерикански, по едно време дори и антируски изказвания (преди да се прегърне отново с Путин). Само Борисов от целия ЕС се кани да посрещне с хляб и сол Ердоган във Варна. Ние не искаме нашият град да бъде сцена на подобни грозни схеми, проява на висш слугинаж, в които нашият премиер за жалост вкарва българската държава. Ние настояваме за твърда позиция по повод провокативните изказвания на Ердоган и твърда позиция по отношение изпълнението на поетите от Турция ангажименти към ЕС и НАТО. Проблемът обаче е още по-дълбок и се корени в липсата на ефективна политика по отношение на сигурността от страна на правителството. Нещо, което ни поставя в позицията на слабия, в една изключително напрегната геополитическа обстановка, автоматично правещо ни неспособни да се опълчим на враждебни дипломатически маневри. В този ред на мисли от Да, България Варна призоваваме за: Модернизация на българската армия - сухопътни, въздушни и морски сили. - Повишаване престижа и връщане достойнството на професията военнослужещ.- Изпълнение на поетите ангажименти към НАТО по отношение на бюджета за военни сили, сътрудничество и координация.- По-висока ефективност и степен на повишена готовност от страна на службите за сигурност- Стратегия за Черноморска защита. Край на абсурдното поведение на страната ни като такава без излаз на море и създаване на политическа, военна и икономическа доктрина за цялостна стратегия по отношение на факта, че България е морска страна. - Отговор от страна на Борисов по отношение на провокативните изказвания на Ердоган- Осъждане на режима на Ердоган от българското правителство.Въпреки позицията ни спрямо Ердоган, призоваваме българските граждани да не се озлобяват срещу турския народ, още повече срещу съгражданите ни от турски произход. Много от тях също не са съгласни с политиката на Ердоган, много от тях биват репресирани и манипулирани. И както Бойко Борисов не е изразител на нашата воля, така и Реджеп Таийп Ердоган не е изразител на турския народ.Варненци, принудително вкарани за декор в тази гротеска, сме длъжни да дадем отпор и да не стоим безучастни от името на целия български народ.", "date": "2018.03.23", "title": "ДаБГ във Варна с протест срещу 'тиранина' Ердоган и 'слугинажа' на Борисов"}
{"url": "https://offnews.bg/politika/bsp-dari-knigi-na-balgarskia-kulturen-tcentar-v-skopie-677325.html", "text": "Лидерът на БСП Корнелия Нинова и членове на ръководството на партията се срещнаха с представители на Българския културен център в Скопие, Република Македония. Те дариха на центъра книги - класическа българска литература и учебни помагала.“Този център дава възможност да се засилят културните и духовните връзки между Македония и България. Бихме искали те да се насърчават и развиват още повече и да се подпомага културният обмен чрез размяна на театрални постановки, музикални състави, изложби на творци от двете страни\" заяви на срещата председателят на БСП Корнелия Нинова.Заедно с Нинова в Скопие са заместник-председателите на БСП Деница Златева, Кирил Добрев и Владимир Москов; заместник-председателят на ПГ на \"БСП за България\" Драгомир Стойнев и секретарят на парламентарната група Кристиан Вигенин.", "date": "2018.03.23", "title": "БСП дари книги на Българския културен център в Скопие"}
{"url": "https://offnews.bg/futbol/iusejn-bolt-provede-parva-trenirovka-s-borusia-dortmund-video-i-snimk-677316.html", "text": "Няма шега, няма измама. Световният рекордьор в спринта на 100 и на 200 метра Юсейн Болт съвсем сериозно започна тренировки с германския гранд Борусия Дортмунд.Ямаецът реши да започне футболна кариера след края на бляскавия си път на пистата. Той вече си уреди и отбор в лицето на Мамелъди Съндаунс, но използва перфектно прочутото си име, за да си уреди и най-добрата възможна подготовка.От Борусия се съгласиха да дадат тази възможност на Болт, а най-добрият момент затова се оказа паузата в първенството заради мачовете на националните отбори. В четвъртък Болт пристигна в базата на отбора и взе участие в тренировката на тима.В нея се включиха едва 9 футболисти от първия отбор поради факта, че повечето са заедно с националните си отбори. Все пак обаче ямаецът бе рамо до рамо с големи звезди като Марко Ройс и Марио Гьотце, които с интерес наблюдаваха изявите на ямаеца и му даваха съвети.Треньорският щаб пък направи специални анализи на Болт с цел да му помогне да пренесе бързината си по най-добрия начин на футболния терен.", "date": "2018.03.23", "title": "Юсейн Болт проведе първа тренировка с Борусия Дортмунд (видео и снимки)"}
{"url": "https://offnews.bg/obshtestvo/nankov-zasega-patnata-obstanovka-e-normalna-ako-se-nalozhi-shte-zatv-677310.html", "text": "Засега пътната обстановка в страната е нормална при зимни условия. Няма критични участъци, но ако имаме тежки снегонавявания, може да бъдат затваряни цели участъци.Това обяви пред журналисти регионалният министър Николай Нанков. Той коментира, че най-важното е здравето и животът на хората. \"Затова сме готови да затворим и цели участъци специално в североизточна България, ако се наложи и имаме тежки снегонавявания, каквато е и прогнозата за следващите няколко часа\", обясни той.Министърът подчерта, че магистралите ще бъдат затваряни само за тежкотоварни автомобили.\"По-добрата политика и практика, и европейска такава, е тази - помним 2016-2017 около нова година с бедстващите родилки, хора на хемодиализа. Това не трябва да се повтаря. Трябва да гарантираме, че няма да има бедстващи преспите. За съжаление зимата продължи до по-късно от нормалното, но наистина шофьорите призовавам да си следят прогнозите\", коментира Нанков.Нанков призова шофьорите да карат внимателно и добави:По повод дупките по пътищата, Нанков подчерта, че преди бъдат запълнени, трябва да се изчака времето да се оправи. Той даде пример: Запълнихме една доста сериозна дупка на \"Хемус\" - около 3 квадратни метра, човек си спука гумата в нея. 10 часа след запълването на дупката с гореща смес в тези условия - сместа я нямаше, а душката беше е по-разширена.Нанков обаче увери, че щом времето се оправи, много бързо ще се пристъпи към работа, защото организацията е създадена. \"Но глобалната ни цел и политика е след няколко години да не говорим за дупки\", добави той.", "date": "2018.03.23", "title": "Нанков: Засега пътната обстановка е нормална, ако се наложи ще затваряме цели участъци"}
{"url": "https://offnews.bg/politika/borisov-iska-oshte-dokazatelstva-za-vinata-na-moskva-po-sluchaia-skrip-677305.html", "text": "Българският премиер Бойко Борисов е поискал доказателства във връзка със  и дъщеря му Юлия. Пред журналисти в Брюксел Борисов посочи, че на заседанието на Европейския съвет е поискал доказателства, извън формулировката на британския министър-председател Тереза Мей за „висока степен на вероятност“, че зад случая стои Москва. „Всички вярваме на Великобритания, но казах и своите позиции, припомних и обвиненията срещу Саддам Хюсеин за използването на химическите оръжия - Тони Блеър се извини по-късно, но нещата бяха свършени“, каза Борисов.По думите му, решението на европейските лидери да изтеглят за консултации посланика на ЕС в Руската федерация показва, че въпреки Брекзит, Обединеното кралство и Европейският съюз са едно цяло, свързани са неразривно, имат взаимна подкрепа и защита.В момента имаме много малко отворени канали за комуникация и ми се иска да действаме с повече разум и отговорност, каза още Борисов и смята, че времето сега е „по-тежко от Студената война“, когато е имало ясни разделителни линии и два глобални играча - САЩ и СССР.„В момента не съм оптимист за мирното развитие на света. Време, в което масово се отзовават дипломати, надали ще доведе до повече мир, спокойствие и разбирателство“, коментира българският премиер.Той посочи, че на снощната работна сесия всички държави са декларирали желание каналите за диалог да продължат. „Очертава се много тежка среща, защото отношенията са крайно влошени. Това е огромна отговорност пред България – дава ни се голямо доверие и в същото време има много очаквания“, обобщи премиерът, като допълни, че повишаване на напрежението има и заради конфликта в Източното Средиземноморие и Егейско море.Борисов коментира и  между лидерите на ЕС и турския президент Реджеп Ердоган. По думите му тази среща има за цел гарантиране на външната граница на ЕС като бъде потвърден и вторият транш по споразумението, с което Турция се задължава да задържи близо 3.5 млн. мигранти на своя територия. ", "date": "2018.03.23", "title": "Борисов иска още доказателства за вината на Москва по случая Скрипал"}
{"url": "https://offnews.bg/obshtestvo/nadziratelite-vremenno-spirat-s-protestite-677324.html", "text": "Служителите в затворите спират временно с протестите си.Това се посочва в прессъобщение от Синдикат на служителите в затворите в България. Причината за временно прекратяване на протестните действия е настъпилата на 20 март 2018 г. промяна в ситуацията около  им за по-високи заплати. Тогава, на среща с премиера Бойко Борисов и правосъдния министър Цецка Цачева, те получиха уверение, че ще бъдат отпуснати допълнителни 15 млн. лв. за заплати.Синдикатът обаче допълва, че остава в протестна готовност до приключване на цялата процедура по изготвяне на нормативната уредба, регламентираща изравняването на основните месечни възнаграждения и на допълнителните социални плащания в ГД „Изпълнение на наказанията“ и ГД „Охрана“.", "date": "2018.03.23", "title": "Надзирателите временно спират с протестите"}
{"url": "https://offnews.bg/futbol/bufon-mesi-i-ronaldo-niamat-nishto-obshto-kato-stil-677319.html", "text": "Легендaта на Ювентус и националния отбор на Италия Джанлуиджи Буфон направи паралел между двете суперзвезди Лионел Меси и Кристиано Роналдо.\"Нямат нищо общо като стил. Меси е по-всестранен, защото действа от дълбочина, имат най-добрата техника и поглед върху играта. Той е по-скоро плеймейкър, отколкото консуматор. Кристиано, вероятно защото е малко по-възрастен, се превърна в убиец в наказателното поле.Ако го сравните с преди няколко години, вече пести сили и не играе толкова много по фланговете. Но сега може да превърне всяко положение в пеналта в попадение\", каза Буфон.До есента Меси нямаше гол срещу вратар №1 за 2017 г., но го преодоля два пъти при победата на Барса с 3:0 над Юве в груповата фаза на Шампионска лига. Това са му единствените две попадения от четири опита, но тази вечер има възможността да се разпише срещу Буфон и в контролата Аржентина – Италия.От своя страна Роналдо е сред най-големите кошмари за легендарния страж. Той има осем гола в седем двубоя срещу него, включително и два във финала на Шампионска лига през миналия сезон, спечелен от Реал с 4:1 в Кардиф.Сега двамата отново ще се изправят помежду си в турнира на богатите, тъй като мадридчани и Ювентус ще спорят за място на 1/2-финалите. Сблъсъците ще се състоят на 3 април в Торино и на 11 април на \"Сантяго Бернабеу\".", "date": "2018.03.23", "title": "Буфон: Меси и Роналдо нямат нищо общо като стил"}
{"url": "https://offnews.bg/offtopic/i-lavat-asen-zaminava-za-holandia-video-677323.html", "text": "И лъвът Асен, който бе спасен от сигурна смърт от зоопарка в Разград, ще замине за центъра за големи котки \"Фелида\" в Холандия.Това съобщиха от природозащитната организация \"Четири лапи\" на фейсбук страницата си.В Холандия вече са други две лъвчета от разградския концлагер - малчуганите Терез и Масуд, които се родиха през септември и едва бяха спасени след като баща им ги стъпка. ", "date": "2018.03.23", "title": "И лъвът Асен заминава за Холандия (видео)"}
{"url": "https://offnews.bg/tenis/grigor-dimitrov-se-nadiava-da-se-varne-na-pobednia-pat-video-677311.html", "text": "Най-добрият ни тенисист Григор Димитров се надява да се върне на победния път, като това може да се случи на турнира в Маями, където българинът стартира във втори кръг срещу левичаря Максимилиан Мартерер.Срещата на Григор ще започне не преди 23:00 ч. българско време на Grandstand. Преди това Димитров има насрочена тренировка на Корт №3 от 21:00 чaса.Тогава на игрището няма да има друг играч, след като в четвъртък водещият ни тенисист проведе занимание с Брадли Клан. 27-годишният американец е 163-ти в световната ранглиста и е левичар, какъвто е и Мартерер.Преди Гришо мачовете на този корт започват в 17:00 часа българско време, като в игра ще видим Давид Гофен, Петра Квитова, Кей Нишикори, Джон Иснър и техните съответни съперници. На централния корт пък в игра ще видим сензацията Наоми Осака, шампионът при мъжете от Индиън Уелс Хуан Мартин дел Потро и бившият №1 при мъжете Новак Джокович.", "date": "2018.03.23", "title": "Григор Димитров се надява да се върне на победния път (видео)"}
{"url": "https://offnews.bg/balgaria/bsp-iska-spravedlivo-obezshtetenie-za-trakijskite-balgari-ot-sreshtata-677302.html", "text": "БСП поиска на срещата ЕС- Турция във Варна да бъде повдигнат въпроса за обезщетенията на тракийските бежанци. Това се разбра от декларация на социалистите по повод Деня на Тракия - 26 март, която беше прочетена от депутата Георги Йорданов. \"Нека не забравяме нашия дълг пред тракийските българи и техните потомци! Защото България все още е в дълг и българското правителство е длъжно да не остави тракийския въпрос да потъне в забвение. Затова настояваме справедливото искане за обезщетението на тракийските българи да бъде поставено пред турската страна на най-високо ниво\", каза той.Срещата ЕС-Турция, която ще се проведе в резиденция \"Евксиноград\", е насрочена именно за 26 март затова Георги Йорданов настоя: \"Нека ролята ни на посредник между Европа и Турция не е за сметка на ролята ни на защитник на българския национален интерес\".\"Нека се поучим от историята и направим своята честна равносметка - достойни ли сме за героите, които са писали българската славна летопис! Да го направим в името на нашия народ, в когото сме се клели, и който ни е изпратил тук\", каза още Йорданов.", "date": "2018.03.23", "title": "БСП иска справедливо обезщетение за тракийските българи от срещата ЕС-Турция"}
{"url": "https://offnews.bg/obshtestvo/novi-tapi-v-sofia-ot-april-do-oktomvri-zaradi-metroto-677300.html", "text": "Промени в движението и нови тапи в столицата ще има след началото на април във връзка със строителството на третата линия на метрото, съобщи Столична община. Заради изграждането на метрото от ул. „Житница” до бул. „България” от 1 април до 1 октомври се забранява влизането на пътни превозни средства по:- средната част на пътното платно на бул. „Гоце Делчев”, между ул. „Кюстендил” и бул. „Цар Борис ІІІ”, като се оставят за движение на ППС по една пътна лента в двете посоки в същия участък, - северното локално пътно платно на бул. „Цар Борис ІІІ” и две пътни ленти от северната половина на централното пътно платно на бул. ”Цар Борис ІІІ”, с дължина по около 70 м от двете страни спрямо оста на бул. „Гоце Делчев” и ул. „Житница“; - ул. „Житница” между бул.”Цар Борис ІІІ” и ул. „Гебедже”.Движението на пътни превозни средства по бул. „Цар Борис ІІІ” ще се извършва, както следва:.- в посока кв. „Княжево” - в една пътна лента от южната половина на централното пътно платно на бул. „Цар Борис ІІІ”, в обхвата на строителната площадка на кръстовище бул. „Цар Борис ІІІ” - бул. „Гоце Делчев” - ул. „Житница“, като се осигури и лента за движение на пешеходците с широчина 1,50 м;- в посока „Център” - в една пътна лента от южната половина на централното пътно платно на бул. „Цар Борис ІІІ” в обхвата на строителната площадка на кръстовище бул. „Цар Борис ІІІ” - бул. „Гоце Делчев” - ул. „Житница“.Автобусите по линии номера 73, 83 и 102, ще се движат по променен маршрут.Автобусите по линия 73 – в посока ж.к. „Гоце Делчев“ ще се движат от ж.к. Овча Купел 2 по маршрута си до кръстовището на ул. „Любляна“ с бул. „Овча Купел“, надясно по бул. „Овча Купел“, наляво по бул. „Цар Борис III”, надясно по бул. „Братя Бъкстон“, наляво по ул. „Тодор Каблешков“, наляво по ул. „Ген. Стефан Тошев“, надясно по бул. „Гоце Делчев“ и по маршрута си до ж.к. „Гоце Делчев“- двупосочно.Автобусите по линия 83 в посока Зоопарка ще се движат от Хюндай България по маршрута си до кръстовището на бул. „Константин Величков“ с бул. „Възкресение“, по бул. „Акад. Иван Евстатиев Гешов“ през тунела под бул. „Цар Борис III” и ул. „Св. Георги Софийски“, надясно по бул. „България”, наляво по бул. „Гоце Делчев“ и по маршрута си до Зоопарка - двупосочно.Автобусите по линия 102 – в посока Студентски град ще се движат от ж.к. Овча Купел 2 по маршрута си до кръстовището на ул. „Житница“ с бул. „Овча Купел“, наляво по бул. „Никола Мушанов“, надясно по бул. „Възкресение”, надясно по ул. „Акад. Иван Евстратиев Гешов“ през тунела под бул. „цар Борис III” и ул. „Св. Георги Софийски, по бул. „Петко Ю. Тодоров“, наляво по ул. „Бяла черква“ и по маршрута си до Студентски град - двупосочно. Автобусите от линии 73, 83 и 102 ще спират на всички съществуващи автобусни спирки в променените участъци от маршрута.Спирки „Красно село“ с код 0636, 0638, 0639 и 0640 за автобусни линии 63 и 260 и трамвайни линии 4 и 5 се изместват на временно изградени перони в района на кръстовище ул. „Житница“ - бул. „Гоце Делчев“ - бул. „Цар Борис III”. Закриват се спирките: двупосочна „Балканкар АД“ с код 0564 и 0569 на ул. „Житница“ ; двупосочна „АП Земляне“ с код 0079 и 0080 на ул. „Житница“ ; двупосочна „ж.к. Красно село“ с код 0637 и 0641 на бул. „Гоце Делчев“ .", "date": "2018.03.23", "title": "Нови тапи в София от април до октомври заради метрото"}
{"url": "https://offnews.bg/interviu/silvi-vartan-pred-offnews-kogato-chuia-za-balgaria-sartceto-mi-ekspl-677219.html", "text": "Историята на Силви Вартан е известна на поколения българи. Всички са чували за 7-годишното момиченце с руси коси, което напуска България със своите родители, години наред живее в стая в хотел, но въпреки това животът ѝ се усмихва и се превръща в една от най-обичаните певици на Стария континент, която прославя рокендрола във Франция и се омъжва за Джони Холидей. Всичко изписано през годините изгражда легендарен образ на певицата с български корени. Върхът на славата, животът на звезда и стотиците хиляди фенове изглежда обаче не са променили Силви Вартан.В действителност тя е земна, откровена и забавна. Гласът ѝ носи позитивен заряд и се отнася приятелски с всеки, който прояви интерес към нея, и дори силно се извинява, че е закъсняла едва няколко минути за интервю - при това по телефона., са първите думи на Вартан.Поводът да се чуем са . Тя ще се завърне 28 години след първия си концерт тук, който се превръща във фурор, а хилядите посетители плачат, когато изпълнява \"Облаче ле бяло\".Спектакълът ще е единствен по рода си и е замислен единствено за турнето \"Forever Sylvie\", защото ще представи творчеството ѝ от последните 50 години.Това ще е последното ѝ голямо турне, а за формата на концерта споделя: Всъщност, първият концерт от турнето ѝ бе напълно посветен на френската легенда на рокендрола Джони Холидей. В известната парижка зала \"Le Grand Rex\" Вартан отдели няколко часа на спомените и песните си със звездата, с която се разделихме в края на миналата година.За него певицата с радост говори: А какво е получила от сцената през десетилетията на върха, Вартан споделя: Допълва, че един от моментите, който силно я е разтърсил, и в който е осъзнала колко силно влияние са имали с Джони Холидей, е денят на неговото погребение.  Това разказва Вартан за страната ни в отговор на въпрос дали знае, че тук името ѝ се е превърнало в символ на национална гордост. После тя непоколебимо заявява: По време на разговора я връхлита спомен от България, когато е била едва на 4 години. , смее се Вартан и обещава, че ще се завръща у нас, независимо дали ще изпълнява концерти или не. , спомня Вартан. Друга от причините да се връща тук са силните емоции, които изпитва всеки път, щом стъпи на родна земя. , разказва певицата., заяви Вартан на раздяла.", "date": "2018.03.23", "title": "Силви Вартан пред ОFFNews: Когато чуя за България, сърцето ми експлодира от хубави спомени"}
{"url": "https://offnews.bg/litca/psihologat-ot-kejmbridzh-alekzandar-kougan-sazdatel-na-psihologichesk-677164.html", "text": "Изкупителна жертва на гиганта \"Фейсбук\" и \"Кеймбридж Аналитика\" ли е един от мозъците зад аферата с хакнатите данни за 50 милиона фейсбук потребители - психологът Алекзандър Коугън?Коугън е учен от университета Кеймбридж и един от двамата иноватори, направили възможна операцията на \"Кеймбридж Аналитика\". За нея се смята, че е обърнала обществоното мнение и е донесла победа за Брекзит във Великобритания и Доналд Тръмп в САЩ. Изследователят Коугън измисля как да набере \"легално\" данните и психологическите профили на милиони Фейсбук потребители, а  създава инструмент за анализ на огромния масив информация. Смята се, че вследствие те са били \"облъчвани\" с подходящ тип информация, за да формират мнението си за ключовите вотове.Знае се, че Коуган е дал на компанията \"Кеймбридж Аналитика\" разработен от университета Кеймбридж инструментариум, с който да набира данни за милиони потребители на \"Фейсбук\". Преди това академичен екип от същия университет, част от който е Коуган, изучава психологическите нагласи на хората в социалните мрежи, давайки им количестрвени измерения. Наричат изследването \"Операция Кит Кат\", тъй като то изважда интересни резултати. Като например, че хората, мразещи Израел, харесват маратонките на NIKE и шоколадовите десерти KitKat. Коуган има разрешение от компанията на Марк Зукърбърг да прави това само и единствено с научни цели.След като скандалът гръмна с пълна сила миналката седмица, самият Коуган се обяви за изкупителна жертва на Facebook и \"Кеймбридж Аналитика\" и каза, че работата му не е била в разрез с правилата на Facebook. В своето първо обръщение по темата, Зукърбърг споменава единствено името на Александър Коуган като човека, от когото компанията му е била подведена. В интервю за BBC Radio 4 д-р Коуган обяви, че събитията от изминалите дни са били за него пълен шок като след бомбардировка.Той каза, че е следвал насоките на разположените във Великобритания консултанти на компанията, но добавя:Д-р Коуган смята още, че точността на информационните извадки е била преувеличена от \"Кеймбридж Аналитика\" и че е било по-верочтно да навредят на Тръмп, отколкото да му помогнат по време на изборите.", "date": "2018.03.23", "title": "Психологът от Кеймбридж Алекзандър Коугън: Създател на психологическо оръжие или изкупителна жертва?"}
{"url": "https://offnews.bg/sviat/parlamentat-na-katalunia-ne-uspia-da-izbere-naslednik-na-puchdemon-677287.html", "text": "Парламентът на Каталуния не успя да избере регионален лидер, след като кандидатът Жорди Турул не можа да събере достатъчно гласове, предадоха световните агенции.Турул, който е близък съюзник на бившия каталунски лидер Карлес Пучдемон, се нуждаеше от 69 гласа, но спечели само 64 заради разногласия между сепаратистките партии, които имат мнозинство в каталунския парламент.Сега депутатите имат два месеца, за да изберат лидер на областта. В противен случай ще трябва да има нови регионални избори.Турул все пак може да получи още един шанс да бъде избран при гласуване утре. Той обаче трябва да се яви пред съда днес по обвинения в бунт и противодържавна дейност заради участието му в опитите за обявяване на независимост на Каталуния през октомври. Миналата година Турул беше арестуван, а после освободен под гаранция.Съдът може да го обяви за неизбираем или дори да го върне в затвора, ако прецени, че има достатъчно доказателства, че бившият министър от предишното каталунско правителство е извършил тези престъпления.", "date": "2018.03.23", "title": "Парламентът на Каталуния не успя да избере наследник на Пучдемон"}
{"url": "https://offnews.bg/sviat/danachen-si-smeni-pola-za-da-se-pensionira-po-rano-677288.html", "text": "Данъчен служител в Аржентина реши да си смени пола по документи, за да се пенсионира по-рано, съобщи Франс прес като се позова на местни медии.Дамите в южноамериканската държава отиват в заслужен отдих като навършат 60 години, докато представителите на \"силния пол\" трябва да се трудят до 65.59-годишният Серхио станал Серхия. Според властите обаче това е типичен случай на злоупотреба с пенсионната система и със закона за половата идентичност.", "date": "2018.03.23", "title": "Данъчен си смени пола, за да се пенсионира по-рано"}
{"url": "https://offnews.bg/futbol/penata-zashtiti-karanga-predi-godini-edin-drug-si-svali-gashtite-677284.html", "text": "Почетният президент на ЦСКА Димитър Пенев коментира горещата тема с наказанието на нападателя на тима Фернандо Каранга.\"Има си правила и наредби, по които наказват, но има много примери от цял свят и за други радости, подобни на тази на Каранга. В крайна сметка какво толкова е станало? Преди години един роден играч си свали гащите пред публиката, да не казвам име сега, всеки си го спомня този случай.А един друг се държеше за някои части от тялото, намиращи се точно под кръста, като правеше това пред публиката на съперника...Просто Каранга си изразява радостта по този начин. Това са емоции след гола. По същия начин и защитниците имат реакция - като пуснат гол си затварят очите.А вратарят си бие главата в гредата. Така че не е само Каранга. Да не говорим, че избликът на радост е голям, когато вкараш на големия си съперник.Разбирам го Каранга. Не можем да го променим, това му е харизмата. С цялостното си поведение на терена той оказва невероятно влияние на всички в отбора, повежда ги и ги мотивира. Ще липсва срещу Ботев. Сега и с този сняг футболистите ще трябва да се правят на волейболисти и баскетболисти и да тренират в зала\", казва Пената пред \"Тема Спорт\".Легендата коментира и предстоящата контрола с Босна. Пената изразява недоумение защо мачът е в Разград.\"Успех на Хубчев и отбора. Пешо ги разбира нещата, минал е през всички точки като състезател и треньор\", завършва Димитър Пенев.", "date": "2018.03.23", "title": "Пената защити Каранга: Преди години един друг си свали гащите"}
{"url": "https://offnews.bg/politika/nov-zakon-sazdava-sili-za-kiber-otbrana-677296.html", "text": "На фона на плачевното техническо ниво на въоръжените сили, намеренията на Министерството на отбрана да \"вдъхне\" нов живот на старата съветска бойна техника и идеите за връщане на казармата, държавата ще натовари министъра на отбраната с нови отговорности, свързани с високите технологии и кибер отбраната на страната.Това става ясно от проект на Закон за кибер сигурност, който беше публикуван за обществено обсъждане. С текстовете на новия закон се предвижда военният министър да изгради, развие и поддържа способности за кибер отбрана. Те ще имат за задача да защитават комуникационните и информационни системи и системите за управление на националната отбрана и въоръжените сили при кибер атака или при хибридни въздействия. Министерството на отбраната заедно с МВР, ДАНС и агенцията за електронно управление ще е отговорно и за осъществяването на кибер отбраната на страната при извънредно положение или при война.Министерството на отбраната се задължава да провежда национални и международни учения и тренировки в областта на кибер отбраната, като новите кибер способности на страната ще бъдат неизменна част от отбранителните сили и плановете за операции на войската.Ще бъде създаден и кибер резерв, в който ще се използва научният и образователен потенциал на страната. В момент, в който военният министър Красимир Каракачанов лансира идеята за  с образователен акцент върху \"кирката и лопатата\", не е ясно какви средства ще бъдат заделени и как ще бъдат привлечени специалисти, които да се влеят в силите за кибер отбрана.  Новият закон за киберсигурност разписва функции и на МВР, ДАНС и агенцията за електронно управление за действие при кибер кризи. Вътрешното ведомство си запазва правомощията по неутрализиране на компютърните престъпения, а ДАНС ще работи по линия на информационната сигурност на стратегически важни обекти.Към Държавната агенция \"Електронно управление\" (ДАЕУ) ще бъде създаден координиращ орган - Национално единно звено за контакт (НЕЗК), което ще се отчита пред Европейската комисия за предприетите мерки по защита от кибер атаки. Съвет по кибер сигурност към Министерския съвет пък ще се грижи управление на системата за кибер сигурност.Към отделните ведомства ще бъдат създадени екипи за реакция, които ще бъдат \"вдигани на крак\" при инцидент и ще се занимават с мониторинг на инциденти на национално равнище, ще подават сигнали за тревога или ще предупреждават за рискове и ще анализират инцидентите. За тези екипи има изискване да бъдат в тясно сътрудничество с частния сектор и доставчиците на електронни услуги. Екипите за реакция, както и кибер отбраната са основен елемент от Въпреки това подобни мерки вече бяха предвидени в  „Кибер устойчива България 2020”, която беше приета от .", "date": "2018.03.23", "title": "Нов закон създава сили за кибер отбрана"}
{"url": "https://offnews.bg/politika/agentcia-afis-blagodarenie-na-ginka-bsp-se-izravni-s-gerb-677289.html", "text": "Скандалът с покупката на бизнеса на ЧЕЗ от Гинка от Пазарджик е разместил политически пластове. Отговорите на въпроса „Коя партия изразява позиции, най-близки до Вашите?“, сочат, че силите на двете водещи формации – ГЕРБ и БСП – са напълно изравнени. Това показват данните от национално представително проучване на Агенция АФИС, осъществено в периода 15-19 март 2018 г. При него са интервюирани пряко „лице в лице“ в домовете им 1010 пълнолетни български граждани.На трето място се подрежда ДПС, а партиите от коалицията „Обединени патриоти“ сборно са на четвърто място.Коя партия изразява позиции, най-близки до Вашите?БСП 24.7%ГЕРБ 24.6%ДПС 6.5%Атака 2.4%ВМРО 2.0%Реформаторски блок 2.0%Воля 1.6%АБВ 1.0%СДС 0.8%НФСБ 0.6%Да, България 0.6%Движение 21 0.4%ДСБ 0.3%Зелените 0.2%Друга партия 2.7%Нито една 29.6%Изследването на АФИС потвърждава, че пълнолетните българи, които желаят естественият монопол върху електроразпределението да е във владение на частна фирма са само 4%. В този дял не се забелязват статистически значими отклонения според образование, възраст, местоживеене, социална група и доход.Двама от всеки трима граждани на страната (62%) искат електроразпределението да бъде в ръцете на българската държава. Само 2% предпочитат формулата от последните около 15 години – да принадлежи на чужда държава. Едва 1% са на мнение, че собствеността трябва да е във владение на частно чуждестранно лице. А смесената форма на собственост е най-приемлива за 15%. Други 16% нямат мнение по така поставения въпрос, показват данните на АФИС.", "date": "2018.03.23", "title": "Агенция АФИС: Благодарение на Гинка БСП се изравни с ГЕРБ"}
{"url": "https://offnews.bg/politika/stanishev-nedopustimo-e-malkiat-biznes-da-plashta-poveche-danatci-ot-677293.html", "text": "Данъчните правила трябва да важат за всички. Сега технологични гиганти генерират огромни печалби на европейския пазар, но остават недосегаеми за традиционното данъчно облагане, най-вече заради липсата на производство, персонал и други елементи, типични за реалния сектор. Това е неприемливо.Някои от тях имат годишни приходи в размер над четири пъти повече от брутния вътрешен продукт на България. Крайно време е данъчното законодателство в ЕС да навакса с технологичното развитие, за да избегнем случаи, в които малки и средни предприятия плащат повече данъци, като съотношение, отколкото някои от най-големите световни корпорации“. Това заяви лидерът на ПЕС и български евродепутат Сергей Станишев по повод представеното предложение на ЕК за нови правила за данъчно облагане на цифровите дружества.Към момента средният ефективен корпоративен данък, с който са обложени компании като Гугъл, Фейсбук, Епъл и Амазон, възлиза на 9% в ЕС - повече от два пъти по-малко от средното за Европа облагане на традиционните стопански дейности - 23%. „Нашето политическо семейство винаги е отстоявало позицията, че данъците трябва да са плащани там, където са генерирани печалбите или в конкретния случай, където са потребителите. Приветствам предложението на Комисаря по икономически и финансови въпроси Пиер Московиси, което задава ясни правила за данъчно облагане на цифровите дружества и е огромна стъпка в борбата с избягването на данъци“, допълни Станишев.На първи етап предложението на ЕК предвижда временен данък върху приходите от цифрови дейности на глобални или виртуални дружества, които към този момент не се облагат ефективно. Сметките показват, че държавите-членки могат да очакват около 5 милиарда евро годишно допълнителни приходи при ставка в размер на 3%. Тя ще се прилага за дружества с общи приходи от цял свят, възлизащи на над 750 милиона евро и чиито приходи надхвърлят 50 милиона евро в рамките на ЕС.Комисията предлага и дългосрочна инициатива за обща реформа на данъчното облагане на цифровите дейности в ЕС. Тя ще предостави инструмент на държавите-членки за облагане с данък на печалбите, реализирани на тяхна територия, дори в случаи, когато дружествата нямат физическо присъствие там. За да влязат в сила новите правила, те трябва да получат одобрение от държавите-членки в Съвета, както и от евродепутатите в ЕП, където Групата на социалистите вече се обяви в подкрепа на инициативата.„Когато говорим за единен цифров пазар, не трябва да разбираме само прекарване на интернет по селата, а също и такива сложни въпроси като данъчното облагане на технологичните гиганти. Тъй като това е един от заявените приоритети на Българското председателство, е необходимо правителството да обърне сериозно внимание на предложенията с цел мобилизиране на подкрепа в Съвета”, заяви Станишев.", "date": "2018.03.23", "title": "Станишев: Недопустимо е малкият бизнес да плаща повече данъци от технологичните гиганти"}
{"url": "https://offnews.bg/ikonomika/ofertata-za-remonta-na-lokomotivite-ochakvano-e-samo-edna-tarsiat-vto-677298.html", "text": "Напълно очаквано до изтичането на крайния срок за подаване на предложения за участие в скандалния търг за ремонт на локомотиви, при който основната част от дейността (над 80%) ще бъде свършена от БДЖ, а фактури за 4 милиона лева ще бъдат платени на частна фирма, в БДЖ бе получена една-единствена оферта.От жп компанията отказаха да обявят чия е тя, но от \"Експрес Сервиз\", Русе, която е една от двете компании с пълен лиценз за ремонт на локомотиви заявиха пред OFFNews, че не са подавали документи, тъй като смятат процедурата за нагласена.Другата компания, която има необходимите разрешителни, е \"Жп Тракция\", чийто собственик Николай Кръстев е бивш колега на изпълнителния директор на Изпълнителна агенция \"Железопътна администрация\" Веселин Василев. Преди единият да стане висш държавен чиновник, а другият - бизнесмен, те са се трудили в дружество на бизнесмена Васил Божков. Лицензът на \"Жп Тракция\" е издаден именно от Василев. \"Жп Тракция\" ползва депо на БДЖ в столицата, а според клаузите на обществената поръчка техническите прегледи на локомотивите трябва да се извършват в рамките на 8 работни часа. Това на практика прави невъзможно за русенци да участват за сладкия договор.В опит да се избегне разрастването на скандала, за който , а транспортният министър Ивайло , БДЖ соломоновски реши да удължи срока за подаване на оферти, позовавайки се на чл. 100, ал.12, т.1 от Закона за обществените поръчки, който допуска такава възможност, ако няма оферти или има само една.Новият срок за подаване на предложения е до 3 април, а дотогава ще бъдат положени усилия за намиране дори и на формална алтернатива, която да легитимира избора на тръжната комисия.Според запознати е реалистично да бъде уговорено участие на завод от Румъния, така че процедурата да изглежда конкурентна.", "date": "2018.03.23", "title": "Офертата за ремонта на локомотивите очаквано е само една. Търсят втора за легитимност"}
{"url": "https://offnews.bg/112/zaloviha-pedofil-u-nas-izdirvan-s-chervena-biuletina-ot-interpol-677303.html", "text": "Служители на ГДБОП задържаха мъж, издирван с червена бюлетина на Интерпол. До задържането на мъжа се стигнало след двумесечно взаимодействие между представителството на ФБР в България, отдел „Киберпрестъпност“ при ГДБОП, колегите им от Велико Търново и сектор „Издирване“ - ГДНП.Мъжът бил издирван с червена бюлетина на Интерпол от 2011г. за извършени сексуални престъпления срещу деца в САЩ.В хода на разследваното било установено, че задържаният е от Великобритания. За да прикрие извършените от него дейния той сменил имената и документите си за самоличност, както и коригирал коренно визията си. Предвид действията му, за да бъде открит, служителите на ГДБОП приложили основно компютърни ресурси и способи. В хода на задържането му са открити и иззети три компютърни конфигурации, използвани от мъжа за сваляне и разпространение на материали с порнографско съдържание, с участие на деца на видима възраст под 10 години. Оперативните действия са били тясно координирани и с Върховна касационна прокуратура и Окръжната прокуратура във Велико Търново. Работата по случая продължава.", "date": "2018.03.23", "title": "Заловиха педофил у нас, издирван с червена бюлетина от Интерпол"}
{"url": "https://offnews.bg/ikonomika/insa-ojl-napusna-balgarskata-petrolna-i-gazova-asotciatcia-677291.html", "text": "\"Инса Ойл\" вече не е член на Българската петролна и газова асоциация (БПГА).От асоциацията изразяват категорично несъгласие с мотивите на г-н Самуилов за напускане на асоциацията и посочват, че представител на „Инса Ойл” ООД е участвал в обсъждането на всички идеи, предложени на вниманието на работната група по подготовката на законопроекта за административното регулиране на бранша, и е бил напълно информиран за всички детайли, засягащи този проект, както и всички членове на БПГА.Управителният съвет на асоциацията е взел решение да предложи на Общото събрание на БПГА да изключи „Инса Ойл” ООД от членския състав на организацията по молба на компанията.\"Твърдо стоим на позицията си, че нелоялните търговци в отрасъла увреждат интересите на спазващите правилата участници на пазара и изкривяват конкуренцията в този бранш. Ние, членовете на БПГА, сме убедени, че позитивното отношение към проекта на закон за административното регулиране на икономически дейности, свързани с нефт и продукти от нефтен произход от страна на всеки участник на пазара на горива е ясен знак за неговото твърдо намерение да работи легално и съобразно правилата\", се казва още в позицията на браншовата организация.", "date": "2018.03.23", "title": "Инса Ойл напусна Българската петролна и газова асоциация"}
{"url": "https://offnews.bg/112/mvr-preseche-kiberataka-za-3-mln-evro-677301.html", "text": "Служители на отдел „Киберпрестъпност“ в ГДБОП успешно пресякоха финансово мотивирана кибератака към голяма фирма от Република Корея, съобщават от пресцентъра на МВР. Установено е, че при кибератаката финансови средства на жертвата в размер на 3 000 000.00 евро са били трансферирани към банкова в България. Сметката е била открита на юридическо лице, регистрирано в страната със собственик и управител – чуждестранен гражданин.В резултат на професионално проведените действия парите са блокирани и успешно възстановени на пострадалата корейска фирма.От отдел „Киберпрестъпност“ припомнят, че по-рано през 2018 г. юридическо лице, регистрирано в САЩ е било подведено чрез кибератака да преведе 1 500 000.00 щатски долара вместо по сметката на реалния си контрагент на три банкови сметки в България. От неправомерните средства на жертвата са възстановени 600 000 щатски долара, а за останалите е установено, че часове след получаването им по български сметки, са били трансферирани чрез онлайн банкиране за Хонг Конг.", "date": "2018.03.23", "title": "МВР пресече кибератака за 3 млн. евро"}
{"url": "https://offnews.bg/politika/valeri-simeonov-iska-ogranichavane-na-reklamite-s-tarkane-na-biletchet-677290.html", "text": "Вицепремиерът Валери Симеонов иска ограничаване на рекламите с търкане на билетчета.По време на днешния парламентарен контрол вицепремиерът обяви, че тези реклами са \"безобразни\" и смята да предложи промени в законодателството, свързани с рекламите на хазартни игри, като в момента събира информация по темата. \"Лично според мен трябва да се променят законите и да се прилагат в цялата им строгост, защото в момента с тези реклами за тръкане на разните им там билетчета и не знам си какво - всъщност се извършва реклама на хазарт\", каза той в пленарната зала, но без да даде подробности в каква посока. По късно пред OFFNews Симеонов уточни: \"Ще ограничаваме, разбира се. Мен ако питате трябва да се забрани въобще такава реклама\". Той подчерта, че всичко все още е на ниво идея и не е ясно точно какво ще включват промените. Вицепремиерът каза още, че не знае кога би бил готов законопрокет по темата, но вече е взел решение да се занимае с проблема.Вицепремиерът беше в парламента, за да отговори на въпрос на депутата от БСП Теодора Халачева за \"злоупотреби с деца и детски образи в рекламни съобщения и клипове\". Конкретният повод за питането към Симеонов е рекламата на Национална лотария, станала популярна като \"...шоколада само го миришем\", в която участваха на гимнастичките от националния отбор по художествена гимнастика. Симеонов обясни, че Държавната агенция за закрила на детето е изискала информация от председателя на Българската федерация по художествена гимнастика дали в клипа са участвали непълнолетни. \"От изпълнителния директор на фирмата е предоставена информация, че в заснемането на клипа не са участвали деца - в подкрепа на което са предоставени седем броя копия на договори на заснетите лица. Договори с артисти, изпълнители, видно от които всички те са пълнолетни\", заяви Симеонов, но добави, че може да бъдат направени допълнителни проверки, за да се види дали това наистина е така.\"Те са много пагубни тея реклани, те развращаващи мисленето на хората. Недопустимо е да се внушава, че всеки може да спечели само заради това, че си е дал два лева и си е взел едно билетче. Къде остават традиционните ценности? Лъжат децата, че мога да забогатеят и без да работят\", каза още Симеонов пред OFFNews. Още по време на парламентарния контрол вицепремиера обясни, че тези реклами имат пагубно въздействие и смята да предложи промени в законодателството, свързани с рекламите на хазартни игри, като в момента събира информация по темата. И според мен в момента в България се излъчват непрекъснато реклами на хазарт по най-безобразен начин, които въздействат не само върху децата, но и върху зрелите хора. И според мен това въздейства не само на децата, но и на зрелите хора, като им се внушава, че може да се забогатее и да си постигнат целите в живота без труд. това е много пагубно и според мен това съсипва ценностната система на българина от може би вече десетина години. Лично според мен трябва да се променят законите и да се прилагат в цялата им строгост, защото в момента с тези реклами за тръкане на разните им там билетчета и не знам си какво - всъщност се извършва реклама на хазарт.Симеонов подчерта, че ако се наложи ще бъдат направени допълнителни проверки, за да се види дали това наистина е така.В пленарната зала депутатът от БСП Теодора Халачева предложи страната ни да почерпи идеи от добрите практики в чужбина и даде пример с Испания, където \"още през 1993 година е приет професионален кодекс за рекламата, насочен към деца\".\"Съгласете се с мен - тук не става въпрос за участието или неучастието на пълнолетни деца в рекламата. Става въпрос към подбуждането на деца към участие в хазартни игри. Но щом за пореден път се повдига въпросът за злоупотребата с деца и детски образи в рекламата, значи практиката в България е обезпокоителна\", обърна се към вицепремира Халачева. ", "date": "2018.03.23", "title": "Валери Симеонов иска ограничаване на рекламите с търкане на билетчета"}
{"url": "https://offnews.bg/gejming/tridneven-festival-na-nastolnite-igri-v-sofia-677299.html", "text": "София ще бъде домакин на първия по рода си фестивал на настолните игри - Sofia Board Game Weekend ще се проведе от 23 до 25 март във Фабрика 126. По време на фестивала ще има различни турнири (Пандемия, Сплендор, Among Thieves, Elements), представяния на нови игри, конкурс за проект за нова игра с две награди (1000 лв или 500 лв и отпечатване на играта на 3Д принтер), демонстрация на игри (Го, Храмът на мечтите, Хнефатафл, UFS, Vanguard, Pokémon TCG, Yu-Gi-Oh! TCG, Magic the Gathering), гости от чужбина (Elinor - The Deserted Valley, Drawlab, Dungeon Fog, Travelli), базар за игри втора употреба и дебютът на последната българска игра: A Place in the Sun.Освен игрите, има и музикални партита, за които ще се грижат Краси Москов и Владимир Иванов. За бара грижа ще има Flip-Flop.Билети се продават в мрежата на Eventim и на място.", "date": "2018.03.23", "title": "Тридневен фестивал на настолните игри в София"}
{"url": "https://offnews.bg/futbol/bekam-obiavi-zidan-za-nomer-1-na-vsichki-vremena-677285.html", "text": "Бившият футболист на Манчестър Юнайтед, Реал Мадрид, ЛА Галакси и Милан Дейвид Бекъм обяви настоящия треньор на \"белия балет\" Зинедин Зидан за най-добрия играч в историята.\"Да тренирам рамо до рамо със Зидан в продължение на три години беше сбъдната мечта за мен, защото той е номер 1 на всички времена\", споделя Бекъм.Зидан игра за Реал от 2001 до 2006 година, а позицията старши треньор зае през 2016-а. Той спечели веднъж титлата в Испания и изведе Реал до два поредни успеха в Шампионската лига.", "date": "2018.03.23", "title": "Бекъм обяви Зидан за номер 1 на всички времена"}
{"url": "https://offnews.bg/sviat/tramp-osvobodi-i-savetnika-si-po-natcionalnata-sigurnost-677282.html", "text": "Американският президент Доналд Тръмп освободи ген. Хърбърт Макмастър от поста съветник по националната сигурност. Неговото място ще заеме бившият постоянен представител на САЩ в ООН Джон Болтън.За рокадата се разбра от публикация на Тръмп в Туитър.\"Радостен съм да съобщя, че от 9 април посланик Джон Болтън ще бъде новият ми съветник по националната сигурност. Много съм благодарен на генерал Х. Р. Макмастър за изключителната му работа и винаги ще остане мой приятел.\", написа американският държавен глава.Хърбърт Реймънд Макмастър беше назначен за съветник по националната сигурност през февруари 2017 г. Неговият предшественик на поста бе Майкъл Флин, който се задържа на позицията за съвсем кратко време.", "date": "2018.03.23", "title": "Тръмп освободи и съветника си по националната сигурност"}
{"url": "https://offnews.bg/interviu/goliama-chast-ot-chuzhdite-ni-investitcii-izobshto-ne-sa-chuzhdi-a-pr-677258.html", "text": "Ето разговора ни с него:- Г-н Гълъбинов, през последните години положението с чуждите инвестиции у нас става все по-лошо. Защо намаляват толкова драматично?- Първите симптоми на кризата у нас преди 10 години бяха свързани именно със свиването на чуждите инвестиции. Разбира се България не е изключение по отношение на отлива на чуждестранни инвестиции, но е с най-голям спад в сравнение с останалите страни от региона на Централна и Източна Европа.Притокът на чужди инвестиции в страната ни едва ли скоро ще достигне годишните нива преди кризата и това е свързано с развитието на цялостната икономическа обстановка. Поддържането на макроикономическа стабилност е необходимо, но недостатъчно условие за връщане на интереса към България като място за правене на бизнес. Негативната тенденция за изтегляне на чуждестранни инвестиции ще продължава и през тази година.Прогнозите за чуждестранните инвестиции в икономиката на България стават все по-трудно изпълними. Нивото на преките вложения за последните шест години след кризата се колебаят около 2-3% от БВП, което е значително по-ниско от периода до 2008 г., когато достигнаха близо 30%. Българската икономика продължава да има нужда от чужд капитал и без такъв не може да постигне висок и устойчив икономически растеж за дълъг период от време.Размерът и потокът на привлечените чужди инвестиции са в силна връзка с БВП на човек от населението. Колкото повече една държава привлича чужди инвестиции, толкова повече нейната икономика просперира и доходите се увеличават.- Особено притеснително ми се струва това, че се оттеглят стратегическите инвеститори и идат случайни и по-рискови играчи. Сега бе обявена продажбата на Теленор, но можем да изброим и куп други имена на големи компании, които си тръгнаха - ЧЕЗ, Е.ОН, издателската група ВАЦ. Какво е обяснението?- През последните години част от чуждестранните инвеститори си заминаха, български ги заместиха, а някои стратегически инвеститори влязоха в аутсорсинга и в ИТ сектора. Чуждестранни инвеститори в страни от Централна и Източна Европа бяха активни участници в процеса на преструктуриране на дейността на фирмите си. Все още са малко инвеститорите с дългосрочни планове, такива, които планират периодът на инвестицията да е минимум 10 години и имат намерение за трайна и повече заетост. Притеснително е, че статистиката за България показва ускоряване в темпа на изтегляне на инвестиции в дялов капитал, които се смятат за израз на дългосрочен интерес към икономика ни.С най-голяма тежест в понижението е намаляването на дългосрочните вложения на международни компании в акционерни участия в дъщерни дружества, което има най-голямо значение за дългосрочния растеж. В структурата на преките чуждестранни инвестиции над 40% са под формата на заеми от банки и компаниите-майки. Повечето от преките чуждестранни инвестиции в България за последните години идват от държави, които на практика представляват офшорни зони. Има и случаи, в които не става дума за истински чуждестранни инвестиции, а по-скоро за средства, инвестирани от фирми и граждани, прикриващи собствеността си чрез офшорни компании.Офшорните зони имат изключително спорна роля, а в България офшорните финансови потоци най-често се свързват с противоречиви проекти и политическа корупция.- В редица международни изследвания страната ни е класирана на изключително задни позиции в сектори като правосъдие и обществен ред и борба с корупцията. Управляващите обаче сякаш се правят, че този проблем не съществува.- За съжаление инвестиционния климат в България все още е на незадоволително ниво с ниско качество на административно обслужване и липса на достатъчна прозрачност. Следва да се предприемат бързи стъпки по отношение на цялостното подобряване на бизнес средата. Съвсем нормално е неблагоприятната икономическа среда да доведе до отлив на чуждестранни инвестиции. В такава среда инвестициите и разширяването на производствения капацитет се превръщат в крайно рискови начинания и съответно биват ограничени или направо преустановени. Големият недостатък на България остана лошата административна и институционална среда, която не отчете подобрение след присъединяването на страната ни към ЕС. Оценката за нивото на корупционната дейност в държавния административен сектор оказва изключително голяма тежест върху инвеститорите. Наличието на високи нива на корупция се асоциира с необходимостта за осъществяване на подкупи на държавни служители, създава се несигурност, а крайният ефект е нарастване на разходите за и трудно прогнозиране на бизнес дейността. Рискът се увеличава и едновременно с това възвръщаемостта и стимулът за инвестиции намалява в случай на висока корупция. Корупцията до голяма степен предопределя решенията на международните компании да инвестират. Има обратнопропорционална зависимост между корупцията и инвестициите, като дял от БВП. Колкото по-висока е корупцията в дадена страна, толкова по-нисък е делът на инвестициите от БВП.Тази връзка е особено силна в страни с висока оценка на корупцията като България. Освен това корупцията силно ограничава конкурентните предимства на икономиката ни. Ето защо борбата с корупцията е неотложно нужна за привличане на инвестиции в България.- Доколко демографската криза влияе на отлива на инвеститори?- Недостигът на преки инвестиции пречи на икономиката на България да се развива ускорено, а поради неблагоприятната демография и лошото образование, изпитваме дефицит на кадри. Наличието на достатъчна на брой работна ръка, както и качеството на тази работна ръка са едновременно фактор и следствие от привличането на чужди инвестиции.Развитието на пазара на труда в България определено присъства сред неблагоприятните фактори за чуждестранните инвеститори. Обучението и образованието на работната сила трябва да са водещи при изработването на стратегии за привличане на инвестиции. България като държава трябва да инвестира значително повече в хората, като увеличи средствата за образование, наука и здравеопазване. Необходимо е да се подобри образованието и обучението чрез преквалифициране на безработни и стимулиране на компаниите за повишаване на квалификацията на служителите си.Спешно ни трябва подобряване в качеството на образованието, което предоставят училищата и университетите, за да се повишат способностите на хората в новите технологии и управленските умения, които са предпоставки за привличане на повече инвестиции. Преодоляването на тежката демографска криза в България трябва да е насочена към подобряване на инвестиционната среда, защото инвестициите са тези, които създават работни места и доходи, като по този начин задържат и привличат млади хора.- Какво трябва да се направи за да променим картината?- Необходимо е намаляване на административните разходи за бизнеса, преустановяване на корупционните практики и гарантиране независимостта на съдебната власт и регулаторните органи.Нужна е нова система от стимули за инвеститорите, която да включва въвеждане на субсидии за нови работни места и държавни гаранции за инвестиционни кредити и проекти под формата на публично-частно партниране.Стимулирането на инвестиции в България би следвало да се превърне в приоритет за всяко правителство, като мерките трябва да бъдат насочени към:За да стане България отново атрактивна за инвеститорите трябва да има ефективна съдебна система, ниски нива на корупция и работеща администрация. Освен това трябва да се ограничават неефективните разходи от страна на държавата и да се разбиват монополните практики в страната ни. Когато тези процеси започнат, връщането на чуждестранните инвеститори в България ще е въпрос на кратко време. А ако станем членове на Еврозоната и на Шенген, това биха били допълнителни бонуси за избор на България като място за инвестиции.", "date": "2018.03.23", "title": "Голяма част от чуждите ни инвестиции изобщо не са чужди, а прикриват корупция"}
{"url": "https://offnews.bg/obshtestvo/bez-voda-na-3-mesta-v-sofia-677207.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Реконструкция на уличен водопровод на ул. „Цветан Пешев“, с. Локорско, се налага спиране на водоподаването от 09:00 до 20:00 часа на ул. „Димитър Тошков“, ул. „Драгуната“, ул. „Цветан Пешев“, ул. „Петър Белев“ .Заради реконструкция на уличен водопровод на ул. „Проф. Велизар Велков“, кв. „Манастирски ливади“, се налага спиране на водоподаването от 10:00 до 22:00 часа на ул. „Проф. Велизар Велков “ от ул. „Българска легия“ до бул. „България“.Подмяна на сградно водопроводно отклонение на ул. „Любен Каравелов“, с. Казичене, налага спиране на водоподаването от 09:00 до 16:00 часа на ул. „Любен Каравело“от ул. „Липите“ до ул. „Александър Стамболийски“,ул. „Александър Стамболийски“ от ул. „Любен Каравелов“ до ул. „Васил Левски“. ", "date": "2018.03.23", "title": "Без вода на 3 места в София"}
{"url": "https://offnews.bg/obshtestvo/okonchatelno-shte-ima-sreshta-es-erdogan-vav-varna-677286.html", "text": "Европейският съвет не възрази на заседанието си тази нощ срещу свикването на насрочената за понеделник във Варна среща ЕС-Турция, съобщи БТА като се позова на дипломатически източници.Преди месец държавните и правителствените ръководители от ЕС решиха, че преценката дали да има среща, ще бъде направена непосредствено преди насрочената дата, в зависимост от развитието на отношенията с Анкара. В срещата във Варна ще участват председателите на Европейския съвет и на Европейската комисия Доналд Туск и Жан-Клод Юнкер, премиерът Бойко Борисов като домакин и президентът на Турция Реджеп Ердоган.Премиерът Борисов съобщи вчера, че в навечерието на разговорите има напрежение и големи очаквания. Той поясни, че целта на срещата ще бъде успокояване на отношенията с Анкара.Премиерът уточни, че неговата цел е да се постигне продължаване на действието на споразумението ЕС-Турция за миграцията. Борисов допълни, че ще разговаря с Ердоган за задържаните в Турция гръцки войници.В заключенията си за Турция от тази нощ Европейският съвет решително осъжда действията на Турция край Кипър и изразява пълна съпричастност с Никозия и Атина. Отправен е призив Анкара да прекрати незабавно действията си по възпрепятстване на проучванията за добив на газ край острова.Европейският съвет изразява дълбока загриженост от задържането в Турция на граждани на ЕС, като призовава за бързо разрешаване на въпроса в диалог. ", "date": "2018.03.23", "title": "Окончателно: Ще има среща ЕС-Ердоган във Варна"}
{"url": "https://offnews.bg/futbol/levski-i-botev-pochitat-gundi-na-4-maj-677292.html", "text": "В кулминация на тържествата по случай 75-ата годишнина от рождението на легендата на Левски и българския футбол Георги Аспарухов (4 май 1943 г. -30 юни 1971 г.) ще се превърне двубоят между Левски и Ботев (Пд) от 33-ия кръг на Първа лига, пише \"Тема спорт\".Той се пада точно на датата, на която Гунди се е появил на бял свят. Това са и двата клуба, за които централният нападател е играл - той отбива военната си служба при пловдивчани.За \"канарчетата\" незабравимата деветка има 47 мача в елита, в които вкарва 25 гола (1961-1963 г.). За \"сините\" активът му е далеч пo-впечатляващ - 199 мача със 125 поразяващи изстрела за първенство, а общо във всички турнири с Левски има 238 двубоя със 153 попадения (1959-1961 и 1963-1997 г.).\"Сините\" и Ботев ще излязат на стадиона, който носи името на Аспарухов, който бе избран за Най-добър играч на България за 20-и век.В кариерата си с Левски той има 3 титли (1965, 1968, 1970 г.), 3 купи (1967, 1970, 1971 г.), а през 1965-а е Голмайстор №1 на първенството, футболист №1 и Спортист №1 на България.Отделно от това ФК Левски, както и фенските организации тръст \"Синя България\" и Национален клуб на привържениците ще организират редица мероприятия, свързани със 75-годишнината на легендата. Предстои част от тях да бъдат разкрити в близко бъдеще.", "date": "2018.03.23", "title": "Левски и Ботев почитат Гунди на 4 май"}
{"url": "https://offnews.bg/kultura/tantci-filmi-i-majstorski-klasove-predi-goliamoto-otkrivane-na-spotli-677294.html", "text": "Спектакълът “ДРУГИ МИТОВЕ” на Джона Бокеер, четири танцови ателиета и две филмови прожекции със свободен достъп включва програмата преди официалното откриване на  - платформа за американски съвременен танц в Пловдив, която е част от програмата на Пловдив 2019.На 26 март от 20:00 часа в Дом на културата “Борис Христов” началото на престижния американски танцов форум ще бъде поставено с “БУЙНА ВОДА” на компанията CONTRA-TIEMPO от Лос Анджелис. Преди това в неделя (25 март) от 16:00 ч. танцовата компания на хореографа Джона Бокеер ще съживи митове от Карпатите на площада пред Дома на културата, а при неблагоприятни метеоролични условия спектакълът ще се състои във фоайето на сградата с вход свободен.CONTRA-TIEMPO Снимка: Steve WylieВ неделя (25 март) Домът на културата приема и две танцови ателиета, насочени към професионалисти, учащи и любители на танцовото изкуство, отново с вход свободен. От 11:00 до 13:00 ч. в Dance Station клас по импровизация ще проведе хореографът Тани Холт (Портланд). За участие се изисква предварителна регистрация с творческа автобиография на hello@onedanceweek.com. От 13:00 до 14:30 ч. идва ред на платформата за танцови ентусиасти без опит Dance Church на Кейт Уолик (Сиатъл). Неделната програма продължава с прожекция на документалния филм “Never Stand Still”, посветен на историята на някои от най-големите легенди, сред които Мърс Кънингам, Марк Морис и Сюзан Фарел, участвали в култовия Jacob’s Pillow Dance Festival. Скринингът е от 17:00 часа в офиса на ONE DANCE WEEK в Капана (ул. Христо Дюкмеджиев №10).Съботният ден (24 март) също има какво да предложи на пловдивчани и гостите на града. От 20:00 часа в офиса на ONE DANCE WEEK в Капана ще се състои безплатна прожекция на документалния филм Check Your Body At The Door, посветен на house танците и техните създатели в ъндърграунд клубовете в Ню Йорк през 90-те години на миналия век.В петък (23 март) хореографите Меган Бридж и Джона Бокеер Jonah Bokaer Choreography ще споделят творчески опит и техники за импровизация в ДНК - пространство за съвременен танц и пърформанс в София. Ателието е без такса за участие, но с предварителна регистрация с творческа автобиография на hello@onedanceweek.com.На 26 март (понеделник) официалното откриване на платформата в Пловдив е поверено на компанията за градски латино танци CONTRA-TIEMPO и тяхната БУЙНА ВОДА. Хореографът Ана Мария Алварез ще покаже първообраза на салсата като социален танц без правила и хип-хоп, за да привлече вниманието върху наболели теми за съвременния свят като недостига на чиста питейна вода, икономичекото неравенство и политиката на сушата. Събитието ще бъде открито официално от министъра на културата на Република България – Боил Банов, президента на Фондация „Америка за България\" – Нанси Шилър, заместник-кмета по култура и туризъм на Община Пловдив – Александър Държиков.На следващия ден гостите на фестивала ще видят ИНДУСТРИАЛЕН БАЛЕТ на Кейт Уолик, а закриващият спектакъл ПРИНЦИПИТЕ НА НЕСИГУРНОСТТА остроумно ще ги преведе през абсурдите на човешката история и смешната страна на ежедневието. Всички вечерни спектакли са в Дом на културата „Борис Христов“ от 20:00 часа, а останалите представления от платформата ще бъдат представени в голямата и камерната зали на Драматичен театър Пловдив. Билети за всички спектакли от SPOTLIGHT: USA – платформа за американски съвременен танц, можете да закупите онлайн на epaygo.bg или на касите на EasyPay на цена от 12 лева, като на врата цената ще е 15 лева. Препоръчва се предварително закупуване поради ограничения брой места в залите.", "date": "2018.03.23", "title": "Танци, филми и майсторски класове преди голямото откриване на Spotlight: USA"}
{"url": "https://offnews.bg/112/50-lv-podkup-ne-minava-pri-katadzhiite-v-burgas-677295.html", "text": "49-годишен мъж е задържан след опит да подкупи служител на КАТ и полицай от Пето Районно управление – Бургас, съобщават от областната дирекция на МВР в града.Тази нощ около 01.40 ч. на бургаската улица „Струга“ служители от Второ Районно управление - Бургас спрели за проверка лек автомобил без регистрационни табели. Със съдействието на КАТ и Пето Районно управление самоличността на водача е установена - 49-годишен мъж от с. Граматиково, Бургаско. Мъжът опитал да предотврати бъдещо наказание, като извадил две банкноти от по 50 лв. Едната поставил в джоба на полицая, а другата в джоба на служителя на КАТ.Те обаче не се поддали на изкушението, а веднага задържали човека, който се опитал да ги подкупи. Мъжът е прибран на топло за 24 часа, а по случая е образувано бързо полицейско производство.С 50 лв. подкуп се е опитал да се измъкне и друг провинил се на пътя. Вчера вечерта полицаи от Районно управление – Камено са спрели за проверка лек автомобил с бургаска регистрация.Водачът на превозното средство - 45-годишен мъж от Средец, направил опит на осуети съставянето на акт за нарушение, като подхвърлил в полицейския автомобил 50 лв. След опита за подкуп и той е бил задържан за 24 часа.  ", "date": "2018.03.23", "title": "50 лв. подкуп не минава при катаджиите в Бургас"}
{"url": "https://offnews.bg/obshtestvo/snegat-ne-si-tragva-stranata-v-zhalto-i-oranzhevo-677276.html", "text": "Силен вятър носи още студ, валежите спират за кратко днес, но снегът не си отива. Ще вали и през нощта срещу събота. Оранжев код за снеговалежи и вятър е обявен за девет области на страната за 23 март, сочи справка в сайта на Националния институт по метеорология и хидрология. Това са Плевен, Ловеч, Габрово, Велико Търново, Русе, Търговище, Разград, Силистра и Шумен. В тези области ще се натрупа нова снежна покривка над 20 см, очакват се виелици и навявания.  Жълт код за сняг и силен вятър е обявен за Добричка и Варненска област. Жълт код за сняг и поледици е обявен за седем области в южната част на страната -Пловдивска, Кърджалийска, Старозагорска, Хасковска, Сливенска, Ямболска и Бургаска. Възможни са поледици, защото снегът ще преминава в дъжд. Жълт код за дъжд и сняг е обявен за Благоевградска област. В останалите области на страната е обявен жълт код за сняг, който ще продължи да трупа с прекъсвания. Максималните температури днес в Северна България ще са около нулата, а в Южната част от страната и край морето термометрите ще се качат до 6-8 градуса. ", "date": "2018.03.23", "title": "Снегът не си тръгва, страната в жълто и оранжево"}
{"url": "https://offnews.bg/bojni/kobrata-stanal-boksov-menidzhar-677283.html", "text": "Кубрат Пулев вече официално е боксов мениджър. Бившият претендент за световната титла по бокс в тежка категория продължава да бъде активен състезател, но успоредно с това се е ориентирал към финансовите и организационни аспекти на спорта.Кобрата вече движи делата на своя по-малък брат Тервел, пише \"България Днес\". Той преговаря с промоутъри, телевизии и дори официално беше представен като мениджър във Виена.Това се случи по време на пресконференцията за следващия двубой на Тервел, който ще се състои на 7 април в австрийската столица. Бронзовият медалист от олимпиадата в Лондон ще се изправи срещу непобедения унгарец Ласло Пензеш. Срещата е в осем рунда полутежка категория.До момента Тервел Пулев има 9 победи (8 с нокаут) от 9 двубоя. Именно неговият брат Кубрат му уреди гастрол Чикаго преди три седмици. Тогава Тервел нокаутира за по-малко от три минути местния боксьор Скот Фътрел.В плановете на братя Пулеви влиза и организиране на голяма галавечер в \"Арена Армеец\". Те вече участваха в две такива през 2016 и 2017 г., но тогава шоутата бяха организирани от немската компания \"Зауерланд\".Самият Кубрат все още има договор до края на годината с германския боксов промоутър. Очаква се след изтичане на контракта Кобрата сам да менажира своята кариера.", "date": "2018.03.23", "title": "Кобрата станал боксов мениджър"}
