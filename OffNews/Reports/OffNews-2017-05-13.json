{"url": "https://m.offnews.bg/news/Futbol_18793/Tova-otdavna-ne-e-Levski_655450.html", "text": "\"Съживихме поредния мъртвец\", гласеше един от хилядите коментари на левскари след загубата 1:2 от Локомотив Пловдив. Всички се молеха за бърз край на пародията, която представлява любимият им отбор.Но най-страшното не е, че Левски стана първият столичен тим, победен от Локо в Пловдив този сезон. Дори най-слабата Славия за последните 104 години не загуби на Лаута.Не е фатално дори, че с емблемата на Левски играе някаква страшна сбирщина. Раздираният от месеци на безпаричие Локо изглеждаше като желязна бригада до \"сините\".Не е непоправимо, че Отбора на народа е воден от спортен щаб, който има визия и потенциал за Левски от Елин Пелин, хайде, максимум Септември.Може да преглътнем дори, че начело на клуба е фигура, поставена там по стечения на обстоятелствата, които съпътстват големите икономически и политически процеси в държавата. Знаете ли кой ще е най-щастливият човек след напускането на Спас Русев? Спас Русев, разбира се, бас ловя. Най-лошото е друго. Оглушителната синя тишина на Герена цял сезон. С две, три изключения. Южна дивизия срещу София Запад. И обратното. Бойкот на Синя Хунта. Бойкот на хората, на които не им дреме на фракциите, а просто искат да идат на мач с детето.Публиката не иска и няма да гледа този Левски - труп, поддържан изкуствено на системи по неясни за обществото бизнес и политически линии.Истинският левскар иска те да бъдат изключени веднага. И да се започне начисто.", "date": "2017.05.13", "title": " Това отдавна не е Левски"}
{"url": "https://m.offnews.bg/news/Tenis_18788/Grigor-Dimitrov-iztegli-kasata-klechka-v-Rim_655426.html", "text": "Жребият не беше с Григор Димитров за старта на турнира в Рим следващата седмица. Българският ас в тениса ще срещне още в първи кръг Хуан Мартин дел Потро. Аржентинецът е сред най-неудобните съперници на Гришо, който следващата седмица ще навърши 26 години.Бившият шампион от US Open и олимпийски вицешампион от Рио де Жанейро Дел Потро е спечелил и четирите двубоя срещу нашето момче. Миналата година играха два пъти.Димитров отстъпи в по два сета в Щутгарт на трева и в Стокхолм в зала. До момента двамата никога не са играли на клей.При успех Григор очаква победителя от мача между Кайл Едмънд (Великобритания) и Жоао Соуса (Португалия). Българинът е в четвъртината на Кей Нишикори и половината на Новак Джокович, който е №2 в схемата.Припомняме, Гришо загуби невероятна драма срещу Доминик Тийм на осминафиналите в Мадрид. Димитров водеше 6:3 в тайбрека на третия сет, после изпусна още два мачбола. ", "date": "2017.05.13", "title": " Григор Димитров изтегли късата клечка в Рим"}
{"url": "https://m.offnews.bg/news/Futbol_18793/Bitkata-na-varha-v-Germaniia-i-oshte-mnogo-futbol-dnes_655424.html", "text": "13.00 – Европейско до 17 г., четвъртфинал, пряко Евроспорт 214.30 – Манчестър С – Лестър, Англия, Висша лига, пряко Диема Спорт14.30 – Амкар – Спартак Москва, Русия, Премиерлига, пряко Мтел Спорт 116.30 – РБ Лайпциг – Байерн, Германия, Първа Бундеслига, пряко Евроспорт 217.00 – Еспаньол – Валенсия, Испания, Примера дивисион, пряко F+17.30 – Черно море – ЦСКА-София, България, Първа лига, пряко Диема Спорт18.45 – Европейско до 17 г., четвъртфинал, пряко Евроспорт 119.00 – Фиорентина – Лацио, Италия, Серия А, пряко RING19.30 – Стоук – Арсенал, Англия, Висша лига, пряко Диема Спорт 219.30 – Фулъм – Рединг, Англия, Чемпиъншип, плейофи, полуфинал, първи мач, пряко Нова Спорт21.45 – Аталанта – Милан, Испания, Примера дивисион, пряко F+22.00 – ФК Торонто – Минесота Юнаитед, САЩ и Канада, Мейджър лийг сокър, пряко Евроспорт 200.00 – Монреал Импакт – Кълъмбъс Крю, САЩ и Канада, Мейджър лийг сокър, пряко Евроспорт 2", "date": "2017.05.13", "title": " Битката на върха в Германия и още много футбол днес"}
{"url": "https://m.offnews.bg/news/Futbol_18793/Chelsi-se-varna-na-trona-v-Angliia_655420.html", "text": "Челси е новият футболен крал на Англия. \"Сините\" от Лондон надиграха като гост с 1:0 Уест Бромич в двубой от 37-ия кръг и станаха недостижими за преследвача Тотнъм малко преди края на шампионата.Победата на Челси донесе белгийският нападател Миши Батшуай в 82-ата минута, който се появи като резерва четвърт час преди края на мача.Така Челси стана шампион за шести път в историята си, като пет от тях са в ерата \"Роман Абрамович\".С огромен принос за успеха на Челси е мениджърът Антонио Конте, който изведе тима до трофей още в първия си сезон в Англия. Преди това Конте водеше \"скуадра адзура\", след трите поредни титли в Серия А с Ювентус.Капитанът на Челси Джон Тери, който си тръгва след края на сезона, пък стана за пети път шампион в Премиър лийг и влезе в историята като първия капитан с подобно постижение. До този момент той делеше върха с Рой Кийн от Манчестър Юнайтед.", "date": "2017.05.13", "title": " Челси се върна на трона в Англия"}
{"url": "https://m.offnews.bg/news/Drugi_18773/Rozovata-puma-Tantcat-na-pilon-da-stane-olimpijski-sport_655409.html", "text": "Една идея, която всички мъже по света ще прегърнат. Все повече се засилват гласовете танцът на пилон да стане олимпийски спорт и включен в програмата на игрите. Федерацията на практикуващите това занимание вече писа молба до МОК да бъде приета за член.Какъв по-хубав посланик на идеята от най-добрата в света на пилон - рускинята Полина Волчек. По света е известна предимно като Розовата пума. Има няколко титли на планетата.\"Разбира се, че подкрепям идеята\", каза Полина, която гастролира и с \"Цирк дьо Солей\", \"Признавам, има няколко провокативни моменти при изпълненията ни. Но всичко останало носи нужните технически и спортни елементи,  които трябва да бъдат оценявани\".\"За мен ще е чест да представям Русия на Олимпиада. Няма по-голямо събитие в света на спорта\", добави Розовата пума.Нормално, тя започва още на 7 години с художествената гимнастика по настояване на родителите. Тренира 10 сезона, дори има отборни титли на Русия с клуба си. На 17 решава, че този спорт не е за нея. И се насочва към танца на пилони. ", "date": "2017.05.13", "title": " Розовата пума: Танцът на пилон да стане олимпийски спорт"}
{"url": "https://m.offnews.bg/news/Horoskop_18798/Horoskop-za-13-19-maj_653661.html", "text": "До четвъртък дните са по-динамични, а вие трябва да се вслушвате в мнения на близки за работата си, пък и да останете на по-заден план в екипи. Това на Овните не им е по сърце, но като се добавят и финансови грижи, и проблеми с партньори, наистина е разумно да избягват спорове в службата и вкъщи. За някои е препоръчително и да не коментират околните, иначе стават клюки, не е уместно и да се радват на чужди несполуки. До понеделник отделете повече време за укрепване, свободните сърца на купон може да си открият половинка.Започващото 7-дневие поставя по неочакван начин въпроса за делови и лични партньорства. За вторите е добре да търсите съвети, а после най-внимателно да анализирате кое ви е от полза. В професионалната сфера доста Телци следва да се преориентират трайно към нова дейност и да се потрудят подобаващо, за да спечелят доверието на колегите си и благосклонността на шефове, влиятелни клиенти. От понеделник до сряда изненадите ще са повече, после положете и сериозни грижи за здравето си. Съюзите дават сила, не се перчете в кръга си.През уикенда отдъхнете от делови ядове, домашният бюджет позволява битови подобрения. Група Близнаци са планирали пазаруване, грижи за външния вид, много контакти, но за тях да не хвърлят излишни средства. Случаят ще ви срещне с хора, с които ще обсъдите твърде интересни, а и доходни проекти за съвместна дейност, ще се радвате на пълно разбиране в екипа. Обаче още от понеделник се изправяте пред пречки, хвърляте се в спорове, упорствате до инат. Я по-скромно, сговорчивостта не вреди на високия ви професионализъм.До вторник имате добри условия да стабилизирате важните партньорства, предлагате чудесни идеи за работа, организирате ефективно и по-големите екипи. Е, Раците да бъдат по-аналитични, има и хора, които уж са готови да действат по задачите си, а разпиляват време и средства с високопарните си приказки. От четвъртък ще си дадете ясна сметка за приноса им и вероятно няма да се ангажирате занапред с тях. Избягвайте спорове, а покажете, че изпълнявате своите замисли отговорно, макар не бързо, това влияе по-силно.Две теми определят характера на следващите няколко дни – отношенията с обкръжението и лидерската ви роля в печеливши проекти. Лъвовете ще се радват на хармония със семейството или любимия в четвъртък и петък, тогава пречките са безпогрешен лакмус кой ги обича, как допринася за напредъка им. Нужно ви е да се уверите пак и пак, поемате много задачи, изяснявате тежки проблеми, привличате съюзници. Но някои от знака са най-загрижени за личното си добруване, тъй няма да се сближат с колеги, съседи, други познати.И през следващите 7 дни ще упорствате по делата си, свързано е с отстояване на принципи. Някои Деви се добират до информация, чрез която да отстранят съперници от пътя си. Не прибързвайте, защото ходът може да се обърне и срещу вас или от припряност към старите проблеми да добавите още грешки. Особено важи при неразбирателства с най-близки, хората трябва да проумеят неуместните си постъпки, за да пожелаят да се променят наистина. От сряда ще се радвате на по-добро взаимодействие, проявявайте такт и дискретност.Напрегнато 7-дневие, но пък ще ви открива шансове за делово утвърждаване и печалби. Везните имат финансови грижи, до вторник ще намерят изход от ситуацията, и то без да говорят много-много по тази тема. За доста от знака новите изяви изискат самостоятелни усилия за усъвършенстване, откъсване от стари приятелски кръгове, пренебрегване на покани за купон. Ще се оправите, после общи интереси пак ще ви съберат с уважавани колеги, клиенти, познати, с обичани хора. Пречки пред начинанията ще има, но успехът в екип е завиден.Идващият период ви дава условия да разрешите важни делови проблеми, но не бързайте с изпълнение на идеите си. Едно, че Скорпионите трябва да бъдат по-тактични и склонни за градивни компромиси, второ, някои надценяват своите сили и знания. Не е време за излишно самочувствие, и околни имат находчиви идеи, а ако обедините сили... От понеделник до петък можете да стабилизирате екипи, в които взаимно се допълвате с колеги и познати, домашните също са готови да помагат, за да постигнете желаното. Бъдете по-точни в планирането.За вас 7-дневието очертава пътища, информация, обещаващи срещи и приходи. Група Стрелци не са спокойни за личния бюджет, в някои техни партньорства назряват конфликти, усещат се завист и враждебност. От вторник ще изберете по-самостоятелни начинания, работата ще ви дойде много до четвъртък. Но пък влиятелни личности оценяват високо професионализма и упоритостта ви, ще ви предложат бизнес проект или добро работно място, откриват ви се нови хоризонти. Късметът е пропорционален на усилията, дано близки ви помагат...Чудесен уикенд, а ще ви се види и още по-хубав, ако сте сред най-обичаните си хора, ако ги поглезите някак. Козирозите ще са възторжени от резултатите в работата си още ден-два, но всъщност е време да обмислят нови идеи и изяви, да привлекат към начинанията си колеги, познати, с които нямат тесни връзки до момента. Не се изкушавайте от бизнес обвързване с роднини и приятели, макар че помагат и съветват с желание. В сряда се погрижете за тонизиране, изясняването на важни въпроси става уморително, ще търсите покровители.Трудно 7-дневие, пречки в деловата сфера не ви дават миг отдих. Водолеите ще реагират веднага, наистина е важно по-бързо да пресекат отрицателните тенденции в своя екип, иначе един чужд пропуск ще води втори и трети, ще ги подлъгва и те да правят сериозни грешки. Ако имате да уреждате финансови и административни въпроси, запасете се с търпение и документи, с чиновници не се излиза лесно на глава. Във вторник бъдете дискретни, в сряда следвайте идеите на други колеги, хич не са лоши. Вашите ще почакат, останете в сянка.Сега дните ви ще минават бавно, нямате условия за реализация на мащабни планове. Рибите да удвоят бдителността за пари и партньори, имат ненадейни приходи, но могат да ги пропилеят. Мнозина са склонни да се хващат с по-малки шансове за изява, залагат на умения, получени с хоби, в епизодична заетост. Други преодоляват стари несполуки, вниманието им е да укрепят сътрудничество, с което са по-силни. Ситуацията е мъглява, от понеделник премислете плана, в сряда и четвъртък има изненади, гледайте срок и качество.", "date": "2017.05.13", "title": " Хороскоп за 13 – 19 май"}
{"url": "https://m.offnews.bg/news/Nashite-avtori_2490/Edna-istoriia-za-dobroto_655419.html", "text": "Тази снимка е от днес, 12.5.2017, тя не търси сензации или възхищения, тя е моя принос да запечатам едно анонимно добро.Днес преди обяд едно момче, това, което виждате да подкрепя този възрастен мъж, долетя от някъде, и разбирайки страховете и безпомощността на възрастния, изскочи от колата, подхвана го под ръка и много, много търпеливо го преведе през улицата.Дори за миг си помислих, че са близки, че внук или син ще вози своя роднина, но не би.Никой от шофьорите от чакащите коли не натисна нервно клаксон, не че броят на чакащите водачи бе малък. После момъкът, с вероятно модерната прическа, яхна колата от Кюстендил(ско) и полетя пак напред, помахвайки ми с ръка, че ме е забавил.Просто той бе по-бърз от мен да проумее ставащото, на мен остана да разкажа за него. Анонимният, уважил анонимния Възрастен - вероятно човек на годините на дядо му или баща му!Пък нека говорим, че младите били провалени или с лошо възпитание, че България потъвала. Имаме от всичко, но го има и анонимното Добро и то има лица като това на момъка от снимката.Просто трябва да го видим това анонимно Добро, то е около нас, наред с пропагандираните през медиите безверия, неверия, омрази и краеве на света.Нашата задача, на опазилите своята свяст, е да не забравяме да вярваме в Доброто и да си го показваме един на друг - няма по-заразна болест от Добрината, сторена безкористно.", "date": "2017.05.13", "title": " Една история за доброто"}
{"url": "https://m.offnews.bg/news/Obshtestvo_4/Liato-dnes-temperaturite-nadolu-ot-utre_655423.html", "text": "Слънчево време до обяд, после на места ще превали, а в някои райони на страната ще има и гръмотевици.Максималните температури ще са между 27 и 32 градуса. Много слънце ще има и в планините, но синоптиците препоръчват разходките да са до обяд, защото в по-късните часове на деня вятърът ще се усили и се очакват и валежи. И по върховете обаче ще е лято - 1200 метра – около 20°, на 2000 метра – около 13°.Утре започва леко понижение на температурите - термометрите ще се качат до 28 градуса. Захлаждането ще продължи и през следващата седмица. В западната част от страната ще има повече облаци, валежи и гръмотевици, а над източната слънцето ще е по-благосклонно. ", "date": "2017.05.13", "title": " Лято днес, температурите надолу от утре"}
{"url": "https://m.offnews.bg/news/Kultura_33/Preporachvame-vi-Premiera-na-nova-balgarska-simfoniia_655416.html", "text": "Шостакович и Казанджиев (при това световна премиера на шестата симфония на маестрото) – по-добър концертен старт на новата седмица (15 май, 2017 година, 19,30 часа в зала „България“) не можете и да искате.Музиката на академик Васил Казанджиев е част от най – новата ни музикална история, а похватите, които поколението на новаторите в композиторската ни школа - Константин Илиев, Лазар Николов, Димитър Христов, Иван Спасов и Васил Казанджиев използваха, късаха нервите на социалистическите радетели за „вярна интонационна среда“ и изкуство като „обективно отражение на действителността“.Много отдавна не съм присъствал на премиера на нова българска симфония и с радост ще посетя концерта на Нов симфоничен оркестър с диригент Герган Ценов.Понеже никога не съм слушал творбата (все пак е премиера) е по-добре да не говоря за музиката на автора, а да ви предложа един линк към негово произведение, за да бъдете подготвени за концерта:Освен премиерата ще можете да чуете и едно от най – блестящите произведения на Дмитрий Шостакович – Първи концерт за пиано и оркестър.Оркестърът е струнен, а освен това към солиращото пиано е добавен и тромпет (който солира заедно с пианото в четвърта част на творбата).Музиката на Шостакович е феномен.Често ви се струва, че оставате без дъх, докато слушате бързите части на симфониите му.През цялото време всичко звучи като полудял социалистически завод, в който хора изпълняват механични дейности с огромна скорост.Мощта на музиката на руският композитор е огромна. Творбите му могат да действат като удар с тежък предмет, но могат и да ви накарат напрегнато да очаквате тягостната тишина да бъде разкъсана от нездрав бодряшки марш.Можете да очаквате всичко – от драма до ирония и сарказъм, от ужас до смях.Иронията на концерта, особено на последната му част ще ви накара да се усмихнете.Ще чуете млади музиканти като солисти – пианистката Надежда Цанова и тромпетистът Петър Македонски (това е същият онзи тромпетист, когото Стинг избра да бъде солист в симфоничните му концерти в България и Румъния преди няколко години).Накратко това е моята препоръка за един добър концерт на старта на новата седмица (15 май, 2017 година).Концертът не е за пропускане.-------------PS. И пребройте колко пъти ще изсвири ми от втора октава тромпетистът в края на 4 част. Уви, не съм говорил с главния редактор на OFFNews да даде награда на най – точния отговор, но все пак рубриката е нова и тепърва ще я развиваме, нали така...", "date": "2017.05.13", "title": " Препоръчваме ви: Премиера на нова българска симфония"}
{"url": "https://m.offnews.bg/news/Analizi_289/Valeri-a-Dzhulaia-v-hotel-li-shte-go-pravim_655418.html", "text": "С Валери Симеонов се запознах, когато двамата в Каварна едновременно правихме интервю с великия Кен Хенсли от Юрая Хийп.Когато Кен Хенсли си тръгна, с Валери дълго си говорихме за Юрая Хийп, за музиката им, за Кен, за Джулай морнинг. Мога да потвърдя - истински фен е. Това го издига много в моите очи.След това няколко пъти сме се засичали по телевизионни студиа. Не съм го питал и дума за политика. Винаги си говорим само за Юрая Хийп.Намирам това за особено благоразположение от моя страна. Не изпитвам особен респект към кастата на политиците, но заради начина, по който ми разказа как за пръв път е чул Look at Yourself, някак си съм го изключил от нея и съм го причислил към кастата на феновете.Затова няма да разгромявам политически . Ще се обърна към него като фен на Юрая:Валери, като забраниш дивото къмпиране, Джулая в хотел ли ще го правим?Огънят във фоайето ли да го запалим или в барбекюто?Китарите пред стаята на шведката или пред стаята на полякинята да дрънкаме?Сигурно ще кажеш, че пресилвам и не ни препоръчваш хотели, а само уредени места за къмпинг с водопровод, канализация и плажна такса. Хубаво, приемам. Нека те питам тогава: В кой точно къмпинг се роди Джулая? В кой точно къмпинг в началото на 80-те се събираха твоите връстници, за да намерят в песните на Кен Хенсли свободата, която нямаха? И най-вече - ти лично в къмпинг ли отиваше да слушаш July Morning или с братята ти по оръжие вземахте китарите и къмпирахте диво на плажа до сутринта?На мен ми е ясно какви глупости ти се въртят в главата, когато забравиш, че си фен на Юрая и решиш, че си политик. Представяте си как ще изгоните навлеците от останалите 2-3 диви плажа, ще ги дадете на \"инвеститори\" и ще си делнете парите.Вероятно няма да стане, но ако стане, ти по-щастлив ли ще си? Кинтите, които ще вземете и ще профукате в следващата предизборна кампания (а тя ще е неуспешна) ли ще те зарадват повече или това че няколко дечурлига са чули July Morning и Come Away, Melinda по същия начин, по който и ти преди 30 г.?Като човек, който никога не се е срамувал да се нарече националист и е твърдял, че тази дума е положителна тогава, когато вие бяхте наврени в миша дупка и ви знаеха само малка група съветски учени и още по-малка група възрастни зрители на телевизия СКАТ, ще си позволя да ти кажа и още нещо:За мен национализъм е като срещна някъде по света англичанин, германец или руснак, да му разкажа колко красиво е българското Черноморие. Да му разкажа какви прекрасни диви плажове има. В които човек се чувства свободен и до сутринта може да свири July Morning, без съседите, разсилният или охранката да го притесняват.Национализъм е с гордост да кажа, че в България имаме политици, които са запазили тези плажове, а не са ги асфалтирали, какъвто е първият ви .Валери, да ти кажа честно, твоята забрана изобщо не ме притеснява. Тя е толкова абсурдна, че не виждам как някой ще ме спре да си опъна чувала на Варвара или палатката на Камен бряг.А и да ме спре - плажове много - ей я къде е Гърция, ей я къде е Албания, бедна ти е фантазията колко хубави плажове има там.Притеснява ме друго - че ще трябва да се срамувам от своята погрозняла и асфалтирана родина. Че ще трябва да се срамувам от политиците, които са изгонили свободните граждани от плажа, за да го застроят крепостните им селяни.", "date": "2017.05.13", "title": " Валери, а Джулая в хотел ли ще го правим?"}
{"url": "https://m.offnews.bg/news/Sviat-_12/Moshtna-hakerska-ataka-v-80-strani-iskat-300-dolara-v-bitkojn_655422.html", "text": "Хакерска атака засегна близо 80 страни по света. Сред ударените са САЩ, Великобритания, Китай, Русия, Италия, Испания и Тайван. Вирусът-изнудвач блокира компютрите в системата и иска стойността на 300 долара в популярната електронна валута биткойн, за да възстанови достъпа. Пробивът в системата е направен през остарял софтуер, който вече не се поддържа от компанията производител, съобщи бТВ. Анализ на антивирусната компания \"Касперски\" показва, че вирусът показва съобщения с инструкции за плащането на \"откуп\" на няколко езика. Сред тях е и българският. Най-много случаи на заразата са регистрирани в Руската федерация, но във Великобритания от хакерската атака здравната система пострада тежко. Редица болници, в това число и Кралската болница в Лондон, се пренасочили спешните случаи.  Експерти свързват атаката с хакерска групировка, която наскоро разпространи вируси, създадени от Американската агенция за национална сигурност с цел събиране на лични данни. Според компютърни експерти срещу вируса вече е разработена защита, която освобождава компютрите без плащане на откуп, информира Нова тв. Британският министър-председател Тереза Мей заяви, че кибератаката срещу здравната система на страната е част от по-широка международна атака и няма доказателства, че личните данни на пациентите са били откраднати. Най-малко 40 отдела на националната здравна система на Великобритания са били подложени на кибератаката, след която персоналът на болниците е загубил достъп до здравните досиета на пациентите.Глобалната куриерска компания „Федекс“ е заразена с компютърен \"вирус-изнудвач\", пише The Guardian. Заместник-министърът на здравеопазването на Русия Никита Одинцов съобщи в туитър, че министерството е било подложено на кибератаки, които то е успяло да отрази, предаде ТАСС. ", "date": "2017.05.13", "title": " Мощна хакерска атака в 80 страни, искат 300 долара в биткойн"}
{"url": "https://m.offnews.bg/news/Obshtestvo_4/Otkriha-obuvkite-na-izcheznaloto-momche-ot-Smilian_655427.html", "text": "Открити са обувките на изчезналия младеж от Смилян Ивелин Узунов. Днес близките на младежа организират мащабна акция по издирването му, като умоляват хората от региона да се включат на доброволни начела в нея. В обувките са били и чорапите на младия мъж. Те са намерени в близост до река в района, съобщи Дарик. „Обувките и чорапите му бяха мокри, бяха оставени до реката. Изглежда това се е случило преди дни, тъй като следовото куче не успя да надуши следите“, коментира бащата на изчезналото момче Велин Узунов. Той обясни, че в първия от почивните дни се организира акция, в която участват предимно близки и доброволци, като имат нужда от още хора. Ще се претърси районът, в който са намерени последните следи, в околностите на селата Турян, Пещера и Смилян. Велин Узунов се надява синът му да е жив и здрав и час по-скоро да бъде открит. Това са вторите стопроцентови следи, открити от Ивелин. Преди това той бе заснет от фотокапан. Получавани са и два сигнала от граждани, че е засичан в района на село Чокманово и в смолянският квартал „Райково“.Момчето изчезна на 5 май от село Смилян и от тогава се провежда акция по издирването му, която на този етап не дава резултат.", "date": "2017.05.13", "title": " Откриха обувките на изчезналото момче от Смилян"}
{"url": "https://m.offnews.bg/news/Analizi_289/Ima-li-Zelen-reket_655414.html", "text": "През последните години се налага тезата как “еколозите” създавали процедури по екологични оценки (ЕО) и оценки за въздействие върху околната среда (ОВОС) и мрежата НАТУРА 2000 за да изнудват инвеститорите като обжалват актовете и си искат пари за да оттеглят жалбите си. Това спирало инвестициите и развитието на държавата и икономиката. Тези твърдения се налагаха, както от “корифеи” по административно право, като адв. Иван Тодоров (член на УС на Българската федерация по ски и собственик на Сиела) , така и от държавата, от самоопределящите се като „обективни медии“ и като „обединени патриоти“. По природозащитници се сипеше огън и жупел:За да проверим има ли действително зелен рекет и терор поискахме по реда на Закона за достъп до обществена информация от всички Регионални инспекции по околната среда информация за броя на издадените и обжалвани актове по екологична оценка, оценка за въздействие върху околната среда и оценка за съвместимост с НАТУРА 2000 за три последователни години.Получихме информацията, сравнихме я с публичните регистри в сайтовете на РИСОВ и МОСВ, коригирахме грешките, усреднихме я и се появиха прелюбопитни числа.За една година от всички РИОСВ се издават средно 14 604 административни акта по трите вида процедури. От тях се обжалват по административен или съдебен път годишно средно 58 акта или 0,4 % от всички. Този процент означава, че само ЧЕТИРИ на всеки 1000 акта на РИОСВ се обжалват. При това, тези обжалвания са от всички възможни лица - инвеститори, природозащитни НПО и граждани. Този процент е в пъти по-нисък от обжалванията, например по Закона за устройство на територията или Закона за движение по пътищата.Съотношението между обжалването пред по-висшестоящ орган и пред съда е практически 1:1, като най-много са обжалванията на инвестиционни предложения ( процедура по ОВОС) заемащи 80% от всички, а обжалванията по Екологична оценка и Оценка за съвместимост с Натура 2000 заемат едва по 10%. Т.е. обжалването на решения свързани с Натура 2000 е средно едно на 2000 издадени акта.Интересното е защо на всички „експерти“ цитирани в началото не им пречат тези 14 хиляди акта годишно, а им пречи достъпа до правосъдие в едни 60 случая годишно? Нали уж защитават бизнеса и гражданите? И кой точно рекетира бизнеса и гражданите – смешния промил жалби или затормозяващите бизнеса процедури?И трите процедури – по оценка на въздействието върху околната среда на инвестиционни намерения, по екологична оценка на планове и програми и оценката за съвместимост с целите на Натура 2000 произлизат от прилагането на три европейски директиви. Техния обхват е ясно посочен в директивите и не може да бъде ограничен. Няма местни политики, които да позволят да се отменят процедурите или да се намали обхвата им. За това ЕК вече имаше две предварителни проверки за нарушения в тази област срещу България.Обхвата на тези оценки не може да се намали, но директивите и родните закони за околна среда и биоразнообразие позволяват съвсем законно тежестта на оценките да се намали за най-честите и малко обхватни процедури. Това се извършва чрез оценка на всички намерения групово на по-високо ниво. Например – няма смисъл да се извършва процедура по екологична оценка за всеки подробен устройствен план или намерение за промяна на предназначението на имот, ако е извършена екологична оценка на Общия устройствен план. По същия начин строи въпроса с оценката за съвместимост с Натура 200 за всяка отделна програма за сеч, даже на 5 куб. метра, ако тя е предварително оценена на ниво горскостопански план и проект.Точно тези възможности държавата, политиците и бизнеса не виждат и трябваше точно набедените за рекет природозащитници да се борят за използването им. Например – независимо, че един общински общ устройствен план компенсира всички процедури на граждани и бизнес, дълги години общините с приети общи устройствени планове се брояха на пръстите на двете ръце. И трябваше да се случи скандала Дюнигейт за да може премиера Борисов да поеме ангажимент за влизане в закона на предложението на НПО за задължаване на всички общини да си изработят планове и държавата да им помогне финансово за това. Сега законите за околната среда и за биоразнообразието вече не изискват процедури щом има ОУП, но все още не е премахнато това изискване от Закона за устройство на територията и хиляди граждани и фирми трябва да ходят до РИОСВ и да пишат писма и искания.По същия начин стои въпроса с оценките на програмите за ползване на дървесина. Природозащитниците бяха основните защитници държавата да включи частните малки гори в процеса на инвентаризация и планиране заедно с държавните. За съжаление това предложение не се прие в два парламента и трябваше да дойде 2011 година, в който приемайки новия закон загорите в него се вписаха областните горскостопански планове, които ще дадат възможност да се оценява на областно ниво въздействието на сечите и така от тези процедури да се освободят дребните собственици.Подобна е ситуацията и с оценките за съвместимост с Натура 2000 на инвестиционните намерения на граждани и бизнес. Към момента 99% от зоните за защита на местообитанията в Натура 2000 нямат издадени заповеди с ясно посочени ограничения и това кара бизнеса и гражданите да правят процедури за всяко свое действие в РИОСВ. Шест години природозащитните организации и научните работници настояват пред Министерство на околната среда да се издадат заповедите и да се спре с тормоза на гражданите. За съжаление пет последователно заемащи поста министър на околната среда не изпълняваха своите законови задължения. За новия министър – тепърва ще видим.Защо държавата и политиците си затварят очите и продължават да тормозят и затрудняват както гражданите и бизнеса, така и собствените си служители, на които се падат на ден да се запознаят и произнесат по две процедури? Защото това им позволява да разрешават или спират едно предложение по целесъобразност, т.е. както реши директора на РИОСВ или министъра на околната среда. А те са политически лица и се сменят при всеки нов министерски съвет. И могат да поставят условия, всякакви условия. Като например „ Ще Ви посоча фирма, чиито оценки винаги минават“ или „Тука трябва сериозно да помислим заедно така да се даде разрешението, че да не могат да го обжалват зелените рекетьори“. И мисля заедно – едни с главите си, а други с парите си. И всичко това върви независимо, че депутати и министри, често цитират максимата, че са слуги на гражданите, а не господари.И в заключение – какво обединява всички цитирани в началото лица, представящи административния произвол и безхаберие затрудняващи граждани и бизнес като зелен рекет? Общото е, че лъжат . При това някои лъжат откровено и безогледно в защита на тезата, че трябва да се ограничи достъпа до правосъдие за околна среда, защото бизнеса страдал. Лъжат, че всичко в Натура 2000 се спира. А политици и държавни служители удобно прехвърлят от своята болна глава на здравата глава на обществото проблемите, които нито могат нито имат желание да разрешат. Защото от тези проблеми печелят - кой влияние, кой власт, кой внимание, кой по-материални неща. Общото е, че те печелят от липсата на правна сигурност. Общото е, че почти всички от тях по един или друг начин са защитавали застрояването на защитените територии. И явно обслужват някого, но този някой не са гражданите и бизнеса.Защото когато държавните власти за завладени, слугите рекетират господарите си.", "date": "2017.05.13", "title": " Има ли Зелен рекет?"}
{"url": "https://m.offnews.bg/news/Nashite-avtori_2490/Panihida-za-Dzhon-Lenan_655262.html", "text": "Нито е 8 декември, нито има някакъв специален повод, просто се получи една много човешка история. Музикалният вкус е особено нещо. Ако беше жив Клиф Бъртън, щеше да забие по два тупаника на Джеймс и Ларс, задето са се навили да излязат на една сцена в дует с Лейди Гага. Сигурно се върти в гроба, Бог да го прости. Затова и не слушам Металика след 1991, тук-таме някое парче достига до слуха ми. И си му личи, че е правено в епохата след 90, има нещо, което го издава. През първите години те бяха неподправени, автентични, некомерсиални, честни. Всеки винаги трябва да получава възнаграждение за труда си. Но комерсът е преминаване на границата, на добрия тон дори. Стремежът към парите не бива да е в основата при творчеството. И когато тоя стремеж се превърне в прозрачна формулка за много кинти, се получават близки до чалгата звуци.И Бийтълс не съм слушал никога. Може би заради марката, в която са превърнати, а може би заради поп звученето им. Не съм слушал също така Мотли Крю и Бон Джоуви. Твърде розови са тези звуци за моя вкус. Много хора обичат леката и поп музиката. А музикалните предпочитания са толкова особено и лично нещо, че никога не е имало смисъл да се спори и доказва кой слуша гадна музика и кой готина музика. Хайде да дойде някой да ми изтъква защо трябва да слушам Азис примерно, дали ще го чуя изобщо какво ми говори? Представям си аргументите му. По същия начин почитателите на класическата музика не могат да убедят останалите да я заобичат изведнъж. Обичта към нещо се гради бавно.А това, че не съм слушал Бийтълс, не ми дава право да говоря срещу музиката им. Падам си по други тонове, по по-виолетови, по-зелени, по-оранжеви, по-кафяви, по-шантави звуци. И понеже скоро си мислех нещо по темата кои песни не обичам и ме дразнят, в това число са и „Обичам те дотук“, и „Да те жадувам“, и такааа натаааатък, да не уточняваме прекалено, за да не причиняваме излишна болка на феновете им. Та се сетих пак за редовния си хейт срещу Джон Ленън и Imagine. Ами не го правя самоцелно. Не хейтя, за да си доставям перверзно удоволствие от изричането на непопулярни мнения. От мен не извира по цял ден омраза и злоба, напротив, които ме познават, могат да потвърдят, че от мен струи на талази в огромни количества единствено любов и доброта, честно.Хейтя, за да предизвиквам, да провокирам мислене, да карам някого да мърда гънки мозъчни, ако още са му останали. След първоначалното раздразнение от думите ми човек може и да се задълбочи в мисленето по въпроса. Но и аз си намерих майстора, братя и сестри. И мен ме накара някой да се замисля. И това не беше редакторът*, който ми каза, че статията ми не става, кофти е, няма да я пусне. Това беше една жена, която без да подозира – чудо Божие – че аз само преди петнайсетина минути съм получил отказ от редактора да публикува текста, ми заговори за Джон Ленън.За първи път я срещах на живо, контактували сме с нея само виртуално, сърдечен, сърцат и емоционален досущ като мен човек. И заради това, че от други текстове тя знае отношението ми към Бийтълс, подхвана да ми разкаже как на 8 декември 1989 година, съвсем малко след промените, в град Търговище един свещеник извършил панихида, заупокойна молитва с целия православен ред на тази служба, с изпросване от Бога на милост за Джон Ленън. И те, две млади момичета, които тогава слушали тази музика и обичали Джон, били много развълнувани. Били впечатлени, че някой иска да се погрижи за душата на Джон Ленън, че някой отправя молитви за него. Какво нещо... Заради Марк Чапман жената прочела „Спасителя в ръжта“, книгата, която той твърди, че го е вдъхновила да извърши убийството.Може ли книгата на Селинджър да те накара да убиваш? Или „Спасителят в ръжта“ трябва да те накара да пазиш децата да не паднат от ръба на онази бездънна пропаст? Кое от двете? Да убиваш или да пазиш? Как е възможно една творба да бъде тълкувана по толкова различни начини? Може ли книгата да е виновна за това, че един я тълкува така, а друг иначе? Чапман още гние зад решетките, в момента е на 61 години. Мнозина биха казали, че така му се пада и че съвсем правилно отхвърлят молбите му за помилване. Но аз не смея да заема позиция по този въпрос.Минало малко време, една-две години. И двете момичета, присъствали на панихидата за Джон Ленън, се срещнали с една жена, протестантка, която им говорила дълго и убедително за смисъла на съществуването и че трябва да бъдат при Бога и е време да си изберат вече в коя църква ще влязат. Явно момичетата били от типа хора, които търсят и които имат в себе си заряда на вярата, това неизразимо пламъче, което у едни присъства, а други са го угасили. Къде да отидем – замислили се те. При евангелистите, там, чак край лозята – много е далече, а и малко е странно... При адвентистите край гробищата – има нещо, което ги смущава у тях, тия песни, а и страшно е да се прибират по тъмно от края на града. Ами хайде да отидем в Църквата. Там отецът отслужи помена. Заупокой. За успокоение на една човешка душа.До днес момичетата са си в Църквата. Къде другаде да ходят?А всички онези, които си представят, че светът е едно по-добро място, не са задължително комунисти, както бях написал в хейта си. Всички онези, които си представят, че хората могат да живеят в мир и че да обичаш ближния си не е книжна абстракция, са Човеци. Мечтата им е ирационална - като вярата в Бог. Нещо, което не е от този свят и трудно се обяснява.Понякога не трябва да пускам устата си да говори. Бързото говорене води до грешки. Неведоми са пътищата... Неведом означава непознаваем. Нямаме драйвери в хард диска за методите на Твореца. Божият промисъл е по-голям от устата на който и да е човек. И е непостижим за малкия ми ум. С тоя хейт вместо да отправя предизвикателство, осъдих. А не бива.Благодаря ти, Петя Глеридис.---------------* Бележка на главния редактор: Тази статия си има предистория. Преди няколко дни Фенерски ми прати текст, в който беше разгромил Джон Ленън. ", "date": "2017.05.13", "title": " Панихида за Джон Ленън"}
{"url": "https://m.offnews.bg/news/Zimni_18801/Germaniia-poiska-izgonvaneto-na-vratar-haresal-postove-s-Hitler_655428.html", "text": "Страхотен скандал разтресе немския спорт заради вратаря на националния тим по хокей Томас Грайс. Здравенякът си навлече гнева на шефовете, след като хареса сравнения в социалните мрежи между Адолф Хитлер, Хилъри Клинтън и Доналд Тръмп.В родината му приемат на нож всякакви лайкове на теми, свързани с Фюрера. Шефовете на хокея призоваха Томас да се извини или да напусне веднага състава, който участва на световното първенство в момента. Грайс е титулярен вратар, немците вървят пети в групата си в Кьолн.Нещо повече, чуха се гласове вратарят да бъде изключен от състава за Олимпиадата в Пьончан следващата зима. Томас и клубният му тим Ню Йорк Айлендърс побързаха да оправят бъркотията.\"Извинявам се за действията си на няколко поста, които се появиха на моята стена, с които се ангажирах съвсем погрешно. Беше грешка да ги харесам, за което още веднъж се извинявам искрено\", написа вратарят.Американският му клуб също побърза да се пусне изявление, че не одобрява действията на немеца. Айлендърс подписаха контракт с Томас през януари, като ще му платят 10 милиона долара в следващите три сезона.", "date": "2017.05.13", "title": " Германия поиска изгонването на вратар, харесал постове с Хитлер"}
{"url": "https://m.offnews.bg/news/Interviu_66/Bojko-i-Momchil-za-vdahnovenieto-noviia-album-i-nezabeliazanite-pesni_654727.html", "text": "След толкова години - нов албум на Клас. Защо точно сега? Защо беше нужна тази толкова дълга пауза?: Това е малък албум - EP с 5 песни и той е част от албума ни за пълен албум. Решихме, че за феновете ни ще е интересно да пуснем част от материала, докато запишем останалите песни. Защо след толкова години? Това не беше планирано. Просто така се получи. Преди години, когато спряхме да записваме и да правим концерти, ситуацията в страната беше такава, че нямаше никакъв интерес към албуми и към концерти, нямаше и към \"Клас\". Преди няколко години установихме, че много фенове от едно време продължават да търсят нашите песни, а освен това са се появили и много млади, много нови почитатели на музиката ни. Стигна се до един голям концерт, а после и до тези песни.: Доста време, вече 5 години. Минахме през много песни, които първоначално почнахме да работим, но се оказа, че не е това стилът, който ни харесва и който искаме. И стигнахме до тези песни - решихме, че те са стилът, изворът на оригиналните идеи. Надявам се, че до края на годината ще приключим с албума. : Той пак си е същият, но с нови изразни средства. просто звуковата среда се промени през всичките тези години и ние се опитахме да бъде максимално актуални, да работим с най-съвременните звуци и технологии, така че да си личи, че това нещо е произведено 2017 г. Но ние сме си ние, така че песните ще приличат и на група \"Клас\" и ще бъдат различни заради новите звуци и новите технологии.: За да направиш хубава песен винаги е необходимо вдъхновение. Без вдъхновение не става. Това залитане само по технологиите води до добре звучаща, но скучна музика. Разликата от тогава и сега е, че тогава паралелно с музикалните идеи, които ни идваха, ние се учехме как се композира, как се правят аранжименти, които да са адекватни на световните тенденции, защото за нас винаги пример са били най-добрите в света. Всичко това ставаше по пътя на опита, грешките, много слушане, анализиране. Сега с течение на времето, защото ние продължихме да се занимаваме с музика, сме натрупали много голям практически опит, който ни позволява бързо да преценяваме кое не става и да се отказваме навреме от него.: За мен албумът е смесица между модерен new wave и alternative, даже и electro pop. Това е повече въпрос на журналистически интерпретации. Ние сме си същите хора, мислим същото. Ако един риф на китара ни е харесвал преди 30 години, и сега ни харесва.: Това, че хората, с които работя, харесаха част от тях. Аз гледам да реализирам всяка идея, до която достига съзнанието ми и трупам, запас от много песни, които се надявам някой ден да потрябват.: Има 2 начина, по които се появяват песни. Единият е когато някой от групата има идея за песен. Понякога е много завършена, понякога само донякъде. Идва, представя я на останалите и заедно довършваме песента. Другият случай е когато започваме от нулата. Сядаме, някой подхвърля някаква тема, започваме да я развиваме, тя придобива някаква физиономия, после я променяме.: И по двата начина. Аз имах 2 идеи, които останаха. Момчил имаше една почти 100% завършена песен - \"Замък от прах\". \"Шум\" и \"Три секунди от нощта\" бях ги оформил една година преди това. А двете най-нови - \"Кадифе и порцелан\" и \"Стъкло от очила\" направихме заедно. (смее се): Е, това никой не може да каже!: За нас всички са хитове, ние така ги мислим. Групата е особена и специфична в изразните си средства, но се стремим към комерсиален успех, както всеки изпълнител искаме да направим хитове, които да са харесвани.: Мислим отново да ги преиздадем на дискове, но преработки да правим... Може би бихме могли да пуснем концертни версии, но песните според нас са добре направени и не изискват нови версии.: Не можем да определим някаква дата. Нещата вървят към концерт, нормално е, когато имаме нови песни да ги представим пред публиката, а феновете питат за концерти. Но в България е много трудно да се осъществи качествен концерт, а нашият стремеж винаги е бил концертите ни да са на много високо ниво.: Не сме толкова затворени. За нас е приятно, когато хората харесват песните, които правим. Но не можеш да правиш песни и те да станат хубави, мислейки как хората ще ги харесат. Никога не можеш да отгатнеш кое ще се хареса, кое ще стане хит, какъв е вкусът на хората. Докато направиш една песен и я завършиш, може би вкусът се е променил и ти си закъснял. А може и да си изпреварил времето. : Има песни, които на мен много ми харесват - не че са недооценени, а не сме имали възможност да ги лансираме добре, да ги популяризираме. На мен любимата ми песен на \"Клас\" е \"Последен танц\" - едно много красиво и въздействащо парче, винаги се вълнувам, когато го свиря, много ми харесва текстът. Ето една песен, която не е стигнала до публиката, така както би ми се искало на мен. Дано някога да успее.: На мен една от песните, която страшно много ми харесва е \"Кино\", която е на Иван Градинаров и Момчил - те я направиха, аз направих текста след това. Тя е една от песните, които почти не се забелязват, а е много, много добро парче. Има и други, които са ми любими - \"Госпожа Емилия\" си ми е любима песен. Тя мина през няколко варианти, преди да стигне до този, който сега е познат.  Всъщност, ако е имало песни, които не ми харесват, аз съм държал да не ги включваме. Ние имаме немалко песни, които са останали извън албумите. Сега откривам, че не са чак толкова лоши. Може би не е изключено да популяризираме някои такива стари неща под някаква форма.Хората си избират 2-3 песни от един албум и харесват тях. Това е процес, който ние не направляваме и не можем да направляваме. Имало е случаи, аз поне си спомням за 2 песни, които според нас са били много добри, а медиите дори се уплашиха да ги въртят. Едната се казва \"Някои думи\", другата е \"Гето \"Щастлив живот\" - може би им се видя прекалено мрачна.: То те окрилява, дава ти точно това,от което имаш нужда да стигнеш до интересната идея. Има дни, в които нищо не става.: Започват да ти идват музикалните идеи, без да се напрягаш. Започваш да я виждаш идеята в развитие, усещаш какво е интересното в нея. И аз много пъти съм сядал с китарата, сега вече знам и много прийоми, които подпомагат композирането, но като няма вдъхновение е едно сухо, няма душа в тая работа. Докато друг път един тон ти поражда асоцииации, тогава буквално за часове правим една песен, друг път цял ден се блъскаме и резултатът е отвратителен.: Няма начин човек да не се влияе. Това важи и за начинаещи музиканти, това важи и за големите имена. Всички се влияят. Отвсякъде сме заобиколени с музикални и звукови идеи, които насочват съзнанието ти в някаква посока. Аз си харесвам групите, заради които навремето започнах да се занимавам с музика. Това не значи, че всеки ден ги слушам, но тези групи за мен винаги са били моделът какво значи една съвършена, гениална музикална идея. : Аз съм реалист. Чак да смятам, че мога да направя по-добре... Смятам, че някои наши неща са не по-лоши, особено последният албум. Той е на нивото на световните групи в този стил в този момент.: Вдъхновение. Всичко в него е вдъхновение.: За мен думата е \"ново\".", "date": "2017.05.13", "title": " Бойко и Момчил за вдъхновението, новия албум и незабелязаните песни на \"Клас\""}
{"url": "https://m.offnews.bg/news/Kultura_33/Borisov-pozhela-uspeh-na-Kristian-Kostov-na-Evroviziia_655436.html", "text": "Пожелавам успех на младия български певец Кристиан Костов, който ще представя страната ни довечера на състезанието \"Евровизия\" с песента \"Beautiful Mess\", написа премиерът Бойко Борисов във Фейсбук.\"Всички българи в чужбина могат да подкрепят Кристиан и България, като гласуват за него на телефонните номера, изписани на екрана от страна на местната телевизия след края на последната песен. Приблизителното време на начало на гласуването е 00:04 ч. българско време. От територията на България гласовете за Кристиан няма да бъдат зачетени. Успех\", пише още Борисов.Седемнайсетгодишният Кристиан Костов ще представи България на финала на песенния конкурс \"Евровизия\", който ще бъде излъчен тази вечер от 22 ч. по БНТ и БНТ HD, както и в YouTube.Костов и песента му Beautiful Mess ще се състезават с още 25 участника от различни страни - Украйна, Франция, Германия, Италия, Испания, Великобритания, Молдова, Азербейджан, Гърция, Швеция, Португалия, Армения, Австралия, Полша, Кипър, Белгия, Беларус, Хърватия, Унгария, Дания, Израел, Румъния, Норвегия, Холандия и Австрия.", "date": "2017.05.13", "title": " Борисов пожела успех на Кристиан Костов на Евровизия"}
{"url": "https://m.offnews.bg/news/Izvan-terena_18817/Priiatel-na-Berbatov-hrani-lav-s-biberon_655432.html", "text": "Всички знаят, че Патрис Евра е пичът, който винаги весели съблекалнята, независимо за кой отбор играе. Признавал го е Димитър Бербатов. Двамата бяха страхотни дружки в Манчестър Юнайтед.Френският защитник на Олимпик Марсилия вече става култова фигура и в Инстаграм. Там той пее, пуска майтапи, весели народа. Нещо като Божинов, ама във френски вариант.Новото му видео е щуро дори за стандарта \"Евра\". На него бранителя храни лъвче! Съвсем сериозно.Патрис е клекнал и дава с биберон мляко на малкия звяр. Евра не пропусна да напише:\"Вижте колко бързо ставам и се отдалечавам, когато млякото свърши\" и \"Обичам тази игра. Говоря му и на него..когато свърши млякото, сигурно идва мой ред\".Феновете на Олимпик обаче ще се уверят, че Патрис е напълно здрав още тази вечер. Тимът има важен мач срещу преследвача Бордо в битка за последното място, даващо право на участие в Лига Европа.", "date": "2017.05.13", "title": " Приятел на Бербатов храни лъв с биберон"}
{"url": "https://m.offnews.bg/news/Futbol_18793/Trenior-na-Levski-shte-stava-ribar_655430.html", "text": "Славиша Йоканович беше изгонен от Левски за слаби резултати, но прави чудеса с Фулъм в момента и е на път да върне лондончани в английския елит. Сърбинът обаче има по-далечна мечта - да стане рибар.\"Смятам да остана дълго време във Фулъм\", сподели Йоканович, бивш играч на Челси, \"Въпреки това никога не съм напълно удовлетворен от работата си. Може би, ако един ден съм доволен от свършеното, просто ще сложа край на кариерата си. След това ще се отдам на риболова.“Йоканович  успя да вкара в елита Уотфорд преди време. Водил е още любимия Партизан, тайландския Муангтонг Юнайтед, испанския Еркулес и израелския Макаби Тел Авив.Славиша разкри, че се учи от сънародника си Радомир Антич, който спечели трофеи с Реал, Атлетико и Барселона.„През последните 20 години съм прекарал повече време в неговата къща, отколкото в тази на родителите ми“, добави Йоканович, който поддържа приятелски отношения с Наско Сираков.Именно легендата на Левски го доведе на Герена. На мястото на Йоканович пристигна Ивайло Петев, който дори не успя да направи и тренировка заради прочутия случай със събличането на фланелката.  ", "date": "2017.05.13", "title": " Треньор на Левски ще става рибар"}
{"url": "https://m.offnews.bg/news/Politika_8/BSP-s-plenum-utre-deputati-si-tragvat-ot-IB-Kiril-Dobrev-napuska-par_655439.html", "text": "Националния съвет на БСП ще заседава утре в централата на партията на \"Позитано\" 20. Заседанието, което стартира в 11 часа, е открито за медии, съобщиха партията. Пленумът се очаква с голям интерес в средите на редовите социалисти, заради предстоящата битка по върховете на БСП. Лидерът Корнелия Нинова готви промени в Изпълнителното бюро, според които членовете на ръководството на БСП да не бъдат и депутати. С това не е съгласен депутатът Красимир Янков. \"Не може да се разделя механично отговорността на човек от ръководството, който е и в Народното събрание. Политиката на партията се формира в нейните органи, има и оперативни решения, които се взимат от Изпълнителното бюро и те се претворяват в българския парламент\", обясни той. Според него идеята народните представители да не съвместяват постове в Изпълнителното бюро е неработеща. ", "date": "2017.05.13", "title": " БСП с пленум утре, депутати си тръгват от ИБ, Кирил Добрев напуска парламента"}
{"url": "https://m.offnews.bg/news/Intcidenti_6/Mlad-mazh-s-opasnost-za-zhivota-sled-poboj-v-Studentski-grad_655433.html", "text": "Мъж на видима възраст 30 години е открит в тежко състояние в Студентски град. Той е намерен на спирка на автобус 280 и е откаран в болница \"Св. Анна\" с опасност за живота. Младежът, който по първоначална информация е пострадал при побой, не е носил документи в себе си, съобщи БНР. Мъжът е в реанимация с опасност за живота, докаран е около 1,20 ч. тази нощ, уточниха от УМБАЛ \"Св. Анна-София\" АД. Има фрактури на долна и горна челюст, плюс фрактура в основата на черепа, допълват от клиниката. ", "date": "2017.05.13", "title": " Млад мъж с опасност за живота след побой в Студентски град"}
{"url": "https://m.offnews.bg/news/Intcidenti_6/Signal-za-bomba-zatvori-vremenno-bazar-Iliiantci_655443.html", "text": "Екипи на полицията провериха сигнал за бомба на стоков базар \"Илиянци\", взривно устройство не е открито. Сигналът е подаден около 9.30 часа на телефон 112. До евакуация продавачи и клиенти обаче не се стигна, съобщи Нова тв. Базарът вече работи нормално. ", "date": "2017.05.13", "title": " Сигнал за бомба затвори временно базар \"Илиянци\""}
{"url": "https://m.offnews.bg/news/Politika_8/Lukarski-poiska-izvinenie-ot-SDS-i-pak-mu-stana-lider_655445.html", "text": "Божидар Лукарски отново стана лидер на СДС, той поиска прошка от делегатите на националната конференция на сините и бе избран за втори път начело на синята партия. Кандидат за поста беше и Тодор Грозданов от структурата в Красно Село.Успехът, който постигнахме в коалиция \"Реформаторски блок\" на парламентарните избори през 2014 година и на местните избори през 2015 година показа, че тази стратегия е правилната, посочи той в Интер експо център, цитиран от пресцентъра си. \"Отдаден на работата в икономическия сектор обаче, не успях да обърна достатъчно внимание на структурите на партията, да пътувам повече из страната, да се срещам със седесарите и да чувам от първо лице какви са според тях проблемите в партията и в Реформаторския блок. И това е моята основна грешка в последните години. Отчитам я и Ви моля за прошка!\", обяви Лукарски.Той призна, че е длъжник на структурите и обяви, че ако получи отново доверието на членовете съюза, ще говори за бъдещето на СДС повече на срещи из страната отколкото в залата на 6-тия етаж на \"Раковски\" 134. След тайно гласуване за заместник-председатели бяха избрани Емил Кабаиванов, Румен Христов, Борислав Миланов и Костадин Марков.", "date": "2017.05.13", "title": " Лукарски поиска извинение от СДС и пак му стана лидер"}
{"url": "https://m.offnews.bg/news/Temida_18762/Lozan-Panov-Za-men-Peevski-e-ekvivalent-na-Giobels_655438.html", "text": "В България имаме своето министерство на Народното просвещение и пропаганда по Гьобелсов модел, който завоалира и скрива недостатъците на управлението. Това са медиите на Делян Пеевски. Еквивалент на Йозеф Гьобелс за мен е Делян Пеевски. Това заяви председателят на Върховния касационен съд (ВКС) Лозан Панов по бТВ. „Когато се разобличават недостатъците на властта, цялата машина с лъжи, клевети и пропаганда се стоварва върху този, който го прави. Това се прави, за да мога аз да замълча”, категоричен бе той. По думите на Панов той никога не се е страхувал за живота си, но не знае докъде могат да стигнат в демонизирането на неговия образ. „Страх ме е от бездушието на обществото, което очевидно е свикнало да вижда този странен пърформанс с одраните главички и да не реагира”, допълни още Панов. На въпрос дали някога е вършил услуги на политици, той отговори: Вие видяхте какво се случи със есемеса. Бихте ли си помислили, че някой би поискал от мен нещо? Този случай има значение, защото показва как работи този ВСС, твърди председателят на ВКСНа въпрос как ще реагира, ако Пеевски го съди за асоциацията с Гьобелс, Панов отговори: Аз имам много причини да съдя много хора за това, което говорят и пишат мен. Като публична личност съм длъжен да изтърпя дори и това. Стоя зад думите си и смятам, че моделът, който съществува и се възпроизвежда е модел, който сочи на друг вид държава – недемократична.Лозан Панов заяви, че няма да подаде исканата оставка, защото не вижда причини да го прави. ", "date": "2017.05.13", "title": " Лозан Панов: За мен Пеевски е еквивалент на Гьобелс"}
{"url": "https://m.offnews.bg/news/Sport_18752/Diamantena-liga-Dzhiro-i-tenis-v-efira-dnes_655446.html", "text": "14:00 Лека атлетика, Диамантена лига в Шанхай Mtel sport 214:00 Колоездене, обиколка на Италия Eurosport 115:00 Формула 1, Гран при на Испания (кв.) Диема спорт 217:00 Тенис, турнир за мъже в Мадрид Mtel sport 117:15 Хокей на лед, СП, Русия – Словакия БНТ HD17:55 Баскетбол, Рилски спортист – Лукойл Академик BNT World20:00 Тенис, турнир за жени в Мадрид F+/Sport+ HD20:00 Спидуей, Гран при на Варшава Mtel sport 221:30 Бокс, гала в Карлсруе Диема спорт22:00 Тенис, турнир за мъже в Мадрид Mtel sport 122:00 Бокс, гала в Бирмингам Диема спорт 202:30 Автомобилизъм, НАСКАР Mtel sport 1", "date": "2017.05.13", "title": " Диамантена лига, Джиро и тенис в ефира днес"}
{"url": "https://m.offnews.bg/news/Futbol_18793/Naj-tituluvaniiat-futbolist-v-sveta-idva-za-macha-na-Berbatov_655442.html", "text": "Димитър Бербатов обяви поредната звезда за шоуто на 14 юни, което събира пари за фондацията му и тази на Луиш Фиго.  Това е бранителят на Пари Сен Жермен Максуел.Вярва ли ви се, или не, но бранителят има най-много успехи на клубно ниво в света сред действащите си колеги. Ето какво написа Бербо във \"Фейсбук\":\"", "date": "2017.05.13", "title": " Най-титулуваният футболист в света идва за мача на Бербатов"}
{"url": "https://m.offnews.bg/news/Futbol_18793/Ludogoretc-kam-Uest-Hiam-12-miliona-evro-ili-zabravete-za-Kafu_655440.html", "text": "Най-голямата звезда на Лудогорец Джонатан Кафу ще премине в Уест Хям до броени, преговорите са на финална права, твърдят в Англия. Условията са ясни, но лондончани са поискали седмица за размисъл.Това означава, че до 28 май трябва да е ясно дали този трансфер ще се осъществи. Според Sport Witness от Уест Хям са получили категоричен отговор, че ако искат да подпишат с Кафу, ще трябва да платят клаузата за разтрогването на договора му. Тя възлиза на 12 милиона евро.Иначе интерес към Кафу не липсва от миналата есен. Френските Лион и Сент Етиен, италианският Лацио, португалският Бенфика, английските Съндърланд, Нюкасъл, Борнемут и Брайтън пратиха емисари за бразилската перла.Припомняме, Кирил Домусчиев плати 1,5 милиона евро на Сао Пауло за правата на нападателя. Сега цената му скочи в пъти благодарение на изявите в Шампионската лига.Кафу обаче бележи спад във формата през пролетта, когато Лудогорец играе само в нашето първенство. Липсата на мотивация и в останалите звезди е очевидна.", "date": "2017.05.13", "title": " Лудогорец към Уест Хям: 12 милиона евро или забравете за Кафу"}
{"url": "https://m.offnews.bg/news/Gimnastika_18776/Tcveti-Stoianova-Niakoi-v-otbora-poviarvaha-na-lazhite-za-men_655447.html", "text": "Гимнастичката Цветелина Стоянова, която беше спасена по чудо след опит за самоубийство, призна за влошени отношения с някои от момичетата с тима. Тя пострада тежко преди Олимпиадата в Рио, където ансамбълът взе бронзови медали.\"Напоследък в медиите много ни скарват с бившите ми съотборнички. Все нещо делим. Истината е, че не съм скарана. Не поддържам връзка с всички, това е важно да го уточним, но с по-голямата част от тях поддържам връзка. Някои от тях решиха да повярват на лъжите на хората и си прекратихме отношенията.Бях на гости на Рени (Ренета Камберова) и тя ми идва на гости, и говорихме. Това си коментирахме - казах й, че до мен са достигнали много лоши неща, които са говорили за мен. А тя казва, а до нас достига еди какво си. И седнахме и се разбрахме.С Мишето (Михаела Маевска - помощник треньор в новия ансамбъл) също си пишем след състезанията. Радвам се за нея. Много съм щастлива за новия ансамбъл. 5 състезания - 5 медала. Харесва ми как мачкат конкуренцията, а композициите им са изключително сложни\", коментира Стоянова в интервю пред bTV.Цвети е с тотално променен външен вид. няма го излъчването на онова невинно дете. Но пък животът продължава.", "date": "2017.05.13", "title": " Цвети Стоянова: Някои в отбора повярваха на лъжите за мен"}
{"url": "https://m.offnews.bg/news/Sviat-_12/Velikobritaniia-ochakva-Moskva-da-se-mesi-v-predstoiashtite-izbori_655451.html", "text": "Съществува реална възможност Русия да се опита да се намеси в парламентарните избори в Обединеното кралство следващия месец. Това заяви британският министър на външните работи Борис Джонсън, цитиран от Ройтерс и БТА. В интервю за вестник \"Телеграф\", публикувано днес, политикът от британската Консервативна партия казва също, че руският президент Владимир Путин ще ликува, ако Лейбъристката партия на Джереми Корбин спечели изборите на 8 юни.По думите на Джонсън Путин вече е предприел действия в САЩ, Франция и Западните Балкани. \"Затова трябва да сме бдителни\", заяви той. Според Джонсън Путин иска да \"разклати доверието в демокрацията изобщо и да дискредитира целия демократичен процес\".В интервюто си британският министър коментира и темата за Брекзит. Той казва, че може да се окаже, че не Лондон трябва да плаща на ЕС за раздялата, а обратното, защото Лондон има голям принос за активите на съюза. Брюксел ще се \"опита да изсмуче кръвта Великобритания\" с тяхната сметка, казва Джонсън, имайки предвид изчисленията на ЕС колко трябва да даде Лондон, имайки предвид поетите вече от него ангажименти към ЕС. \"Файненшъл таймс\" писа този месец, че ЕС може да поиска от Обединеното кралство да плати през 2019 г. до 100 милиарда евро. Британски министри веднага отхвърлиха тази възможност.", "date": "2017.05.13", "title": " Великобритания очаква Москва да се меси в предстоящите избори"}
{"url": "https://m.offnews.bg/news/Sviat-_12/Kiberatakite-podminali-balgarskite-institutcii_655453.html", "text": "Няма информация български институции да са засегнати от глобалната хакерска атака, заяви главният секретар на МВР Младен Маринов, цитиран от агенция Фокус.Младенов е разговарял и с директора на Главна дирекция \"Борба с организираната престъпност\" и се уверил, че засега няма сведения за цели в България, поразени от хакерите. Главният секретар уточни, че са взети мерки във връзка с атаките и  специализирани звена работят в тази посока. Кибератаката засегна болници, училища, университети и други институции в близо 100 страни по цял свят. Тя доведе до нарушения в работата на британската здравна система. За целта хакерите са използвали инструмент, разработен от американската Агенция за национална сигурност. Вирусът е разпространяван под формата на прикачени файлове в имайли, прикрити като фактури, предложение за работа, предупреждения за сигурност и други, предава Ройтерс. След заразяване се блокира достъпът до компютъра и за отключването му хакерите искат плащане от 300 до 600 долара. От компанията производител на антивирусен софтуер Avast са регистрирали 57 хиляди случая на инфектиране в 99 страни, а основните цели са Русия, Украйна и Тайван. Според някои експерти заплахата е отминала и вече се наблюдават минимален брой нови заразявания с вируса. Една от причините е, че британец е регистрирал домейна, към който се опитвал да се свърже злонамереният софтуер, и така е спрял разпространението му. Все пак не се изключва хакерите да  го коригират, така че да влезе отново в действие. ", "date": "2017.05.13", "title": " Кибератаките подминали българските институции"}
{"url": "https://m.offnews.bg/news/Futbol_18793/Leonardo-Bonuchi-predpochita-Real-pred-Atletiko-za-sapernik_655449.html", "text": "Наглед странно изказване преди финала в Шампионската лига направи железният защитник на Ювентус Леонардо Бонучи. Тимът му среща Реал на 3 юни в Кардиф. И националът на Италия е доволен от този съперник.\"Реал е по-добър вариант от Атлетико. Не ме разбирайте погрешно. Реал е много класен отбор с отлични футболисти. Но те са отбор, който иска да напада, а това е добре за нас.Много по-трудно щеше да ни бъде с Атлетико Мадрид. Тимът на Симеоне се затваря в защита, много неприятен съперник\", аргументира се Бонучи.Интересното е, че още на жребия за полуфиналите същата позиция изказа легендата Джиджи Буфон. Вратарят на Юве зави, че предпочита да играе срещу Реал, а не с Атлетико.Иначе Бонучи формулира ясно и точно целите на \"Старата госпожа\" в следващите дни. \"Не искаме нищо друго освен требъл. Титлата и Купата на Италия плюс победа в Шампионската лига. Юве ги заслужава\", каза Бонучи, който в тандем с Киелини не даде на Меси и компания да дишат в четъртфинала.", "date": "2017.05.13", "title": " Леонардо Бонучи предпочита Реал пред Атлетико за съперник"}
{"url": "https://m.offnews.bg/news/Obshtestvo_4/5-liubopitni-fakta-za-tcar-Boris-III-video_655452.html", "text": "В днешния епизод на \"Минало в минути\" водещата Мирела ни връща към не толкова далечното минало, за да разкаже повече за живота на цар Борис III. Проектът на \"Българска история\" обръща внимание на една от най-харесваните фигури в модерната ни история и представя пет любопитни факта от управлението и живота на монарха. Вижте ги във видеото по-долу:", "date": "2017.05.13", "title": " 5 любопитни факта за цар Борис III (видео)"}
{"url": "https://m.offnews.bg/news/Intcidenti_6/Shofior-na-dzhip-pomete-i-ubi-politcaj-v-Plovdiv_655454.html", "text": "Полицай е загинал след като бил блъснат от джип в Пловдив, съобщават от областната дирекция на МВР.Малко след 16 часа на бул. Санкт Петербург 36-годишният полицай подава сигнал на джипа да спре, но следващият го автомобил не намалява навреме. Шофьорът на джипа прави рязка маневра надясно, за да избегне сблъсъка, но помита униформения.   Блъснатият полицай е загинал на място. Продължава работата на екипите за уточняване и документиране на обстоятелствата около инцидента с фатален край.  ", "date": "2017.05.13", "title": " Шофьор на джип помете и уби полицай в Пловдив"}
{"url": "https://m.offnews.bg/news/Drugi_18773/Liubo-Ganev-dade-nachalo-na-sporten-praznik_655456.html", "text": "Волейболната легенда Любо Ганев даде началото на спортния празник „Световен ден на предизвикателството” 2017 в София. Близо 10 000 човека взеха участие на Княжеската градина, а организатор на проявата бе Българската асоциация „Спорт за всички” (БАСВ) .Събитието е част от програмата на Международната асоциация „Спорт за всички” (ТАФИСА) и се провежда ежегодно от 1983 г. през месец май в над 100 страни на всички континенти . Посветено е на деня на българския спорт – 17 май. Успоредно със спортния празник в София подобни форуми имаше през днешния ден в Плевен, Кюстендил, Велинград и Дупница.Стотици деца от детски градини, училища, университети , както и от клуб „Здраве и активно дълголетие”,р-н Изгрев взеха участие в инициативата, като с часове можеха да тренират и поиграят различни спортове. Специалисти по зумба, аеробика, карате, таекуондо, канго джъмпс, баскетбол ,футбол и лека атлетика показваха особеностите и изпълненията в различните дисциплини.Десетки софиянци и гости се включиха, като за всеки от желаещите Българската асоциация „ Спорт за всички” подари по една фланелка. След края на празника на трибуната чрез томбола бяха изтеглени над 100 награди, които включваха шапки, тениски, спортни артикули и пособия за участващите. Голямата награда професионално колело спечели Антони Дамянов на 30 години от Перник, който малко преди да бъде изтеглен е споделил на своите приятели, че има нужда от нов велосипед и късмета го споходи от първия път.Силно развълнуван Дамянов благодари на организаторите за байка и обеща още по-често да тренира и участва в подобни инициативи. Наградите бяха осигурени от БАСВ и Асикс.До края на днешния ден ще бъде и детското предизвикателство в зала «София», отново организирано от БАСВ заедно с ФК «Олимпия» . Празникът беше част от Националната програма за физическа активност и развитие на българското население „БУЛФАР” на Българска асоциация „Спорт за всички” , а следващото „Предизвикателство 2017” ще бъде на 17 май в Добрич и Враца.", "date": "2017.05.13", "title": " Любо Ганев даде начало на спортен празник"}
{"url": "https://m.offnews.bg/news/Futbol_18793/Real-Madrid-oblicha-tursko-sinio-prez-noviia-sezon_655457.html", "text": "В социалните мрежи изтекоха снимки на новите фланелки на европейския клубен шампион Реал Мадрид за предстоящия сезон 2017/18.\"Кралете\" няма да изневерят на традиционния си бял титулярен екип, който обаче ще е разнообразен с ромбоидни фигури.Вторият екип на \"лос меренгес\" за гостуванията ще почти изцяло черен с турско сини окраски по ръбовете на ръкава и с вертикални линии отстрани.Третият екип ще е изцяло турско синьо и също декориран с малки квадратчета. Тренировъчната фланелка на европейския крал ще е черна със споменатите ромбоиди от втория екип.", "date": "2017.05.13", "title": " Реал Мадрид облича турско синьо през новия сезон"}
{"url": "https://m.offnews.bg/news/Temida_18762/Do-dni-povdigat-obvineniia-na-mashinistite-za-katastrofata-v-Hitrino_655455.html", "text": "До дни ще бъдат повдигнати обвинения за трагедията в Хитрино, заяви директорът на Националната следствена служба и заместник на главния прокурор Евгени Диков, предава .Очаква се обвинителният акт срещу машинистите на дерайлиралата композиция Димитър Михнев и Радослав Петков да бъде внесен преди съдебната ваканция през август. Според окончателната експертиза причината за дерайлирането е превишена скорост и няма други виновни за трагедията, при която след експлозия на товарна композиция с цистерни с пропан-бутан и пропилен на 10 декември миналата година загинаха 10 души и бяха ранени 29 други. Пред журналисти Диков отбеляза, че отговорността за случилото се не пада само върху първия машинисти, защото вторият трябва да следи за негови грешки. \"Ако първият машинист не забележи сигнала на светофара или другите светлинни сигнали, вторият е длъжен да реагира. Може би и рутината им е изиграла лоша шега, защото обикновено са минавали транзит през тази гара\", каза Диков.Той потвърди, че една от основните версии е била тази машинистите да са били карани да работят прекалено дълго без почивка, но е доказано, че това не е така. ", "date": "2017.05.13", "title": " До дни повдигат обвинения на машинистите за катастрофата в Хитрино"}
{"url": "https://m.offnews.bg/news/Futbol_18793/Bajern-Miunhen-otnovo-pokaza-na-RB-Lajptcig-koj-e-shefat-v-Bundesligat_655461.html", "text": "Останалите резултати:Отборът на Байерн Мюнхен нанесе звучен шамар на претендента за главна роля в Бундеслигата РБ Лайпциг в директния сблъсък от 33-ия кръг.Баварците, които си осигуриха предсрочно титлата в Германия, губеха на стадиона в Лайпциг с 2:4 до 84-ата минута, но в заключителните минути постигнаха шампионски обрат и успяха да спечелят с 5:4.Малка утеха за разплаканите домакини от Лайпциг е, че те поне си гарантираха сребърните медали, след като Борусия (Д) се издъни срещу Аугсбург, като завърши 1:1 като гост.След седмица Байерн ще получи титлата си при домакинството на Фрайбург, а \"червените бикове\" завършват първата си кампания при големите с визита на Айнтрахт (Франкфурт). Байер Леверкузен - Кьолн 2:2, Дармщадт - Херта 0:2, Фрайбург - Инголщад 1:1, Майнц 05 - Айнтрахт Франкфурт 4:2, Шалке 04 - Хамбург 1:1, Вердер - Хофенхайм 3:5, Волфсбург - Борусия М 1:1.Води Байерн със 79 точки, следван от РБ Лайпциг с 66, Борусия Д с 61 и други.", "date": "2017.05.13", "title": " Байерн Мюнхен отново показа на РБ Лайпциг кой е шефът в Бундеслигата"}
{"url": "https://m.offnews.bg/news/Sviat-_12/Severna-Koreia-gotova-za-pregovori-sas-SASht_655459.html", "text": "Високопоставен севернокорейски дипломат заяви днес, че Пхенян би желал да преговоря пряко с Вашингтон, но \"при определени условия\", предаде АП, цитирана от БТА.Чой Сон-хе, която е най-старшия дипломат, отговарящ за отношенията със САЩ, направи това изявление в Пекин на път за Пхенян. Тя бе пристигнала от Норвегия, където бе начело на делегация за среща с бивши представители на САЩ и учени.Чой не уточни за какви условия настоява нейната страна, но думите й повишават вероятността Северна Корея и САЩ да започнат да преговарят за пръв път от 2008 г. насам, посочи АП. Тогава бяха прекратени шестстранните преговори за ядрената програма на КНДР, в които освен двете корейски държави бяха представени Китай, Русия, САЩ и Япония.По-рано този месец президентът на САЩ Доналд Тръмп каза, че е готов да преговаря и че за него би било \"чест\" да се срещне със севернокорейския водач Ким Чен-ун.", "date": "2017.05.13", "title": " Северна Корея готова за преговори със САЩ"}
{"url": "https://m.offnews.bg/news/Obshtestvo_4/Zasiakoha-uran-i-vav-vodata-na-haskovsko-selo_655460.html", "text": "Заради засечени завишени стойности на уран във водата на хасковското село Върбица е наложена забрана за използването й за друго, освен миене. Нивата не са високи, но от регионалната здравна инспекция са разпоредили да бъдат осигурени водоноски и бутилирана вода, предава Нова телевизия. Идентичната забрана остава в сила и в Хасково, където се очаква в понеделник да заседава парламентарна комисия. Целта е да се установят причините за замърсяването.  ", "date": "2017.05.13", "title": " Засякоха уран и във водата на хасковско село"}
{"url": "https://m.offnews.bg/news/Futbol_18793/TcSKA-Sofiia-otkaza-Levski-ot-vtoroto-miasto_655463.html", "text": "Прогнозите на лидерите на ЦСКА-София, че отборът ще завърши преди Левски в крайното класиране, които предизвикваха насмешки преди месец, започнаха да се материализират.\"Червените\" от Борисовата градина вече водят с три точки пред \"сините\", след като не допуснаха изненада при гостуването на Черно море в Каварна и спечелиха с минималното 1:0.В герой отново се превърна намиращият се в чудовищна форма бразилски нападател Фернандо Каранга, който потопи \"моряците\" на Георги Иванов - Гонзо с гол с глава в 81-ата минута след центриране на Станислав Манолев отдясно на вратата.Три минути преди това домакините останаха с човек по-малко, след като Стефан Станчев беше изгонен, след като си изкара глупав втори жълт картон. В добавеното време гредата спаси Черно море от втори гол, след удар на Кубемба.ЦСКА-София събра 62 точки, докато Левски има 59. Лидер и сигурен шампион за шеста поредна година е Лудогорец, който има 76 в актива си.", "date": "2017.05.13", "title": " ЦСКА-София отказа Левски от второто място"}
{"url": "https://m.offnews.bg/news/Koloezdene_18819/Isagire-specheli-osmiia-etap-v-Dzhiroto-IUngels-ostava-lider_655472.html", "text": "Испанецът Горка Исагире спечели 8-ия етап от колоездачната Обиколка на Италия, а състезателят от Люксембург Боб Юнгелс запази лидерството в генералното класиране.Днешният етап беше с дължина 189 километра от Молфета до Пескичи. Исагире се откъсна напред заедно с други двама колоездачи пред един малък, но решаващ за етапа хълм. С мощен финален спринт Исагире вдигна ръцете като победител за първи път в етап от Големия тур.Той завърши с време 4:24.59 часа, като на 5 секунди след него остана Джовани Висконти от Италия, а на 10 Луис Леон Санчес от Испания.В края на етапа и основната група застигна бегълците, като на още 2 секунди след третия завършиха 25 колоездачи. В тази група беше и Юнгелс, както и останалите претенденти за крайната победа.Люксембургският колоездач запази лидерската позиция с 6 точки пред Джерейнт Томас от Уелс. Времето на лидера е 38 часа, 21 минути и 18 секунди. Трети е още един представител на Великобритания- Адам Йейтс, който изостава на 10 секунди от водача.", "date": "2017.05.13", "title": " Исагире спечели осмия етап в Джирото, Юнгелс остава лидер"}
{"url": "https://m.offnews.bg/news/Tenis_18788/Nadal-unishtozhi-Dzhokovich-na-kleia-v-Madrid_655462.html", "text": "Краля на клея Рафаел Надал се завърна в голямата игра в началото на сезона, а днес затвърди възходящата си форма, след като унищожи бившия световен номер 1 Новак Джокович в полуфиналите на турнира Мастърс в Мадрид.Испанецът не просто взе сет от сърбина за първи път в последните три години, а го прати под душа след 6:2, 6:4 по един категоричен начин.Това беше победа номер 24 за Матадора над Джокера в 50 срещи помежду им и първа за испанеца от август 2014 година.Двубоят от трибуните изгледа мегазвездата на Реал Мадрид и световния футбол Кристиано Роналдо в компанията на Раул Гонзалес, които бяха топло приветствани от феновете. Преди дни защитникът на Барселона Жерар Пике беше освиркан.В другия полуфинал от 22:30 часа днес Доминик Тийм се изправя срещу Пабло Куевас, като и за двамата следващият мач ще е първи за титла от \"Мастърс\".", "date": "2017.05.13", "title": " Надал унищожи Джокович на клея в Мадрид"}
{"url": "https://m.offnews.bg/news/Sviat-_12/Moskva-SASht-gotviat-plan-kak-da-se-reshi-diplomaticheskiiat-skandal_655466.html", "text": "Вашингтон ще изготви предложения как да разреши ситуацията около руските дипломати в САЩ, след като в края на миналата година  администрацията на Барак Обама наложи санкции срещу руски структури и изгони 35 официални представители от страната. Това става ясно от изявление на \"Американските партньори казаха, че ще изготвят своите предложение скоро, за да се започне конкретна работа по отблокиране на ситуацията\", коментира Захарова, цитирана от ТАСС.  През декември Барак Обама изгони 35 руски дипломати и наложи санкции на руското Главно разузнавателно управление (ГРУ) и Федералната служба за сигурност (ФСБ), които според администрацията са участвали в хакерските атаки преди изборите за президент през ноември. Наред с това американските власти затвориха две съоръжения, използвани от руското разузнаване в Мериленд и Ню Йорк.Въпреки че тогава руският държавен глава отказа да отвърне с реципрочни мерки, Мария Захарова отбеляза, че и в момента работата и свободното придвижване на руските дипломати в САЩ са нарушени. По думите й, за да отидат някъде, те трябва да подадат молби за разрешителни и няма гаранция, че ще бъдат допуснати. ", "date": "2017.05.13", "title": " Москва: САЩ готвят план как да се реши дипломатическият скандал с Русия"}
{"url": "https://m.offnews.bg/news/Futbol_18793/Arsenal-pobedi-Stouk-Siti-i-e-na-tochka-ot-top-4_655473.html", "text": "Останалите резултати:Лондонският Арсенал е близо до постигане на голямата си цел за сезона - място в топ 4 и участие в Шампионската лига.\"Артилеристите\" разстреляха с 4:1 като гост Стоук Сити в 37-ия кръг и събраха 69 точки. Това им определя петото място, докато четвъртият Ливърпул е с 1 повече.Оливие Жиру (42, 80), Месут Йозил (55) и Алексис Санчес (76) донесоха третата поредна победа на \"артилеристите\".Бившият нападател на Ливърпул Питър Крауч (67) вкара почетния гол за \"грънчарите\", но това се случи, след като игра с ръка.В крайна сметка това не повлия на изхода на мача. До края на сезона Арсенал има мачове с Евертън и Съндърланд. Манчестър Сити - Лестър 2:1, Борнемут - Бърнли 2:1, Мидълзбро - Саутхамптън 1:2, Съндърланд - Суонзи 0:2. От вчера: Евертън - Уотфорд 1:0, Уест Бромич - Челси 0:1.", "date": "2017.05.13", "title": " Арсенал победи Стоук Сити и е на точка от топ 4"}
{"url": "https://m.offnews.bg/news/DW_18800/I-zamirisa-na-impijchmant_655465.html", "text": "Аргументите \"за\"\"Мирише на импийчмънт\" - това изречение можеше да се прочете хиляди пъти в социалните мрежи след като стана ясно, че Доналд Тръмп е уволнил шефа на ФБР Джеймс Коми. Още от встъпването на Тръмп в длъжност анкети на Галъп показват, че повече от половината американци не са доволни от 45-ия президент на САЩ.След уволнението на Коми, залозите в онлайн-порталите за импийчмънт на Тръмп се увеличаха лавинообразно. Тръмп може да стане първият американски президент, който се разделя с поста си по този начин. Как би протекла една такава процедура?Доналд Тръмп обоснова уволнението на шефа на ФБР с това, че той \"не си бил свършил добре работата\" при разследването на аферата с електронната поща на Хилари Клинтън. Много американски медии писаха, че малко преди уволнението си Коми е поискал повече средства за разследването на руската връзка в американската изборна борба. Ако Доналд Тръмп е уволнил шефа на ФБР, за да попречи на разследването срещу него и сътрудниците му, това представлява възпрепятстване на правосъдието и форма на злоупотреба с власт.Вестник \"Вашингтон пост\" пише, позовавайки се на \"30 източници от Белия дом, правосъдното министерство и правителствени кръгове\", че Тръмп бил \"бесен\" на Коми за това, че не се е отказал от разследването на руската афера. Реакциите след уволнението на Коми показват обаче, че президентът може да е постигнал точно обратния ефект - направил е така, че интересът към разплитане на казуса с руската връзка в изборите да нарасне значително.Макар все още да не са предприети конкретни стъпки, актуалната дискусия за евентуална процедура по импийчмънт се базира на реални факти, а не на политически тенденции или амбиции на опозицията. Въпреки че Републиканската партия демонстрира сплотеност и лоялност към своя президент, изявени сенатори като Джон Маккейн не крият, че не одобряват политиката на Тръмп в много отношения. В аргументите срещу Тръмп се очертава и едно много сериозно обвинение: държавна измяна. А подобно престъпление влиза в дълбоко противоречие с вкоренения патриотизъм, с който се идентифицират републиканците. дори и най-лоялните привърженици на Тръмп не могат да пренебрегнат това обстоятелство, защото обратното би означавало политическо самоубийство. Съществуват два пътя: 25-та поправка на Конституцията дава възможност за отстраняване на президента против неговата воля при неспособност да изпълнява задълженията си. Втората възможност е по смисъла на член II, параграф 4 от Конституцията - предявяване на иск срещу президента за \"предателство, подкуп или други престъпления\", въз основа на който той да бъде свален. Независимо, че процедурата е юридическо действие, се изисква обаче и политическо решение. А това означава републиканците да се обърнат срещу Тръмп. И двете опции изискват две трети мнозинство в Конгреса. Републиканците имат мнозинство както в Сената, така и в Камарата на представителите. Водещи конгресмени, сред които шефът на Камарата Пол Райън и лидерът на мнозинството Мич Макконъл, вече се произнесоха в полза на решението на Тръмп. Макконъл дори отхвърли идеята за назначаване на специален следовател за руската афера с аргумента, че това само би възпрепятствало действията на ФБР и на разследващата комисия в Сената\".За да бъде приложена 25-та поправка на Конституцията е необходимо одобрението и на кабинета на Тръмп, вкл. на вицепрезидента Майк Пенс. Ще рече, че министрите на Тръмп и неговият заместник също трябва да гласуват срещу президента. След уволнението на Коми, Пенс застана твърдо на страната на Тръмп и заяви, че президентът \"е взел правилното решение в правилния момент\".Изводът: Да, като цяло може да се тръгне по пътя на процедурата за отнемане на президентските правомощия, но доказателствата са много тънки. Още по-малко пък налице е необходимата политическа подкрепа за подобна стъпка сред републиканците и правителствения апарат. ", "date": "2017.05.13", "title": " И замириса на импийчмънт"}
{"url": "https://m.offnews.bg/news/Tenis_18788/Pironkova-otpadna-v-kvalifikatciite-v-Rim_655470.html", "text": "Най-добрата ни тенисистка Цветана Пиронкова приключи участието си на силния турнир на клей в Рим, след като загуби в първия кръг на квалификациите пред американката Бетани Матек-Сандс с 6:7(6), 4:6 след 2 часа и 13 минути игра.Двубоят бе изключително равностоен и мина през няколко обрата. Пиронкова проби в петия гейм, а по-късно водеше с 5:3. Тя обаче пропусна три сетбола и се стигна до изравняване при 5:5.Българката имаше две възможности за пробив в следващия гейм, но американката доведе нещата до тайбрек.В него пловдивчанката водеше с 4:2, но загуби четири поредни точки. Първата ни ракета спаси два сетбола, но при третия предаде сета.Втората част започна с размяна на пробиви. Срещата вървеше равностойно до деветия гейм, когато Матек-Сандс спечели подаването на Пиронкова и в следващия гейм стигна до крайния успех.", "date": "2017.05.13", "title": " Пиронкова отпадна в квалификациите в Рим"}
