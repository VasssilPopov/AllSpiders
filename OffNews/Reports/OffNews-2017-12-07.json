{"url": "https://offnews.bg/sviat/palestinskiat-prezident-otkaza-da-prieme-vitceprezidenta-na-sasht-670793.html", "text": "Палестинският президент Махмуд Абас е отказал да приеме вицепрезидента на САЩ Майк Пенс по-късно този месец.Пенс, който ще прави обиколка в региона, е поискал среща с Абас на 19 декември във Витлеем.\"Такава среща няма да има. (Пенс) не е желан в Палестина\", заяви Джибрил Раджуб, високопоставен представител на движението на Абас, Фатах, цитиран от Ройтерс и БТА.Говорителката на Белия дом Сара Сандърс увери, че решението на американския президент Доналд Тръмп да признае целия Ерусалим за столица на Израел не е сигнал, че Съединените щати се оттеглят от мирния процес. Не зная някоя друга страна да се готви да последва нашия пример, отбеляза Сандърс пред репортери, като уточни, че все пак не е запозната с плановете на другите държави. ", "date": "2017.12.07", "title": "Палестинският президент отказа да приеме вицепрезидента на САЩ"}
{"url": "https://offnews.bg/kultura/da-zhivee-balgaria-ili-kak-se-vazrodi-krajniat-natcionalizam-u-nas-670781.html", "text": "Филмът \"Да живее България\" на режисьора Адела Пеева цели да обърне вниманието на обществото върху един сериозен проблем – възраждането на екстремния национализъм у нас.В продължение на три години е проследено развитието на няколко младежи от София, Стара Загора и Пловдив, които определят себе си като патриоти и по-често като националисти.Водени от патриотични чувства и желание да утвърдят собствената си идентичност, тези млади хора прекрачват тънката граница между патриотизма и откровения национализъм.Безразличието или нескритата подкрепа на „възрастните“ ги лишават от коректив, а това означава, че в България днес расте поколение, склонно към шовинизъм и агресивен национализъм. Всички те смятат, че бъдещето им принадлежи.Въпросът е обаче: какво бъдеще да очакваме ние? И още: Къде е границата между патриотизма и национализма? Кога и как започва осъзнаването в патриотизъм и как – в национализъм? Кой участва в това осъзнаване: учители, родители, приятели, хора на духовността, местното управление?Във филма си Пеева се опитва да намери отговори на тези въпроси, а коментарите относно лентата не стихват дни след неговата премиера на \"Киномания\". Ако сте пропуснали тазгодишното издание на фестивала, може да гледате \"Да живее България\" днес от 18,15 ч. в кино „Люмиер\", от 19.00 ч. в кино \"G8\". ", "date": "2017.12.07", "title": "'Да живее България', или как се възроди крайният национализъм у нас (трейлър)"}
{"url": "https://offnews.bg/obshtestvo/zele-po-asfalta-v-druzhba-slagat-antiparking-kolcheta-na-borsata-670780.html", "text": "Столичният булевард \"Амстердам\" от години е \"приватизиран\" от търговците на зеленчуковата борса в Дружба, алармира организацията \"Спаси София\". Всяка сутрин булевардът е практически непроходим от хаотично паркирали автомобили или влизащи и излизащи от всички входове на зеленчуковата борса такива. Тротоарите са напълно неизползваеми, често се паркира върху пешеходните пътеки или на спирките, а тролейбусите, чието депо също се намира там, се бавят в транспортния хаос, допълват от организацията. \"Спаси София\" настоява Столичната община, Район Искър и собствениците на борсата незабавно да намерят съответните решения на проблемите, за да гарантират нормална проходимост на булеварда и спазването на поне елементарна градска хигиена. По разпореждане на кмета на район „Искър“ Ивайло Цеков се извършва поредно разчистване на зоната, обясниха от община Искър за OFFNews.Кметът е възложил и поставяне на антипаркинг елементи за недопускане на навлизане на автомобили на тротоара и на тревните площи.Район „Искър“ не е издавал разрешения за продажба на зеленчуци на ул. „Амстердам“ в зоната пред тържището. За последните два месеца са извършвани многократно проверки съвместно с органите на Столичния инспекторат, 8-о районно управление на СДВР, НАП и Областна дирекция по безопасност на храните – София и Държавната агенция за метрологичен и технически надзор. Издадени са 20 акта за административни нарушения, 10 фиша за глоби и 44 констативни протокола с предписания и един акт за неизпълнение на полицейско разпореждане и оказване на съпротива, за което има и задържано лице. Извън тези проверки ЦГМ и Пътна полиция са извършвали проверки и са репатрирали неправомерно паркирали автомобили.", "date": "2017.12.07", "title": "Зеле по асфалта в Дружба, слагат антипаркинг колчета на борсата"}
{"url": "https://offnews.bg/politika/tcvetanov-se-e-sreshtnal-s-pokojnik-saobshti-prestcentarat-na-gerb-670766.html", "text": "Пресцентърът на ГЕРБ днес съобщи, че \"председателят на Парламентарната група на ГЕРБ и заместник-председател на партията Цветан Цветанов проведе работна среща с председателя на македонския парламент Арбен Джафери.\"Излиза, че Цветанов се е срещнал с покойник, защото легендарният македонски политик Арбен Джафери почина през 2012 г.Арбен Джафери, голям приятел на България, е създател на Демократическата партия на албанците (ДПА), някога най-влиятелната партия в албанския политически блок в Македония. До смъртта си беше неин почетен председател.От снимките, разпространени от пресцентъра на ГЕРБ, все пак става ясно, че на десетата Интерпарламентарна конференция по въпросите на сигурността, която се провежда във Вашингтон, Цветанов се е срещнал с Талат Джафери.Талат Джафери е председател на македонския парламент от април тази година. Той е член на Демократичния съюз за интеграция, конкурентна на ДПА партия, създадена от командирите на Освободителната народна армия от военния конфликт през 2001 г.В периода 2013-2014 г. Талат Джафери беше министър на отбраната на Македония, а през 2001 г. беше командир в редиците на албанската Освободителна народна армия.Прессъобщението на ГЕРБ за срещата на Цветанов с Арбен Джафери (а не с Талат Джафери) е публикувано и в официалната страница на партията.В своя Facebook профил Цветанов също съобщава за \"работна среща с председателя на македонския парламент Арбен Джафери\":", "date": "2017.12.07", "title": "Цветанов се е срещнал с покойник, съобщи пресцентърът на ГЕРБ"}
{"url": "https://offnews.bg/sviat/nad-100-raneni-pri-sblasatci-na-protesti-sreshtu-reshenieto-na-tramp-z-670779.html", "text": "108 палестинци са ранени при сблъсъци по време на протестите срещу решението на американския президент Доналд Тръмп да обяви Йерусалим за столица на Израел. Според данни на Червения полумесец сред пострадалите има и такива с огнестрелни рани. Палестинци излязоха на протест след решението на Тръмп. Палестинското министерство на образованието обяви четвъртък за неучебен ден и призова учители, ученици и студенти да участват в протестите в окупирания от Израел Западен бряг.Протести бяха организирани на Западния бряг и Ивицата Газа. В Газа демонстрантите изгориха плакати с лика на Тръмп и на израелския премиер Бенямин Нетаняху, както и израелски и американски знамена.На Западния бряг протестиращи подпалиха автомобилни гуми и замерваха израелските сили с камъни. Наложи се Израел да разположи допълнителни сили.Протести имаше във Витлеем, където военни използваха водно оръдие и сълзотворен газ, за да разпръснат демонстрантите. В Рамала демонстранти също подпалиха автомобилни гуми и над града се издигна черен дим.Израелската полиция е арестувала най-малко 10 души. Протести имаше и в столицата на Тунис.", "date": "2017.12.07", "title": "Над 100 ранени при сблъсъци на протести срещу решението на Тръмп за Йерусалим (обновена, снимки)"}
{"url": "https://offnews.bg/sviat/rusia-za-jerusalim-shte-premestim-posolstvoto-si-sled-kato-se-reshi-670772.html", "text": "Русия ще премести посолството си от Тек Авив в Йерусалим, само след като се решат окончателно всички проблеми за статута на палестинските територии. Това обяви руският посланик в Израел Александър Шеин на страницата на посолството във Фейсбук, след като американският президент Доналд Тръмп призна вчера Йерусалим за столица на Израел.\"Признавайки Западен Йерусалим за столица на Израел, ние не налагаме никакви решения на заинтересованите страни. Всички въпроси, включително за статута на Йерусалим, трябва да бъдат разрешени на палестино-израелски преговори\", обяви Шеин, цитиран от ТАСС. Той напомни, че руското външно министерство обяви на 6 април тази година, че \"руското ръководство е приело решение да признае Западен Йерусалим за столица на Израел\". \"Това изявление има цел - преди всичко да потвърди позицията на Русия в ползва на двудържавното решение на палестинско-израелския конфликт\", подчерта посланикът. Изявлението на Тръмп беше коментирано и от говорителя на руския президент Дмитрий Песков. \"Изявлението на Доналд Тръмп за Йерусалим не помага за решаването на близкоизточния конфликт, то предизвика остра реакция сред палестинците и съществено усложни ситуацията в региона\", обяви Песков, като добави, че позицията на американския президент води до разкол на международната сцена.\"Знаем, че далеч не всички са съгласни с подобно решение на президента на САЩ. Още повече то предизвика достатъчно остра реакция в Рамала и сред палестинците като цяло. Затова запазваме нашето безпокойство\", каза още Песков. \"Какво трябва да се направи? Да продължи търсенето на решение по пътя на политико-дипломатическите средства, макар че ситуацията безусловно съществено се усложни\", добави той, без да спомене за руското решение от април. ", "date": "2017.12.07", "title": "Русия за Йерусалим: Ще преместим посолството си, след като се реши статутът на Палестина"}
{"url": "https://offnews.bg/ikonomika/bitkojn-kriza-balgarski-banki-spriaha-da-rabotiat-s-kriptovalutata-670782.html", "text": "Български банки отказват да работят и да извършват операции, свързани с криптовалути и най-вече биткойни. Това става ясно от официално съобщение на Българската биткойн асоциация.Днес една от най-популярните онлайн борси за криптовалути, , излезе със следното съобщение на сайта си:OFFNews се свърза и с други родни търговци на криптовалутата, които ни разказаха, че сметките им не са блокирани, но го очакват всеки момент. В сайта на  също стои подобно съобщение. Към момента на писането на статията, официално становище от ПИБ или друга банка по казуса няма. Изявлението на Българската биткойн асоциация гласи:През последните месеци и седмици новините около криптовалутата не спират да превземат информационния поток. Миналата седмица стойността на един биткойн премина психологическата граница от 10 хил. долара, а днес вече минава 15 хил. долара.За справка - през 2010 година един биткойн не надхвърли и 1 долар, най-високата му цена за годината беше 0,39 долара.Оперирането с биткойни у нас беше сравнително безпроблемно до днес, тъй като в България няма специално законодателство, което да регулира оперирането с криптовалути.От съобщенията по форумите за биткойни става ясно, че неяснотата по проблема е голяма и инвеститорите не знаят дали, кога и как ще си получат парите.Въпреки че българските банки отказват работа с биткойни и това затруднява операциите на българските борси, на международния пазар транзакциите се извършват с пълна сила и при ваше желание, биткойни могат да се купят, ползвайки други онлайн борси.", "date": "2017.12.07", "title": "Биткойн криза - български банки спряха да работят с криптовалутата"}
{"url": "https://offnews.bg/sviat/martin-shultc-iska-da-sazdade-evropejski-saedineni-shtati-670783.html", "text": "Председателят на Германската социалдемократическа партия (ГСДП) Мартин Шулц призова днес за по-тясна интеграция в Европейския съюз с цел създаването до 2025 г. на \"Европейски съединени щати\", предаде ДПА, цитирана от БТА.Пред конгреса на своята партия той каза, че желае ЕС да започне работа по нов конституционен договор, който да създаде федерална Европа с единна политика в сфери като вътрешната и външната сигурност, данъците и валутните въпроси, международното развитие и предоставянето на убежище. По думите му страните, които не желаят федерализирането, трябва да останат извън блока.В речта си Шулц подчерта, че европейските ценности се подкопават системно от Полша и ЕС не е в състояние да стори нещо, а Унгария също се отдалечава все повече и повече от блока, включително чрез големите си сделки с Китай.Лидерът на ГСДП поиска от съпартийците си разрешение за започването на преговори с консерваторите на канцлера Ангела Меркел за съставянето на широка коалиция. \"Ние не трябва да управляваме на всяка цена. Но не трябва и да отказваме да управляваме при всички обстоятелства. Важно е какво можем да направим\", каза Шулц и добави, че \"съдържанието е важно, а не формата\".Мартин Шулц засегна и икономически въпроси. Според него е по-добре да се инвестира в еврозоната, вместо вниманието да се съсредоточава върху мерките за икономии. \"Нашият континент не може да си позволи още четири години германска политика към Европа, каквато практикуваше Волфганг Шойбле\", каза той по адрес на бившия финансов министър на Германия.Шулц изказа предположение, че ако ЕС имаше общ финансов министър, той щеше да попречи на гигантски компании като \"Фейсбук\" и \"Гугъл\" да се изплъзват от плащането на дължими данъци. Той посочи, че с оглед глобалните климатични промени Германия трябва да спре добива на кафяви въглища, но без това да се отрази на поминъка във въгледобивните райони.", "date": "2017.12.07", "title": "Мартин Шулц иска да създаде 'Европейски съединени щати'"}
{"url": "https://offnews.bg/obshtestvo/politciata-ustanovi-roditelite-na-izostavenoto-bebe-oproverga-versiat-670785.html", "text": "Полицията е установила кои са родителите на изоставеното в Перник бебе. Органите на реда обаче опровергаха първоначалната информация, според която майката е дала бебето на непозната на улицата и е избягала. От полицията уточниха, че става въпрос за 8-месечно момиченце, а сигналът за изоставено бебе дошъл около 12 часа днес. Разследването показало, че преди дни бащата на бебето го оставил на грижите на бившата си съпруга. Жената е учител и днес имала часове. Тъй като нямало на кого да остави момиченцето, го взела със себе си и помолила нейна колежка да го гледа, докато минат часовете ѝ. Информацията за бебето стигнала до директора през трета учителка. Жената, която се грижела за бебето, казала, че мъж и жена ѝ го оставили на улицата, а директорът повикал полицията и социалните служби. Учителката, на която било оставено бебето, посетила преди дни социалните служби в града и казала, че трудно се справя с него. 8-месечното момиченце е настанено за преглед в пернишката болница. То е в добро състояние. Установени са родителите на момиченцето и в момента се издирват. Уведомени са Отделът за закрила на детето в Перник и прокуратурата, съобщиха от полицията, цитирани от Дарик.Работата по случая продължава.", "date": "2017.12.07", "title": "Полицията установи родителите на изоставеното бебе, опроверга версията за избягала майка"}
{"url": "https://offnews.bg/obshtestvo/rakovodstvoto-na-pirogov-za-protestite-niakoj-iska-bolnitcata-da-ne-670784.html", "text": "Ръководството на болница \"Пирогов\" изпрати декларация, в която опроверга обвиненията на протестиращите медици от лечебното заведение и да обяви, че протестите са опит болницата да спре да работи. Лекари, медицински сестри и санитари протестират вече трети ден заради лошите условия на труд, намаляването на месечните им възнаграждения чрез спиране на допълнителното материално стимулиране. Те обясниха още, че лекари с дългогодишен стаж са принуждавани да подписват временни договори с изпитателен срок. Медиците посочиха още и кадрови проблем. Според тях се раздува администрацията на фона на намаляване на медицинския персонал. Те поискаха оставката на директора д-р Асен Балтов и обявиха, че много медици са заплашвани с уволнение, ако протестират, като призоваха и пациенти да подкрепят протеста иим. Ръководството на болницата отрече обвиненията. \"Категорично не сме съгласни и остро протестираме срещу начина на взимане на решение от бивши синдикални лидери и представители на няколко звена, по отношение на представянето на УМБАЛСМ „Н. И. Пирогов” пред обществото, по отношение на поставянето на оценки и квалификации, които уронват престижа на всички професионалисти, които работят тук. Декларативният и ултимативният тон, с които се подхвърлят неверни данни са абсолютни инсинуации\", обяви в декларация ръководството на \"Пирогов\".Според шефа на болницата протестът цели само да се урони \"дългогодишното градене на авторитет като лечебно заведение за безотказната спешна медицинска помощ. Така предприетите действия и думи, намираме и за удар по стабилността на системата на здравеопазването\".\"Не е ясно кой и защо цели „Пирогов” да не работи. Не е ясно кой и защо се стреми посредством, всякакви средства да саботира реформата в лечебното заведение\", обявиха още от ръководството на болницата.Оттам са категорични, че болницата всъщност показва добри финансови резултати, допълнителни средства от НЗОК, както и намаляване на дълговете.Те обявиха, че е имало забавяне на изплащането на допълнителното материално стимулиране, но забавените пари ще бъдат изплатени до Коледа. Според ръководството никой не е подписал и декларация за преназначаване на изпитателен срок. \"Всякакви други твърдения са опит за уронване на престижа и авторитета на „Пирогов” и насажда нарушаване доверието на пациентите\", завършва декларацията.", "date": "2017.12.07", "title": "Ръководството на 'Пирогов' за протестите: Някой иска болницата да не работи"}
{"url": "https://offnews.bg/sviat/trima-zaginaha-pri-strelba-v-uchilishte-v-sasht-670789.html", "text": "Трима души загинаха при стрелба в училище в град Ацтек в американския щат Ню Мексико. Сред тях е и стрелецът, съобщиха местните власти, цитирани от Асошиейтед прес и БТА. Другите две жертви са гимназисти от училището.Според Fox News при стрелбата са ранени 12 души. Възрастта на ранените и убитите не се съобщава.Училището, което се намира близо до индианския резерват Навахо нейшън, е отцепено и е претърсвано от полицията. Във връзка със стрелбата в Ацтек са затворени и училищата в близките градове. ", "date": "2017.12.07", "title": "Трима загинаха при стрелба в училище в САЩ"}
{"url": "https://offnews.bg/politika/vanshnoto-ministerstvo-predupredi-da-ne-patuvame-do-jerusalim-i-vitlee-670786.html", "text": "Министерството на външните работи предупреди да се избягват пътувани до палестинските територии, в градовете Йерусалим и Витлеем заради започналите протести след решението на САЩ да обяви Йерусалим за столица на Израел. Към момента няма информация за ограничения в движението, за непредвидени и неконтролируеми действия, но се очаква да има масови прояви, които могат да доведат до инциденти.В случай на пътуване министерството препоръча да се избягват публични места с масово струпване на хора, както и да се проявява повишена бдителност при ползването на градски транспорт.Съветваме пътуващите български граждани да следят в средствата за масово осведомяване текущата информация за обстановката в посочените места и да изпълняват стриктно указанията на властите. Предвид възможността за публични демонстрации и протестни прояви и в други държави от Близкия изток и Северна Африка, призоваваме българските граждани, пребиваващи в региона да проявяват повишена бдителност и да избягват публични места с масово струпване на хора, да се осведомяват за обстановката и да изпълняват стриктно указанията на властите, обявиха от ведомството.", "date": "2017.12.07", "title": "Външното министерство предупреди да не пътуваме до Йерусалим и Витлеем"}
{"url": "https://offnews.bg/volejbol/stana-iasen-zhrebiat-na-volejbolistkite-ni-za-svetovnoto-670776.html", "text": "Женският национален отбор по волейбол попадна в Група Б на Световното първенство в Япония през 2018-а година заедно с отборите на Китай, Италия, Турция, Канада и Куба.Това отреди тегленият късно снощи жребий в Токио, информират от БФ Волейбол.Тимът ни ще изиграе всичките си срещи от тази фаза на шампионата в Сапоро. Домакинът Япония е водач в Група А, където жребият събра Япония, Холандия, Аржентина, Германия, Камерун и Мексико. Срещите от този поток ще се изиграят в Йокохама, където ще се проведат и заключителните сблъсъци от 18-о издание на турнира.В Група С са САЩ, Русия, Република Корея, Тайланд, Азербайджан и Тринидад и Тобаго. В Група Д водач е европейският шампион Сърбия, а останалите тимове са Бразилия, Доминиканска република, Пуерто Рико, Казахстан и Кения.Шампионатът на планетата през следващата година ще се проведе в общо 6 японски града – Йокохама, Хамамацу, Кобе, Нагоя, Осака и Сапоро от 29-и септември до 20-и октомври. До началото на световното първенство остават точно 295 дни.", "date": "2017.12.07", "title": "Стана ясен жребият на волейболистките ни за световното"}
{"url": "https://offnews.bg/futbol/kristiano-ronaldo-specheli-za-peti-pat-zlatnata-topka-670788.html", "text": "Португалската мегазвезда Кристиано Роналдо спечели за пети път в кариерата си престижната награда \"Златната топка\" на \"Франс Футбол\" и се изравни по този показател с големия си съперник Лионел Меси.Звездата на Реал Мадрид беше коронясан в Париж, а Айфеловата кула светна в негова чест. Роналдо е печелил приза през 2008, 2013, 2014 и 2016 година преди това. Аржентинският ас на Барселона и доскорошният му съотборник Неймар се наредиха зад победителя, като така се повтори резултата от наградите на ФИФА.Класирането:1. Кристиано Роналдо (Реал М/Португалия)2. Лионел Меси (Барселона/Аржентина)3. Неймар (Барселона/ПСЖ/Бразилия)4. Джанлуиджи Буфон (Юве/Италия)5. Лука Модрич (Реал М/Хърватия)6. Серхио Рамос (Реал М/Испания)7. Килиан Мбапе (Монако/ПСЖ/Франция)8. Н'Голо Канте (Челси/Франция)9. Роберт Левандовски (Байерн/Полша)10. Хари Кейн (Тотнъм/Англия)11. Единсон Кавани (ПСЖ/Уругвай)12. Иско (Реал М/Испания)13. Луис Суарес (Барселона/Уругвай)14. Кевин Де Бройне (Манчестър Сити/Белгия)15. Пауло Дибала (Ювентус/Аржентина)16. Mарсело (Реал М/Бразилия)17. Тони Кроос (Реал М/Германия)18. Антоан Гризман (Атлетико/Франция)19. Еден Азар (Челси/Белгия)20. Давид Де Хеа (Манчестър Юн/Испания)21. Пиер-Емерик Обамеянг (Борусия Д/Габон)21. Леонардо Бонучи (Юве/Милан/Италия)23. Садио Мане (Ливърпул/Сенегал)24. Радамел Фалкао (Монако/Колумбия)25. Карим Бензема (Реал М/Франция)26. Ян Облак (Атлетико/Словения)27. Матс Хумелс (Байерн/Германия)28. Един Джеко (Рома/Босна и Херцеговина)29. Филипе Коутиньо (Ливърпул/Бразилия)30. Дрис Мертенс (Наполи/Белгия)", "date": "2017.12.07", "title": "Кристиано Роналдо спечели за пети път \"Златната топка\""}
{"url": "https://offnews.bg/futbol/ludogoretc-prodalzhava-napred-v-liga-evropa-670792.html", "text": "Шампионът Лудогорец ще играе и напролет в евротурнирите, след като прескочи груповата фаза на Лига Европа.В последния кръг разградчани завършиха 1:1 като гост на Хофенхайм и завършиха втори в група С. В другия мач от групата Истанбул Башакшехир победи с 2:1 Брага, но това не му стигна да изпревари \"орлите\" в крайното класиране.Групата спечели Брага с 10 точки, Лудогорец остана втори с 9, турският тим остана с 8, а считаният предварително за фаворит Хофенхайм остана последен с 5.Домакините, които нямаха шансове да излязат от групата, започнаха по-напористо и поведоха в резултата в 25-та минута, когато Филип Окс се разписа със силен изстрел по земя след добро подаване на Робин Хак.След почивката футболистите на Лудогорец заиграха по-добре и това даде резултат в 62-та минута, когато Вандерсон изравни, след като бе изведен добре от Марселиньо.Възпитаниците на Димитър Димитров имаха два добри шанса да стигнат до пълен обрат, но не успяха да ги използват, а в последните минути задачата им стана много тежка, след като централният нападател Клаудиу Кешерю получи малко пресилен директен червен картон.В самия край Лудогорец можеше да стигне и до успеха, но малко не достигна топката да влезе в мрежата на Хофенхайм.\"Смятам, че заслужено продължаваме напред. Не съм съгласен с мнението, че през първото полувреме не сме играли добре. През второто полувреме отново имахме проблеми в защита, домакините имаха две възможности да ни отбележат\", каза треньорът на Лудогорец Димитър Димитров.", "date": "2017.12.07", "title": "Лудогорец продължава напред в Лига Европа"}
{"url": "https://offnews.bg/sviat/ot-gaza-izstreliaha-dve-raketi-kam-izrael-670787.html", "text": "От Ивицата Газа са били изстреляни две ракети към Израел, които обаче не са успели израелска територия. Сирени за известяване на ракетен обстрел са се задействали днес на две места в Израел, съобщи израелската армия, цитирана от ТАСС и БТА. Става дума за южните райони Хоф Ашкелон и Шаар ха Негев.След проверка на сигналите израелската армия каза, че две ракети, изстреляни от ивицата Газа, не са достигнали до израелска територия.Ракетният обстрел идва на фона на напрежението в региона, след като американският президент Доналд Тръмп призна вчера Йерусалим за столица на Израел. След изявлението му палестинци излязоха на протести. При сблъсъци с полицията са ранени над 100 души, като сред тях има и такива с огнестрелни рани, обявиха от Червения полумесец. ", "date": "2017.12.07", "title": "От Газа изстреляха две ракети към Израел"}
{"url": "https://offnews.bg/sviat/erdogan-dade-za-primer-borisov-za-razbiratelstvo-na-maltcinstvata-670791.html", "text": "По време на посещението си в Гърция турският президент Реджеп Тайип Ердоган даде за пример за разбирателство на малцинствата премиера Бойко Борисов. В изявлението си Ердоган акцентира на положението на мюсюлманската общност, чиито права по думите му системно се нарушават.Като пример той посочи това, че Атина забранява на избраните от общността мюфтии да изпълняват задълженията си, а на тяхно място назначава избрани от правителството мюфтии да служат в джамиите. Ердоган разкритикува Гърция и затова, че години наред се отлага строителството на джамия в Атина.На това място от изказването си Ердоган посочи за пример разбирателството с българския министър председател Бойко Борисов по въпросите по опазването на историческото и културно имущество на малцинствените общности в Турция и в България.\"В Турция нямаме проблеми по отношение на християнските храмове. Българската православна общност в Истанбул притежава една уникална църква, известна като Желязната църква, която се намира недалеч от Патриаршията в квартал Балат. Ремонтът на църквата е към края си. На 7 януари 2018 г. заедно с Бойко Борисов, българския министър-председател, ще я открием тържествено заедно. Ремонтираме и манастира Сумела. Ние не се страхуваме от религиозните свободи, напротив, уважаваме ги. Хора, които се уповават на вярата, не се страхуват от религиозните свободи. Ние нямаме такива грижи. Елате заедно да разрешим проблемите на малцинството в Западна Тракия\", заяви Ердоган, цитиран от БТА.В първия ден от посещението си в Атина Ердоган успя да направи , като обяви, че Лозанският договор е остарял и поиска ревизията му. \"Лозанският договор (24 юли 1923 г.) не е споразумение само между Турция и Гърция, а обхваща 11 държави, между които са България, Великобритания, Франция, дори Япония фигурира там. В такъв случай само Егея ли включва то? Не включва ли и правата на малцинството в Западна Тракия. Към момента там живее 150-хилядно малцинство от мюсюлмани, турци, помаци. Техните права трябва да бъдат защитени от гръцкото правителство, за което настояваме\", каза Ердоган.Гръцкият президент Павлопулос и премиерът Алексис Ципрас категорично и публично се обявиха не само против ревизиране на Лозанския договор, но дори и против идеята той да бъде предмет на дебати. Това хвърли смут сред гръцките лидери и засенчи първия ден от визитата.Атмосферата беше подсилена от критиките на Ердоган към гръцкото правосъдие, че все още не е екстрадирало избягалите в тази страна гюленисти, замесени в осуетения опит за преврат.Социалните медии в Турция се задръстиха от подигравки по отношение на гръцкия президент Павлопулос, който на пресконференцията с Ердоган пред камерите изглеждаше доста притеснен, за разлика от госта Ердоган, който доминираше със самочувствието си.\"Като наказано дете, което ще иска работа от Ердоган\", обявиха част от потребителите в социалните медии.", "date": "2017.12.07", "title": "Ердоган даде за пример Борисов за разбирателство на малцинствата"}
{"url": "https://offnews.bg/politika/armiata-ostava-bez-spartan-ot-novata-godina-niama-pari-za-poddrazhk-670790.html", "text": "Армията ще остане без транспортна авиация от новата година, ако не се отделят пари за поддръжка на самолетите \"Спартан\", обяви по време на комисията по отбрана в парламента военният министър Красимир Каракачанов. Той обясни, че от три транспортни самолета \"Спартан\" са обезпечени полетите само на един, при това само до края на годината. Договорът за поддръжка е изтекъл по-рано тази година и все още не е подписан нов. По думите му трябва да се подпише 4-годишен договор за поддръжка с италианската компания \"Аления Леонардо\". Пари за това обаче в бюджета няма.В момента текат преговори с производителя на самолетите. Договорената до момента сума е малко над 17 млн. евро. Каракачанов поискал парите от финансовото министерство още през юни, но до момента няма положителен отговор. В МО имало бюджетни икономии през тази година, но те отишли \"за други неща\".  От думите на министъра стана ясно, че от новата година няма да може да се разчита и на Ан-26. Трите самолета бяха купени по договор от 2006 г., като първоначално страната ни трябваше да закупи 5 самолета за 91,8 млн. евро. След преговори през 2010 и 2011 г. договорът беше намален до 3 самолета за 55,8 млн. евро. Освен за военни цели, транспортните самолети \"Спартан\" се използват при донорски ситуации и за транспортиране на тежко болни пациенти, както и за изпращане на помощи. Сагата с пускането в експлоатация на изтребителите МиГ-29 продължава, стана ясно от думите на Каракачанов. Все още има проблем с маслата за промиване на двигателите, тъй като Русия е въвела ново изискване за лицензиране.Договорът за поръчката на двата нови патрулни кораба трябва да бъде готов до края на годината, допълни Каракачанов. Те ще бъдат построени от варненската корабостроителна фирма \"Делфин\", която беше единствен участник в търга. Инвестиционният проект е на стойност 820 млн. лв., но заради промени в закона за ДДС реалната сума, която ще получи изпълнителят, намалява със 164 млн. лв.", "date": "2017.12.07", "title": "Армията остава без 'Спартан' от новата година, няма пари за поддръжка, обяви Каракачанов"}
{"url": "https://offnews.bg/obshtestvo/otvoriha-podleza-na-bul-balgaria-i-geshov-670778.html", "text": "Напълно е възстановено преминаването през пешеходния подлез на бул. „България“ и бул. „Ив. Гешов“, съобщи Столична община. По-рано през деня движението през част от подлеза беше временно ограничено. Инжекционен разтвор, който се използва при работата на тунелопробивната машина, изграждаща третия лъч на метрото, е проникнал през канализационен отвор. Разтворът е влязъл под настилката на северозападния изход на подлеза и е надигнал 3-4 кв. м от плочника. Екипи на „Метрополитен“, дирекция „Транспортна инфраструктура“ и дирекция „Аварийна помощ и превенция“ са направили пълен оглед на подлеза и ползването на съоръжението е напълно безопасно. Машината вече е преминала през тази зона и тунелът в участъка е изграден. Сигналът за напукване на витрина е подаден от охраната на подлеза, който веднага е обезопасил района и е спрял преминаването на граждани до изясняване на случая.", "date": "2017.12.07", "title": "Отвориха подлеза на бул. България и Гешов"}
{"url": "https://offnews.bg/sviat/erdogan-napravi-politicheski-skandal-pri-vizitata-si-v-gartcia-670764.html", "text": "Изключително недипломатично поведение демонстрира турският президент Реджеп Тайип Ердоган при срещата с гръцкия си колега Прокопис Павлопулос.На съвместната пресконференция в Атина Ердоган направи политически скандал за Лозанския договор и за мюсюлманите в Западна Тракия.По силата на подписания на 24 юли 1923 г. Лозански договор, Източна Тракия и град Смирна (днешен Измир) са присъдени на Турция. С договора се уреждат границите и териториите на Гърция и Турция, както и границата между България и Турция.От Атина днес Ердоган заяви, че \"все още съществуват някои детайли по отношение на Лоназанския договор, които не са разбрани напълно добре.\"Той твърди, че мюсюлманите в Западна Тракия все още нямат правото да избират своя главен мюфтия:По отношение на инвестициите на турците в Западна Тракия не се оказва никаква подкрепа. Става въпрос за дискриминация. В Турция няма подобно приложение по отношение на гражданите от гръцки произход, каза Реджеп Тайип Ердоган.Лозанският договор определя територията и суверенитета на Гърция и ЕС и този договор за нас не подлежи на предоговаряне. В него няма празноти, не се нуждае от ревизия, нито пък от актуализация. Той е валиден, така както е подписан, и в този документ няма място за \"сиви зони\", нито пък за регулации по малцинствени въпроси, отговори гръцкият президент Прокопис Павлопулос.В Гърция има религиозно мюсюлманско малцинство и неговите права са напълно спазени, добави Павлопулос.", "date": "2017.12.07", "title": "Ердоган направи политически скандал при визитата си в Гърция"}
{"url": "https://offnews.bg/offtopic/kogato-poletite-biaha-simvol-na-bliasak-i-luks-galeria-670770.html", "text": "В днешни дни пътуването със самолет е по-евтино, по-безопасно и по-бързо в сравнение с десетилетия назад. Но въпреки това, преживяването по време на полет може би не е така приятно и изискано като в минали години. В ерата на нискотарифните превозвачи все повече от компаниите увеличават броя на седалките в самолетите, мястото пред краката става все по-тясно, а закуските, включени в цената на билета, са заплашени от изчезване.Всички тези неща ни карат да си мечтаем за златната ера на авиацията, когато да се возиш на самолет беше синоним на лукс, забавление и гастро пътешествие из изтънчени вкусове.\"Insider\" публикува снимки от най-добрите години на гражданските полети от периода от 1946 до 1970 г., идващи от известните авиопревозвачи Iberia, KLM, Delta, British Airways и Air France, които показват колко бляскаво бе летенето.", "date": "2017.12.07", "title": "Когато полетите бяха символ на блясък и лукс (галерия)"}
{"url": "https://offnews.bg/obshtestvo/puskat-noshtni-avtobusi-za-studenti-na-praznika-utre-670768.html", "text": "Автобусите от линиите 94 и 280 ще се движат през нощта на 8-ми срещу 9-ти декември в София, съобщиха от Центъра за градска мобилност. ЦГМ пуска по една кола от линия, затова рейсовете ще возят от центъра до Студентски град през 75 минути. Поводът е Студентският празник на 8 декември. ", "date": "2017.12.07", "title": "Пускат нощни автобуси за студенти на празника утре"}
{"url": "https://offnews.bg/obshtestvo/zhena-dade-na-nepoznata-bebeto-si-v-pernik-i-izbiaga-670767.html", "text": "Жена даде бебето си на непозната жена на улицата в Перник и избяга. Майката помолила непознатата жена да подържи за малко детето ѝ и побягнала, съобщи Дарик. Сащисана от случилото се, непознатата жена отнесла бебето в близкото училище - Основно училище \"Св. Иван Рилски\".В училището били извикани екипи на полицията и социалната служба. По-късно полицията  и обяви, че родителите са установени и се издирват. ", "date": "2017.12.07", "title": "Жена даде на непозната бебето си в Перник и избяга"}
{"url": "https://offnews.bg/obshtestvo/glavno-miuftijstvo-blizkiat-iztok-e-bure-s-barut-a-fitilat-e-jerusal-670773.html", "text": "Йерусалим е свещен град и територия за трите световни религии. Всяко решение за оспорвания статут трябва да бъде в рамките на дипломатически преговори между палестинския и израелския народ, както и ООН. Това се казва в позиция на Главно мюфтийство по повод вчерашното решение на американския президент Доналд Тръмп да признае Йерусалим за столица на Израел. Мюсюлманско изповедание изразява своето безпокойство от възникналия пореден конфликт. Създалият се напрегнат процес засяга юдеите, християните и мюсюлманите по целия свят. Близкият изток е буре с барут, а фитилът е Йерусалим. Световният мир е в огромна опасност, пише още в позицията. Във времена, в които светът е толкова нестабилен, а глобалният тероризъм е във възход, тази постъпка би подхранила фанатизма и насилието. Едностранните актове няма да спомагат мирното разрешаване на конфликта, който датира от десетилетия и търси решение.Главно мюфтийство изразява позиция на безпокойство и подканва световните лидери за диалог под егидата на ООН, твърдят още от Главно мюфтийство. ", "date": "2017.12.07", "title": "Главно мюфтийство: Близкият изток е буре с барут, а фитилът е Йерусалим"}
{"url": "https://offnews.bg/medii/televiziite-shte-oboznachavat-s-60-sekundno-preduprezhdenie-nepodhodia-670762.html", "text": "За по-строги мерки за обозначаване на неподходящо за деца медийно съдържание се споразумяха Съветът за електронни медии (СЕМ), Държавната агенция за закрила на детето (ДАЗД) и Асоциациацията на българските радио- и телевизионни оператори – АБРО, Българската национална телевизия и Българското национално радио. Те подписаха споразумение, с което приеха промени в критериите за оценка на съдържание, което е неблагоприятно или създава опасност от увреждане на физическото, психическото, нравственото и/или социалното развитие на децата.Критериите се променят за пръв път от тяхното приемане през 2011 г. Новите правила ще действат на принципа на саморегулацията.Какво е новото?Преди началото на предаванията и след всяко прекъсване, доставчиците на медийни услуги ще излъчват предупредителен текст за родителски контрол, както и да позиционират на екран пиктограма (визуален предупредителен знак), която указва възрастовата група, за която даденото предаване не е подходящо. Пиктограмата ще се появява след началото на предаването, както и след всяко прекъсване и ще престоява на екран в рамките на не по-малко от 60 секунди.Целта на приетите промени е да се въведат официално и в България добрите европейски практики, като по този начин на аудиторията се предоставя един допълнителен сигнал за неблагоприятно съдържание, който да помогне на родителите да предпазят децата от неподходящо съдържание.", "date": "2017.12.07", "title": "Телевизиите ще обозначават с 60-секундно предупреждение неподходящите за деца предавания"}
{"url": "https://offnews.bg/ikonomika/5000-selishta-u-nas-shte-mogat-da-kandidatsvat-za-evropari-za-bezplate-670752.html", "text": "Министерството на транспорта подкрепя идеята повече селища да се включат в инициативата за безплатен достъп до безжичен интернет WiFi4EU, независимо от тяхната големина. В момента в над 5000 български градове и села няма безплатен достъп до публична интернет мрежа. Те ще могат да кандидатстват за финансиране пред Европейската комисия.Инициативата Wifi4EU ще осигури до 2020 г. безплатен достъп до световната мрежа на жителите и туристите на 8000 местни общности в Европейския съюз. Първият конкурс се очаква да бъде обявен през 2018 г.Общинските ръководства трябва да предложат място, където ще се предоставя безжичен интернет – административна сграда, общинска болница, библиотека, площад или парк.Инициативата бе обсъдена на поредица от срещи между министъра на транспорта, информационните технологии и съобщенията Ивайло Московски и комисаря по цифровата икономика и общество Мария Габриел. ", "date": "2017.12.07", "title": "5000 селища у нас ще могат да кандидатсват за европари за безплатен интернет"}
{"url": "https://offnews.bg/litca/balgarka-v-klasatcia-na-horata-chijto-glas-shte-se-chuva-v-evropa-pre-670757.html", "text": "Българка намери място сред 28-те души, които ще оформят облика на Европа през 2018 година в класация на списание . е под №24 сред представителите (18 мъже и 10 жени) на 28 държави. Те са политици, бизнес лидери, артисти, писатели. \"Гласът на Юнкер\", а официално - говорител на Европейската комисия, е наречена \"пазителят\" на президента Жан-Клод Юнкер от \"Politico\".Мина е дъщеря на журналиста Александър Андреев - главен редактор на българската редакция на \"Дойче веле\". Родена е на 5 април 1983 г. в София и когато е 8, властите позволяват на семейството да замине за Германия, където баща ѝ работи за \"Дойче веле\". От годините в България помни, че майка ѝ - Невяна Андреева, ѝ говори на английски, за да я подготви за времето след края на комунистическия режим.Мина завършва средното си образование в Германия и двойно гражданство - българско и немско.34-годишната Андреева е \"гласът\" на Юнкер - особено когато става въпрос за общуването с германската преса, отбелязва \"Politico\" и допълва, че това я прави ключова фигура за усилията на председателя да достигне германското общество, което ще трябва спечели, за да прокара реформите си в ЕС преди излизането на Великобритания през 2019 г.Говорителката му споделя, че е искала да стане говорител още когато е била на 6 годинки, за да има възможността да \"стои на сцена и да носи хубави дрехи\" и да бъде гласът на някой, на нещо, което си струва.Тя получава това, което желае. Сега е лоялен член на най-приближения кръг около Юнкер и всъщност прави много повече от колегите си, за да представи Юнкер пред света.Нейното предизвикателство за следващата година е да докаже, че, въпреки, че Еманюел Макрон е харизматичен, уверен и амбициозен, плановете на Юнкер за ЕС имат най-голям шанс да се реализират. Плановете на френския президент са смели, но тези на Юнкер са по-приемливи, казва тя.", "date": "2017.12.07", "title": "Българка в класация на хората, чийто глас ще се чува в Европа през 2018-а"}
{"url": "https://offnews.bg/obshtestvo/ek-iska-da-plashtame-po-20-hil-evro-globa-na-den-zaradi-avtorskoto-pr-670765.html", "text": "Европейската комисия реши днес да предяви иск пред Съда на ЕС срещу България, Испания, Люксембург и Румъния заради липса на уведомление за цялостно прилагане в националното законодателство на тези държави на общностните разпоредби в областта на съвместното управление на авторското право и сродните му права, и на многотериториалното лицензиране на правата върху музикални произведения за използване онлайн, което беше предвидено да се извърши до 10 април миналата година. Комисията призовава Съда да наложи финансови глоби на тези четири държави, като за България сумата е 19 121 евро на ден, за Испания е 123 928 евро на ден, за Люксембург е 12 920 евро на ден и за Румъния е 42 377 евро на ден. Процедурите за нарушение бяха открити през май миналата година. До днес комисията не е получила уведомление, че са предприети необходимите мерки за прилагане на директивата в съответното национално законодателство. Директивата цели да подобри начина, по действат всички организации за съвместно управление чрез създаването на общи стандарти за управление, прозрачност и финансова дисциплина. С нея се определят общи стандарти за многотериториалното лицензиране на правата върху музикални произведения за използване онлайн на вътрешния пазар. Директивата е важна част от законодателството за авторското право в Европа, отбелязва ЕК. Всички организации за съвместно управление трябва да подобрят своите стандарти за управление и за прозрачност, се посочва в съобщението. Директивата беше приета на 4 февруари 2014 година. С неприемането на всички законови, подзаконови и административни разпоредби, необходими за спазването на директивата, или с неуведомяването на ЕК за подобни разпоредби до 10 април 2016 г., България, Испания, Люксембург и Румъния не са изпълнили своите задължения, установява комисията.", "date": "2017.12.07", "title": "ЕК иска да плащаме по 20 хил. евро глоба на ден заради авторското право"}
{"url": "https://offnews.bg/stil/desislava-radeva-po-zhiletka-na-ofitcialna-sreshta-vav-frantcia-670753.html", "text": "Съпругата на президента Десислава Радева избра ежедневно облекло за официална среща във Франция на държавния глава Румен Радев.Снимка с участниците бе публикувана вчера във Фейсбук страницата на Радев. Десислава Радева е облечена в сива жилетка и панталон.В срещата участват още 11 души, сред които Н.К.В. принцеса Шантал и барон Франсоа Ксавие дьо Самбюси, Лоик Ерве, сенатор на Горна Савоя и председател на групата за приятелство Франция-България във Френския сенат, Никола Жегу, съветник на президента Макрон, Антоан Херт, председател на групата за приятелство Франция-България във Френския парламент и Ирина Бокова, генерален директор на ЮНЕСКО 2009-2017 г.Облеклото на Радева отново предизвика много коментари в социалните мрежи, повечето от които негативни.\"Започвам да си мисля, че Десислава Радева нарочно се облича така, за да дразни хората с неуважение към институцията Президентство и към официалните лица, с които се среща\", пише Василка Василева под снимката във Фейсбук страницата на Радев. \"Явно се е приготвила за разходка из парка... можеш да извадиш момата от село, но не можеш да извадиш селото от момата\", коментира Лилия Стефанова. \"Като погледне снимката, човек си мисли, че г-жа Радева е била на излет някъде и случайно се е отбила там\", допълва Мими Минкова.Положителни коментари също не липсват, но те са основно за президента.", "date": "2017.12.07", "title": "Десислава Радева по жилетка на официална среща във Франция"}
{"url": "https://offnews.bg/tenis/grigor-dimitrov-potvardi-uchastie-v-shtutgart-670755.html", "text": "Най-добрият ни тенисист Григор Димитров и австралиеца Ник Кирьос бяха потвърдени за участие в тенис турнира от сериите АТР 250 в Щутгарт между 11 и 17 юни 2018 година.Това е едно от най-популярните събития на трева преди “Уимбълдън”, като през 2017-а Григор не записа добро представяне и отпадна в първи кръг от Йежи Янович със 7:6(4), 6:3, а титлата спечели Люка Пуй.Ник Кирьос също със сигурност ще участва в Щутгарт догодина, а турнирният директор не крие амбицията си да осигури на зрителите още присъствието на Рафаел Надал и Роджър Федерер, като за швейцареца е по-вероятно.Междувременно официалният сайт на АТР определи двубой на Григор Димитров за втория най-добър през 2017 година, изоставащ единствено от битката между Роджър Федерер и Ник Кирьос на полуфиналите в тенис турнира от сериите “Мастърс” в Маями, който швейцарският маестро впоследствие спечели.Любопитен е изборът на среща, който определено изненадва. Очакванията, че това ще е една от спиращите дъха битки с Рафаел Надал или мачовете му с Давид Гофен, нито едно от тях не е посочено от АТР.Става въпрос за едно от болезнените поражения на Димитров през 2017 година, а именно загубата от Доминик Тийм в трети кръг на “Мастърс”-а в Мадрид с 4:6, 6:4, 7:6(9) за 2 часа и 34 минути. В този двубой Димитров имаше пет мачбола, но в крайна сметка отстъпи на австриеца.", "date": "2017.12.07", "title": "Григор Димитров потвърди участие в Щутгарт"}
{"url": "https://offnews.bg/politika/vavedoha-zakon-za-evropejskata-zapoved-za-razsledvane-670759.html", "text": "Единодушно Народното събрание прие днес Закон за европейската заповед за разследване, който се въвежда у нас по европейска директива. Законът има за цел да опрости работата на съдебните органи, когато искат събиране на доказателства, намиращи се в друга държава от ЕС.Например, ако френските съдебни органи следят терористи, които се укриват в Белгия, те могат да поискат от белгийските си колеги да разпитат свидетели или да извършат обиски на жилища от тяхно име. Този нов инструмент ще опрости и ускори трансграничните наказателни разследвания.Европейската заповед за разследване се основава на взаимното признаване, което означава, че всяка държава членка на ЕС е задължена да признае и изпълни искането на другата държава, както би направила с решение, произлизащо от нейните собствени органи.Европейската заповед за разследване ще има следните предимства:Тя създава единен, цялостен инструмент с широк обхват — заповедта ще замени съществуващата фрагментирана правна рамка за получаване на доказателства. За участващите държави членки заповедта ще обхваща целия процес на събиране на доказателства — от обезпечаването на доказателствата до прехвърлянето на съществуващи такива.В нея се определят строги крайни срокове за събирането на исканите доказателства — държавите членки разполагат най-много с 30 дни, за да решат дали приемат искането. Ако то бъде прието, се прилага 90-дневен срок за извършването на исканите процесуално-следствени действия. Всяко забавяне ще бъде докладвано на държавата от ЕС, издала заповедта.При Европейската заповед за разследване се ограничават основанията за отказ на такива искания — получаващият орган може да откаже да изпълни заповедта само при определени обстоятелства, например, ако искането е в противоречие с основните принципи на правото на получаващата държава или вреди на интересите в областта на националната ѝ сигурност.Заповедта намалява административните формалности чрез въвеждането на единен стандартен формуляр, преведен на официалния език на изпълняващата държава, с който органите могат да искат помощ при търсенето на доказателства.С нея са защитени и основните права на защитата — издаващите органи следва да преценят необходимостта и пропорционалността на исканото процесуално-следствено действие. Европейската заповед за разследване трябва да бъде издадена или потвърдена от съдебен орган, а издаването ѝ може да бъде поискано от заподозряно или обвиняемо лице или от адвокат от негово име в съответствие с правото на защита и с националния наказателен процес. Държавите членки трябва да гарантират, че лицата разполагат с правни средства за защита, равностойни на тези, които са на разположение при сходно национално производство, както и че засегнатите лица са надлежно информирани за тези възможности.По-специално Европейската заповед за разследване позволява следното:- временно предаване на задържани лица с цел събиране на доказателства;- проверки на банковите сметки и финансовите операции на заподозрените или обвиняемите лица;- разследвания под прикритие и прихващане на далекосъобщения;- мерки за запазване на доказателства.Традиционните средства за разследване не винаги са адаптирани към цифровия свят, в който живеем. Съдебните органи се нуждаят от средства за достъп до доказателства, които се намират в цифров облак, или са разположени някъде другаде по света. Понастоящем Комисията работи върху решения за снабдяване на съдебните органи със съвременни инструменти за разследване, за да се опрости достъпът им до електронните доказателства.", "date": "2017.12.07", "title": "Въведоха Закон за европейската заповед за разследване"}
{"url": "https://offnews.bg/obshtestvo/evakuiraha-podlez-na-bul-balgaria-avaria-pri-stroezha-na-metroto-670756.html", "text": "Авария при строежа на третия лъч на метрото наложи хората от подлеза на бул. \"България\" и \"Академик Гешов\" да бъдат евакуирани.Полицията е отцепила района, част от подлеза остава затворена, съобщи МВР. Причината е напукана витрина при строителните работи. На мястото има полицейски екипи, на Гражданска защита, на Контрол на автомобилния транспорт и аварийно-спасителни екипи. Тунелопробивната машина е закачила водопроводни канали, които минават под подлеза, съобщи шефът на метрополитен Стоян Братоев пред Дарик. Тунелната машина върви по посока \"Георги Софийски\", където е другата станция, минава под подлеза и понеже има колектор и канали и е малко покритието, машината, за да може да върви без да има слягане, инжектира разтвор в почвата. Тъй като е с голямо налягане е избило малко от този разтвор в шахтите. Почистено е и машината продължава да работи\", обясни той.Няма нищо обезпокоително, това е част от технологията, увери Братоев.", "date": "2017.12.07", "title": "Евакуираха подлез на бул. 'България', авария при строежа на метрото"}
{"url": "https://offnews.bg/evropa/ek-predupredi-che-pregovorite-za-brekzit-prikliuchvat-v-nedelia-i-nia-670761.html", "text": "Европейската комисия днес предупреди, че в полунощ в неделя изтича срокът за преговорите по оттеглянето на Великобритания от ЕС. Говорител на институцията уточни, че твърденията за възможно удължаване на този срок са \"погрешни\".Говорителят отбеляза, че ЕК е готова да приеме отново в Брюксел британския премиер Тереза Мей в рамките на този срок, включително в неделя, съобщи БТА. Комисията уточни, че от следващия понеделник започва същинската работа по подготовката на заседанието на Европейския съвет в края на другата седмица.На това заседание на държавните и правителствените ръководители от ЕС се очаква да бъде решено дали да се премине към втората фаза на преговорите - за бъдещите отношения с Лондон. Това може да стане само при отчитането на \"достатъчен напредък\" в преговорите досега. През октомври ЕК обяви, че преговорите са в задънена улица.Не разполагаме с безкрайно много време, всеки изгубен ден прави нещата по-трудни. Председателят на ЕК Жан-Клод Юнкер е роден оптимист, това винаги му е било от полза в политическата му кариера, но в този случай са необходими двама, заяви говорителят. По-рано тази седмица Юнкер прие Мей, но след разговора им, продължил над четири часа, двамата се разделиха без постигнато съгласие. ", "date": "2017.12.07", "title": "ЕК предупреди, че преговорите за Брекзит приключват в неделя и няма да бъдат удължени"}
{"url": "https://offnews.bg/obshtestvo/zapochna-izplashtaneto-na-pensii-57-shte-vzemat-koledna-dobavka-670760.html", "text": "НОИ започна да изплаща пенсиите с коледна добавка.Изплащането им ще приключи на 20 декември (сряда), а допълнителната еднократна сума възлиза на 40 лв. за хората с пенсии в размер до 321,00 лв. включително.321 лева е линията на бедността, която се предлага за 2018 г. Пенсионерите, които ще получат коледни добавки, са 1,232 млн., или 57% от пенсионерите у нас.За коледната добавка държавата отдели 50 милиона лева. Изплащането на сумите чрез пощенските станции ще бъдe извършено съобразно изготвен график, който ще бъде предварително обявен във всяка една от тях. ", "date": "2017.12.07", "title": "Започна изплащането на пенсии, 57% ще вземат коледна добавка"}
{"url": "https://offnews.bg/sviat/45-hil-dushi-podkrepiha-nezavisima-katalunia-ot-briuksel-670763.html", "text": "Около 45 000 души участват в демонстрация днес в квартала с европейските институции в Брюксел в подкрепа на независимостта на Каталуния, предаде Франс прес, като се позова на данни на белгийската полиция.Демонстрацията е по призив на две асоциации, защитаващи идеята за независимост на испанската автономна област.Първоначално те бяха казали, че очакват в протеста да се включат около 20 000 души.Демонстрантите се събраха първо в парк близо до европейските институции и после тръгнаха на протестно шествие, съобщи БТА.", "date": "2017.12.07", "title": "45 хил. души подкрепиха независима Каталуния от Брюксел"}
{"url": "https://offnews.bg/politika/deputatite-zagovoriha-za-promiana-v-zdravnata-sistema-670749.html", "text": "Промени в здравната система са нужни и трябва да бъдат направени възможно най-скоро - около това се обединиха парламентарните групи, като тази тема бе най-широко дискутирана от депутатите в кулоарите в днешния кратък пленарен ден, продължил едва два часа.Първи темата повдигнаха от БСП, които напомниха за своето искане да бъде наложен мораториум за откриване на нови частни болници. Червените настояват също държавните и общински болници да бъдат пререгистрирани в лечебни заведения по съответния закон.\"Последните месеци многократно заявявахме, че моделът на здравеопазването не може да продължава по този начин. Колкото и да се увеличава бюджетът на НЗОК, парите изтичат, а резултатът не е подобряване на здравната услуга за хората. Това се потвърждава от констатацията на прокуратурата. Задължително е за нас смяна на модела на българското здравеопазване , но това няма как да стане без общо съгласие - политическо и обществено. Не може всеки управляващ да прави експерименти в здравеопазването, а следващата политическа сила да отменя и за да започва отначало. Това не е продуктивно за системата\", каза лидерът на левицата Корнелия Нинова.\"БСП за България\" поиска още ново и обективно ценообразуване на клиничните пътеки в новия рамков договор.Минути след изявлението на БСП от ВОЛЯ казаха, че действително трябва да се вземат спешни мерки в сферата на здравеопазването. Те ще поискат веднага след празниците да се премахне монополът на НЗОК. \"Воля\" ще настоява и за създаване на единен регистър на заболяванията в България, за да може здравеопазването да разполага със статистика и на база на нея да се вземат управленски решения, каза в парламента депутатът Пламен Христов.ДПС също коментираха темата. Бившият социален министър и настоящ депутат от движението Хасан Адемов заяви, че е нужен консенсус, при това надпартиен, за това какъв трябва да е моделът за развитието на здравеопазването.Според него обаче, за да се изпълни идеята на БСП за пререгистрация на болниците от търговски дружества в лечебни заведения, по закон те първо ще трябва да обявят фалит.\"Ограничаването на стопанската инициатива не е решение на проблема\", каза Адемов и допълни:Относно НЗОК, Адемов посочи, че за него именно съществуването само на един финансов орган е проблем и е време за демонополизация на Касата - идея на ДПС от години.От групата на Обединени патриоти в парламента казаха, че идеята на БСП за пререгистрацията на болниците \"има резон\", но и някои нелогични моменти.\"Да прелицензираме болници, а да не ги закриваме? Тогава защо да ги прелицензираме?\", попита риторично депутатът Калин Поповски от ОП.Той изрази мнение, че броят на болниците у нас е прекалено голям за населението, което имаме.\"В болници в градове с 10 хил. граждани медицина не се прави. Там се изписват пътеки на здрави хора, за да съществуват тези заведения. Холандия на 10 млн. население има 100 болници, ние на 7 млн. човека имаме 350\", каза Поповски.ГЕРБ последни коментираха в парламента здравните теми, като шефката на здравната комисия Даниела Дариткова обяви предложението на левицата за противоконституционно.„Учудвам се на отношението на колегите, които не подкрепиха идеята за следващата година да не се финансират новитедейности. В никакъв случай не разделяме видовете собственост. Решихме следващата година, за да се прецизира националната здравна карта, да може 1 година касата да не финансира такива структури“, коментира тя.Във връзка с предложенията на БСП за криминализиране на реекспорта на лекарства и пререгистриране на болниците от търговски дружества в лечебни заведения Даниела Дариткова заяви: „Нямаме нужда от поредния опит за политическа употреба на проблемите в здравеопазването, които така или иначе са безспорни“.Дариткова смята, че първо трябва да се видят елементите на предложението на БСП. \"Винаги съм се въздържала от квалификации, но преди няколко дни Корнелия Нинова смело излъга, че в Закона за бюджета на НЗОК и на държавата те били предложили вече да отпадне функционирането на лечебните заведения за болнична помощ като търговски дружества. Такова предложения нямаше и това може да бъде проверено“, обясни д-р Дариткова.", "date": "2017.12.07", "title": "Депутатите заговориха за промяна в здравната система"}
{"url": "https://offnews.bg/temida/referendumat-za-mladost-pak-v-sada-utre-670758.html", "text": "Второ заседание по делото за референдум срещу презастрояването на столичния район Младост ще се проведе утре в Административен съд - София. На 20 октомври Административният съд отложи делото срещу отказа на Столичния общински съвет да се проведе референдум, заради събирането на още доказателства. Съдебна експертиза трябваше да провери данните, обработени от ГРАО, дали са реални 14-те хиляди подписа, събрани от комитета \"За Зелен Младост\". От тях ГРАО признаха едва 8 000. Ако проверката докаже, че над 10% от жителите на \"Младост\" са поискали пряко допитване, той е трябвало да бъде задължителен или е следвало да бъде одобрен от Столичния общински съвет. Съдът определи вещо лице да се заеме с проверката на подписите, за което на „За Зелен Младост\" беше наложено да заплати гаранция от 1200 лв. Буквално минути преди края на посочения 10-дневен срок успяхме да съберем и да внесем исканата сума, съобщиха от \"За Зелен Младост\" днес. ", "date": "2017.12.07", "title": "Референдумът за Младост пак в съда утре"}
{"url": "https://offnews.bg/kultura/martenitcata-vleze-v-spisaka-na-iunesko-za-kulturno-nasledstvo-na-chov-670750.html", "text": "Мартеницата влезе в Представителния списък на елементите на нематериалното културно наследство на човечеството на ЮНЕСКО.Номинацията на традицията на 1 март бе съвместна на България, Румъния, Молдова и Македония.По време на заседанието на Междуправителствения комитет за опазване на нематериалното културно наследство на ЮНЕСКО, което се провежда в Република Корея, бяха вписани още няколко световни традиции в списъка на нематериалното културно наследство. Мюсюлманският празник Хъдърлез вече официално е под закрилата на организацията. Това е празник в мюсюлманиските общности, който съвпада с християнския Гергьовден (6 май) и отбелязва началото на пролетта. Най-забележителната част от празника е специален обреден танц, изпълняван от жени. Моми са облечени като конници, някои от тях са с почернени лица. Интересен е фактът, че обредното облекло на жените в близкото минало не се е различавало от българската народна носия.Всяко семейство събира 41 вида листа (може и цветове) от 41 различни растения, от които едното трябва задължително да бъде мащерка. След това листата се измиват и се варят, но в съда който се извършва термичната обработка трябва да се поставят яйца, а броят им е колкото броят на членовете от семейството. След като се изкъпе, всеки член от семейството се полива с вода от листата, а после се изяждат и яйцата. Вечерта се пали висок огън, който трябва да се прескочи от всички.Карнавалът на Базел е най-големият карнавал в Швейцария и се провежда ежегодно между февруари и март в Базел. Той е посочен като един от първите петдесет местни празника в Европа.Започва в 4 сутринта, трае 72 часа, приключвайки отново в малките часове на нощта. Дните по време на празненството често са наричани \"най-красивите дни\" заради костюмите на участниците. Приблизително 18 000 души се обличат цветни костюми и маски. Участниците са напълно прикрити по време на празника и се счита за грубо нарушаване на протокола да се покажат без маски, освен при официалните почивки. Костюмите и маските обикновено представляват известни хора, включително политици или дори комични герои или животни. По-традиционните маски припомнят наполеоновите войници и Арлекин.Нисма - традиционното ястие на Република Малави, също бе включено в списъка на ЮНЕСКО. То представлява тъста каша от смляна царевица и се поднася със странични ястия - месни или зеленчукови. Царевицата се смила със специален уред, подобен на голямо хаванче. Сред новите попълнения в списъка е и един от най-големите религиозни фестивали в Индия - Кумбх Мела. Той се провежда ротационно на четири места в Индия - все на реки, които се смятат за свещени. Главното място, разбира се, е река Ганг. На всяко едно от местата фестивалът се провежда веднъж на 12 години.", "date": "2017.12.07", "title": "Мартеницата влезе в списъка на ЮНЕСКО за културно наследство на човечеството"}
{"url": "https://offnews.bg/politika/lideri-na-sedem-balkanski-strani-na-forum-v-ndk-670729.html", "text": "Министър-председателят Бойко Борисов и главният изпълнителен директор на Световната банка откриват днес форум, който поставя началото на инициатива в подкрепа на регионалната интеграция на Западните Балкани.На конференция в Националния дворец на културата по покана на българския премиер ще бъдат косовският президент Хашим Тачи, президентът на Черна Гора Филип Вуканович, министър-председателите на Албания Еди Рама, на Република Македония Зоран Заев, и на Сърбия Ана Бърнабич, както и заместник министър-председателят и министър на външната търговия и икономически отношения на Босна и Херцеговина Мирко Шарович. Във форума ще участва и комисарят за европейската политика за съседство и преговори за разширяване Йоханес Хан.Във фокуса на дебатите между лидерите на Западните Балкани ще бъдат възможностите за засилване на европейската интеграция в региона и реализацията на общи инфраструктурни проекти, какъвто е един от приоритетите на Българското председателство на Съвета на Европейския съюз.", "date": "2017.12.07", "title": "Лидери на седем балкански страни на форум в НДК"}
{"url": "https://offnews.bg/temida/tcatcarov-otiva-pri-kolezhkata-si-v-sarbia-670751.html", "text": "Главният прокурор Сотир Цацаров заминава на двудневна официална визита в Сърбия по покана на колежката си Загорка Доловац.По време на посещението ще бъде подписан Меморандум за разбирателство и сътрудничество между българската и сръбската прокуратури. Ще бъдат обсъдени и други теми и въпроси от взаимен интерес, съобщиха от прокуратурата.В програмата се предвиждат срещи на българската делегация с представители на сръбската прокуратура и в парламента на Република Сърбия.Главният прокурор Сотир Цацаров ще бъде придружен от заместник-главния прокурор Ася Петрова и от завеждащия отдел „Международен“ във ВКП Цветомир Йосифов.", "date": "2017.12.07", "title": "Цацаров отива при колежката си в Сърбия"}
{"url": "https://offnews.bg/nashite-avtori/kalin-terzijski-konsumator-i-divak-sa-sinonimi-670676.html", "text": "Днес прочетох в новините...Сещате ли се за тая гениална песен на Бийтълс – „A day in the life”? В която едната част – с много психеделично звучене – е на Джон Ленън, а другата – стегната и делнична – е на Пол Макартни? Сигурно се сещате, а съвсем възможно е и да не се сещате.Струва ми се, че Бийтълс, с всичките си велики мелодични прозрения, лека-полека отиват в миналото. Потъват в забвение заедно с много други великани на световния дух, заедно и с хората, които ги обичат.Надявам се, естествено, да не е така. Бийтълс и Бетовен са части от един и същ феномен – европейското музикално величие. Но докато Бетовен е канонизиран за светец, благодарение на почти религиозното отношение на класическия европеец към изкуството, то Бийтълс са издигнати в култ от едно бавно подивяващо и лесно сменящо кумирите си консуматорско общество. Което пази Бетовен като реликва от вече нищо неозначаващо (за консуматора) минало. Но е възможно и да не запази Бийтълс, защото Бийтълс се възприема не като продукт на миналото, което трябва да се пази и съхранява без никакво замисляне – като задължителната стара дядова сабя в раклата – която консуматорът нито знае как да точи, нито как  А се възприема като продукт на новото време, което - според странните нагласи на консуматора – по презумпция не произвежда нищо особено трайно, да не говорим – вечно.Иначе казано: Като знаем колко траят обувките, които се произвеждат сега, правим си веднага сметка колко ще траят и песните, които са произведени в сегашното време.А Бийтълс все пак са ни съвременници. Хора от калпавите времена на калпавите временни неща и обувки.Консуматорът е убеден, че нищо създадено в нашето време не може да бъде вечно, велико или поне трайно. Както в предметната култура, така и в музиката, литературата и във всичките  съвременни изкуства.И защото той не очаква от творците на своето време да правят трайни, вечни – тоест – гениални, дълбоки и мъдри неща – то и те наистина не ги правят. Защото...дявол да го вземе, да го кажа ли? Хм. Ще го кажа, колкото и да е противно: Консуматорът не търси голямо и вечно изкуство, търси еднодневки – не фуги на Бах, каращи дори серафимите на Небето да потрепват, а горещи хитове (ха-ха!), които да се забравят двайсет и осем секунди след чуването.Сега да се върна на песента. Там Джон Ленън казва:И ето я гениалността – четеш новините и написваш една от най-великите песни на времето си. А сега ще кажа и така – ако във времето ти се намерят достатъчно мъдри и волеви хора, песента, която си написал, може да остане велика и в бъдни времена.Консуматорът не може да цени изкуството, затова изкуството на консуматорските времена – дори и само по себе си да е прекрасно – няма как да остане за поколенията. Защото изкуството се пренася в бъдещето благодарение на волята и възторга на съвременниците му. Някои велики произведения са били оценени много след като са създадени – така е! Но от момента на откриването им – оттогава именно започва техният живот на велики произведения. А тяхното величие се ражда от волята и възторга на разбиращите, на способните на устойчив ентусиазъм!Четох новините днес, момче...И прочетох, че в българските училища можело да стане и интересно за децата. Но трябвало да се въведат така силно нахлулите в живота иновации.Няма да напиша песен за това. Но ми се прищя да напиша нещо. А защо ви губих времето с тия разсъждения за Бийтълс и консуматорството – надявам се, че по-нататък ще се разбере.Децата, казва се в тази статия, все по-малко се интересували от това, което им се преподава в час. Защото то не било съобразено с възрастта им. Било суха информация, която не ги провокира към логическо мислене и затова на тях им се налагало да зубрят наизуст учебния материал. Ако не се съобрази преподаването с иновациите, които все повече навлизат в живота, то няма как учебният материал да стане привлекателен за децата.Веднага в главата ми се роди рояк от въпроси и мисли. Мисли във вид на въпроси. И тук-там – отговори. Отговорите ми не ме задоволяват никога и може би само по това – че никога не ме задоволяват – мога да преценя, че не съм пълен глупак. Тия, които смятат, че имат задоволителни отговори за нещата в света, обикновено са слабоумни.Първи въпрос: Образованието трябва ли да е интересно за децата?Този първи въпрос за мен е като железен прът, забит в гръбначния ми мозък. Защото той води до следната мисъл: А не е ли задължителното образованието наложено именно за да Възпита Децата на Това Да Преглъщат Всяка Скучна и Жестока, Неразбираема Гадост на Живота? Не е ли кълването на катехизиса или теоремата на Гаус просто метод за потъпкване на енергичната и свободолюбива природа на младия човек?Ако някой сега каже – О, не – това развива мисленето и логиката на младия ум – ще се изсмея! За огромната част от младите хора почти целият учебен материал е именно напълно неразбираемо-безсмислена тежест, която трябва да носят дванайсет години. За да получават джобни от мама и татко и за да...за някакво неясно бъдеще там, за диплома...Не се ли прави така: Карат те да правиш много и още повече от много неприятни и неразбираеми за теб неща; ти ги правиш, без въобще да разбираш смисъла от правенето им...И така – свиквайки да правиш очевидно безсмислени и неприятни за теб неща – скоро ще станеш истински добър човек! Тоест – послушен човек. Робот, свикнал да изпълнява, без да пита Който без никакъв ропот ще прекара живота си в завиването на едни и същи гайки в завода за атомни бомби, правейки едни и същи, напълно безсмислени и неразбираеми за него движения. С тъпото оправдание: Та нали така се живее, такъв е животът?!И той ще прави това без никаква съпротива, само с глух ропот, защото още от училище е научен така.Втори въпрос: Крепи ли се цивилизацията на тоя общ пакет от знания, който се опитват да вкарат в главите на учениците в единните средни политехнически училища?Защото нашите училища са политехнически. Учат се предимно...Сега ще кажа какво ме плаши: Знанията, които се преподават в училищата, касаят само човешкия инструментариум за преживяване! Учи се геометрия. А геометрията е наука за мерене на земята. Тя е инструментът за справяне с посоките и координатните системи. Тя е нещо съвсем конкретно и прагматично. Нещо като да знаеш функциите на джиесема си, като да познаваш начина за пъхане на кредитна карта в процепа на ПОС терминала (то пък има и безконтактни вече). Практически, материални нещица. Учи се история, но в нея се изучават факти. Сухи и безсмислени факти. Както се предлагат и готови внушения. Обикновено – патриотични и грубо антихуманни. Крум е велик, защото отрязал главата на някакъв човек, който бил обаче гаден грък (!) и пил забраненото от самия него вино от черепа на убития. Ура за Крум и завръщането на живите мъртви!Сегашното образование е насочено предимно към това : Как се мери земята и как да си потърсим работа (като чистачи евентуално) на английски, френски и испански. Как се работи с компютър, как се смятат семейните разходи за ток, къде се намира Западна Европа, където има работа и възможност за изкарване на хлебеца...Образованието, общо взето, е завладяно от науките, отговарящи на въпроса Но не и към големите въпроси в живота:Защо се живее? Кое е добро и кое – лошо? Кое е красиво и кое – грозно?Има ли Бог и имаме ли нужда от него?Какво, по дяволите, сме ние и Какво ще ни донесе радост?и Какво е радост? и Само радост ли трябва да търсим, или тъгата е също толкова важна?Всичко в съвременното училище е насочено към примитивно-материалния живот. А материалният живот – ако ще да е хипер-ултра-компютъризиран – все си е дивашки и примитивен!В съвременното училище по никакъв начин не се учи (по-правилно е да се каже – не се разсъждава!) за това „Как да се справяме със своите души?” и „Как да се справяме с душите на другите?”. И как да се справяме с трагичната си, болезнена потребност от Смисъл? Смисълът, който винаги ни се изплъзва. И за когото в училище никога не се и говори. Освен в часовете на някой мъдър, позагубил ентусиазма си учител по литература с махмурлук.Сега пък да вземем направо да учим как най-добре и ефективно се пазарува! И как да ползваме приложенията на айфоните си – и това е! Защото това е съобразено с иновациите и това е най-практично!О, небеса! А философията? Която се опитва да търси отговори на въпроса В училище се учи и философия – ще каже някой.Да. Както се учи и теоремата на Гаус. Зубрене. Мущровка. Мущровка е термин от армейското дело. Това е похват в строевата подготовка и означава безкрайно повтаряне на неприятни и очевидно безсмислени строеви упражнения, с цел затъпяване, т.е. – дисциплиниране на войника и отказването му от задаване на въпроси и мислене за смисъла на нещата. Прави едно, прави две – и не мисли, редник!Та така се учи и философия в училище. Да накълвем името на Арист...как му беше всъщност името на тоя скапаняк? Защото ще ни изпитат и ще трябва да го кажем. Щрак-щрак. Ние, учениците, сме автомати за ненужни знания. Подаваш ни въпрос, ние връщаме стандартен отговор. За всеки верен отговор получаваме отлична оценка, която татко и мама възнаграждават с нови приложения за айфоните ни. Щрак-щрак.Ето тук вече можем да се досетим защо говорих за консуматорството и за Бийтълс в началото.В сегашното образование, според статията, трябвало да има повече от иновациите, появяващи се непрекъснато...и аз се сетих, че става въпрос да включим фейсбук и джиесемите в образованието. Та децата – както и без друго са непрекъснато вторачени в екранчетата на джиесемите си, да вземат - мимоходом и без да усетят - да закачат и някакво там знание.Но както казах: не е ли процесът на образоването именно процес на дисциплиниране на човешката душа? Не е ли именно възпитаване на човешката душа в правене на трудни – тоест - неприятни, изискващи усилие на волята умствени упражнения?Не е ли това желание - да се направи леко и приятно учението - нещо като желанието на консуматорите да топят тлъстините по меките си шкембета ей така - без да се движат?!Ей така – лесничко, приятничко, неусетно - без да вдигат тонове тежести в гимнастическата зала, без да усетят никакво напрежение и болка в мускулите...И да постигнат прекрасни тела с приятно излежаване, зазяпани в айфоните си?!В главата ми се пръкна и друг коварен и зъл въпрос: Не е ли преподаването на неясни, отблъскващо неразбираеми неща начин за откъсване и отвращаване на децата от Знанието?Не помним ли много добре, ние – 50-годишните – как в детството си не четяхме класическа литература? Особено руска, мразехме я! Именно защото ни беше поднасяна по отблъсващо догматичен, неразбираем начин; литературата преставаше да е изкуство за разкош на душата и се превръщаше в армейска мущровка. Аз, писателят, прочетох българската и руската класика, чак когато успях да повърна всичко, с което бях тъпкан против волята ми в средното училище.Помислям си за миг как и Чарлз Буковски – готин, небрежен, непокорен и народен – би станал противен на младите хора, ако бъде преподаден в курса по литература. Представям си как децата четат статията за него в учебниците си и попадат на текст: ... патосният фундамент, епатажната интенционалност, изобщо - откровената фиксираност на модернистичните направления в чувствителността...И – сбогом, Чарли! Само затъпелите от амбицията на родителите си отличнички назубрят тия думички и ги казват с възторг пред черната дъска. И продължават да ги повтарят и когато започнат на свой ред да преподават в някое училище или започнат на свой ред да пишат учебници.Замислям се отново за Бийтълс и за консуматорството. Струва ми се, че все по-голямото отдалечаване на съвременния човек от Същността и Философията на Цивилизацията го прави дивак. Консуматор и дивак са синоними. Консуматорът-дивак няма нито силата, нито ума, нито волята да направи велики творенията на своите съвременници – да ги издигне до ранг на вечни творби - като ги разбере, като ги осмисли, като ги оцени и като им се поклони.Консуматорът-дивак, живеещ само с насъщните си нужди от хляб и айфони, никога няма да напише песен, вдъхновена от най-обикновена новина, прочетена в новините. Консуматорът все пак не е Джон Ленън.Във време на варвари Мона Лиза е само намаслена дъска, ставаща за подпалки!Ето го целият текст на [Verse 1: John Lennon]I read the news today, oh boyAbout a lucky man who made the gradeAnd though the news was rather sadWell I just had to laughI saw the photographHe blew his mind out in a carHe didn't notice that the lights had changedA crowd of people stood and staredThey'd seen his face beforeBut nobody was really sure if he was from the House of LordsI saw a film today, oh, boyThe English Army had just won the warA crowd of people turned awayBut I just had to lookHaving read the bookI'd love to turn you on[Verse 2: Paul McCartney]Woke up, fell out of bedDragged a comb across my headFound my way downstairs and drank a cupAnd looking up I noticed I was lateFound my coat and grabbed my hatMade the bus in seconds flatFound my way upstairs and had a smokeAnd somebody spoke and I went into a dream[Verse 3: John Lennon]I read the news today, oh boy4,000 holes in Blackburn, LancashireAnd though the holes were rather smallThey had to count them allNow they know how many holes it takes to fill the Albert HallI'd love to turn you on", "date": "2017.12.07", "title": "Калин Терзийски: Консуматор и дивак са синоними"}
{"url": "https://offnews.bg/sviat/palestintcite-na-protesti-dnes-sreshtu-reshenieto-na-tramp-za-jerusali-670732.html", "text": "Палестински граждански и ислямистки организации призовават за обща стачка и протестни митинги днес в отговор на решението на американския президент Доналд Тръмп да признае Йерусалим за столица на Израел, съобщи Ройтерс. Палестинското министерство на образованието обяви четвъртък за неучебен ден и призова учители, ученици и студенти да участват в протестите в окупирания от Израел Западен бряг, в ивицата Газа и в палестинските квартали на Йерусалим. Тази нощ палестинците угасиха светлините на Коледната елха край църквата \"Рождество Христово\" във Витлеем, в знак на протест срещу решението на Тръмп. Угасени бяха и светлините на Коледната елха в Рамала, близо до гроба на бившия палестински лидер Ясер Арафат, допълва БТА.  Протести избухнаха вчера в райони на йорданската столица Аман, населявани от палестински бежанци, предаде Ройтерс, като се позовава на очевидци. Младежи издигали антиамерикански лозунги в Аман, а в бежанския лагер Бакаа близо до столицата стотици младежи излезли по улиците с викове \"Долу Америка\" и призиви към йорданското правителство да анулира мирния си договор с Израел от 1994 година.", "date": "2017.12.07", "title": "Палестинците на протести днес срещу решението на Тръмп за Йерусалим"}
{"url": "https://offnews.bg/ikonomika/vodata-v-sofia-poskapva-s-9-3-v-iambol-s-20-na-sto-670730.html", "text": "Комисията за водно и енергийно регулиране (КЕВР) трябва да обяви днес решението си дали водата в 14 големи града у нас ще поскъпне. Очакванията са скокът в цените да е с до 20%.Повишението би засегнало потребителите в София, Смолян, Пловдив, Варна, Силистра, Кърджали, Русе, Перник, Монтана, Шумен, Сливен, Бургас, Ямбол и Враца.В столицата планираното увеличение е нови 9,3%, след увеличението с 18% от март. Така кубик вода от Нова година може да струва 2,36 лв. вместо 2,16 сега.Предвиденото увеличение за Варна е 7 стотинки за кубик. Най-голямо – с 20%, е увеличението на водата в Ямбол, както и във Враца – с 13%.", "date": "2017.12.07", "title": "Водата в София поскъпва с 9,3%, в Ямбол - с 20 на сто"}
{"url": "https://offnews.bg/sviat/erdogan-na-istorichesko-poseshtenie-v-gartcia-670733.html", "text": "Турският президент Реджеп Тайип Ердоган започва днес историческо посещение в Гърция, за да ускори затоплянето в отношенията между двете съседни страни, които продължават да бъдат белязани от дълбоки спорове. По време на двудневната официална визита - първата на турски президент в Гърция от 1952 г. насам, Ердоган ще се срещне в Атина с гръцкия си колега Прокопис Павлопулос и с премиера Алексис Ципрас, а след това ще посети мюсюлманското малцинство в Тракия, съобщи АФП, цитирана от БТА. Турция и Гърция, които заедно се присъединиха към НАТО през 1952 г., са ключови фактори по редица важни регионални въпроси като мигрантската криза, а също и преговорите за повторно обединение на Кипър.Ние се надяваме, че това посещение ще позволи развитие и укрепване на отношенията, заяви в сряда говорителят на турския президент Ибрахим Калън.След десетилетия на бурни отношения, които за малко щяха да доведат до въоръжен конфликт през 1996 г., двете страни започнаха период на разведряване, чието начало бе поставено през 1999 г. с помощта на Атина за Турция след катастрофалното земетресение в Истанбул.Двете страни сега си сътрудничат в споразумение между Анкара и Европейския съюз за възпиране на масовата миграция към Европа през Гърция.Въпреки относително топлите отношения между Атина и Анкара днес, между двете страни продължават да съществуват дълбоки спорове, включително за въздушното пространство и границите на континенталния шелф в Егейско море, за положението на мюсюлманското малцинство в Северна Гърция. Освен това Турция настоява за екстрадиране на осем турски военни, намерили убежище в Гърция след осуетения опит за преврат на 15 юли 2016 г. Искането за екстрадиция бе отхвърлено от гръцкото правосъдие през януари, което предизвика гнева на Анкара. 2800 полицаи, специални сили и сапьори ще охраняват Ердоган, а в Атина са забранени всички протести.", "date": "2017.12.07", "title": "Ердоган на историческо посещение в Гърция"}
{"url": "https://offnews.bg/obshtestvo/manolova-toplofikatcia-da-plashta-toka-ako-spre-parnoto-670734.html", "text": "Хората в Перник могат да претендират за неустойки за дните без парно, включително и обезщетение за парите, които са платили за друго отопление. Това коментира омбудсманът Мая Манолова по повод поредния случай в Перник, при който клиентите на топлофикационното дружество от дни стоят без парно. Хората с парно са ходещи роби на топлофикациите, заяви още Манолова по Нова тв. Топлофикация трябва да бъде дисциплинирана и да дава информация как харчи парите на столичани. Това дружество е 100% собственост на гражданите на София, каза Манолова по повод спечеленото вчера дело срещу софийското парно.Тя коментира и мораториумa върху новите лекарства като абсурден. Предупредих всеки народен представител и ще пусна жалба до Конституционния съд, има пряко нарушение на конституцията. Гражданите имат право на безплатна помощ и обслужване. Да вземеш надеждата на болния и да я обърнеш в числа е нечовешко и засяга гражданските права, заяви още Манолова по повод наложените ограничения в бюджета за здраве за догодина. ", "date": "2017.12.07", "title": "Манолова: Топлофикация да плаща тока, ако спре парното"}
{"url": "https://offnews.bg/psihologia/za-horata-nartcisi-670735.html", "text": "Хората - нарциси. Понякога влизат в живота ни в ролята на родители, партньори, шефове, колеги или приятели. Общуването с тях винаги е трудно и болезнено. Чувстваме се сякаш ние самите не съществуваме, а сме само сянка на техния грандиозен Аз и желанието им за величие. Понякога липсата им на всякаква емпатия към нашите собствени чувства ни ранява дълбоко. Чувстваме се единствено като инструменти, през които те постигат своите собствени цели. Понякога плачем от безсилието си да ги докоснем емоционално. Нашите собствени чувства нямат никакво значение за тях. Сякаш общуваме с хора - стени. Дори и да се опитаме да говорим за себе си, те умело ще се опитат да пренасочат разговора към собствените си нужди и проблеми. Ние винаги сме на втори план. Нашият свят няма значение за тях. Единственият начин да тече комуникацията гладко е, когато непрестанно ги хвалим и се превърнем в позитивни огледала, през които те поддържат своята безкрайно висока самооценка. Ще се опитаме да изведем основните психологически черти на нарцистичната личности и да видим механизмите, които стоят зад тяхното поведение.Високота самооценка е здравословна, но когато тя е крайно раздута, съчетана с крайното незачитане на другите, с непрекъснат копнеж от възхищение на другите и реакции на отмъстителна ярост при неудовлетворение на потребностите, можем да говорим за Нарцистично Личностово Разстройство. За да бъде диагностициран някой с него, трябва да притежава поне 5 от следните черти:Хората с Нарцистично личностово разстройство имат разстроено усещане за собствения Аз. То включва усещането за грандиозност, което не е подплатено с реални факти, както и преувеличено мнение за собствените позитивни качества и способности. Те също така имат копнеж от непрекъснати Адмирации от другите. Те желаят да са харесвани от абсолютното всички и това да бъде отбелязвано под формата на похвали и поощрения.Много характерно за Нарцистичното личностово разстройство е възприемането на другите единствено като Инструмент за постигане на собствените цели. Нарцистичните личности са изключително сензитивни към Критика от страна на другите. Възможно е , когато получат забележки, които нараняват собствената им себеоценка, да станат изключително агресивни към нас.Една изключително характерна черта при Нарцистичното личностово разстройство е липсата на емпатия. Тези хора нямат способността да се докоснат по никакъв начин до нашата емоционална вселена.Това донякъде е плод на следващата тяхна черта, а именно омаловажаване на другите с цел повишаване на собствената себеоценка. Фантазният живот на хората с Нарцистично личностово разстройство се върти предимно около фантазиите за успех и собствената им атрактивност.Характерни за Нарцистичното личностово разстройство са и проблемите в междуличностните отношения, които се дължат на дисбаланса в силите, който нарцисите съзнателно създават. Те са склонни винаги да обвиняват другите и житейските ситуации, в които попадат за собствените си грешки и провали.Кои са психологически механизми , които помагат за формирането на нарцисизма?Според Ерих Фром в своята същност нарцистичната личност е ужасно несигурен човек. Тя, дълбоко в себе си, макар и на несъзнателно ниво, интуитивно разбира, че собственото възхваляване не се основава на реални доказателства.Нарцистичната личност не се чувства задължена пред себе си да търси аргументи за собствената си правота. Тази себеубеденост в истинността на собствения интелектуален продукт има три следствия. Първо, подхранва положителния образ за собственото Аз. Второ, увеличава сигурността, увереността в себе си. Трето, създава се основание за възхищение от себе си, за поддържане на самовлюбеността. Става ясно защо хората, които са развили във висока степен нарцисизъм, имат нужда от непрекъснато себевъзприемане на своята изключителност, непогрешимост, величие.Нарцистичната рана има своите корени още в най-ранно детство. Тя се появява често при деца, чиито родители са несигурни, силно тревожни, страдат от пристрастявания или самите те са малтретирали децата си. За развитието на нарцисизма спомага системното неоткликване на емоционалните нужди на детето. Нарцисизмът в този случай се явява като защитна стратегия, срещу системното обезценяване и чувство за неприетост в света. Така самото дете остава като затворено между тези древни защитни механизми и никога не може да постигне истинска зрялост в междуличностните отношения.Друга, противоположна теория за корените на нарцисизма, се корени в т.нар. свръхпоощряващ тип родителство. Според нея бъдещите нарциси са деца, които са били системно надценявани, без да им се дава адекватна обратна връзка. Към тях също така са отправяни свръхизисквания, които да компенсират несполуките в живота на самите родители.Общуването с нарцистистичните хора е изключително тежко. Те могат да общуват само в модела “Аз съм перфектен и ти ми се възхищаваш”. Тяхната вътрешна компенсаторна логика ги кара да се възприемат като по-висши от нас и съответно заслужаващи всички привилегии, които светът предлага. Когато сме в силна емоционална връзка с тях, е възможно да се чувстваме постоянно самотни, отхвърлени и недооценени. И това е точно така, защото при нарцистичните хора е тотално нарушен балансът между взимане и даване. Те вярват, че те са толкова специални, че заслужават единствено да вземат от нас и от света. А истинското общуване е в хармонията между това да получиш и да дадеш. При него има “чуваемост” на емоциите и идеите на другия.И в процеса на това бясно взаимопреплитане се ражда равноправността, в чиито пазви и двамата могат да поддържат здравословно висока самооценка. Защото комуникацията е в това да се събарят стените на вътрешната самота, а не да зейват пропасти. Важно е, когато общуваме с нарцистични личности, да не позволяваме те да стават огледало за нашата самооценка. Тя трябва да бъде вътрешна, стабилна и неподвластна на техните опити да я счупят на парчета. Защото всеки от нас е уникален, защото няма двама души на земята, на които светът да се случва по един и същ начин. По-горе и по-долу понякога са само мисловни категории, които да компенсират собствената ни вътрешна празнота и липса на смислен емоционален контакт. Затова, когато общуваме с нарцистични хора, важно е да заставаме плътно зад себе си и собствените си ценности. Защото, когато можем да бъдем емпатични, да раздаваме света си щедро, няма как да седим по-долу. И знаем, че имаме крила, с които да летим в чужди емоционални вселени. А това вече е много.", "date": "2017.12.07", "title": "За хората нарциси"}
{"url": "https://offnews.bg/ikonomika/sled-dva-dni-podpisvame-za-rouminga-sas-sarbia-670739.html", "text": "Развитието на инфраструктурните проекти между България и Сърбия ще спомогне за свързаността на целия регион.Това заяви министър-председателят Бойко Борисов на среща със сръбския премиер Ана Бърнабич. Тя е в България по повод работната среща на лидерите от страните от Западните Балкани.По време на срещата двамата премиери дадоха приоритет на договореното изграждане на газопреносната връзка между България и Сърбия. Те оцениха високо и напредъка по проектите от взаимен интерес, като изграждането на магистрала Ниш - София и електрификацията на железопътната линия Ниш – българска граница. Икономическата полза от реализацията на проектите за модернизацията на шлюзовете на Железни врата и на пристанището в Бръчко на р. Сава ще бъде от огромно значение не само за двете страни, но и за гражданите и бизнеса в цяла Европа. Борисов и Бърнабич оцениха високо доброто двустранно сътрудничество, като българският премиер подчерта, че само след два дни предстои подписване на Меморандум между двете държави за намаляване на тарифите за роуминг.В хода на разговора българският премиер заяви още, че страната ни ще продължи да подкрепя евроинтеграционния прогрес на Сърбия по време на предстоящото председателство на Съвета на ЕС.", "date": "2017.12.07", "title": "След два дни подписваме за роуминга със Сърбия"}
{"url": "https://offnews.bg/ikonomika/kristalina-georgieva-prez-2018-shte-vlezem-v-chakalniata-na-evrozonat-670736.html", "text": "Очаквам България да влезе в чакалнята на еврозоната догодина, прогнозира в предаването „Тази сутрин“ по bTV главният изпълнителен директор на Световната банка Кристалина Георгиева.Тя е в България, за да открие форум на високо ниво заедно с министър-председателя Бойко Борисов по темата за Западните Балкани.„Политическото решение може да бъде взето много бързо и очаквам, че то ще бъде взето бързо, защото икономиката на Европа е в добро състояние, европейците подкрепят еврото повече, отколкото когато и да е в неговата история – 64% от европейците казват: „Еврото е добро за нас“. Това означава, че обществената среда в България и Европа е позитивна“, коментира тя.Георгиева уточни, че от влизането в чакалнята до влизането в еврозоната обикновено минават три години. По думите ѝ това е време, което българите ще могат да усетят като полезно за тях – вземат се решения, които правят икономиката още по-стабилна, добави Георгиева.Според бившия български еврокомисар българският бюджет е много стабилен и за него „може да се кажат много хубави неща, защото дефицитът е под контрол вече толкова много години подред, инвестирането в дългосрочни проекти, които гарантират България да се вдига нагоре – то се вижда от хората. И най-вече този бюджет казва: „Ние българите можем да влезем в еврозоната – с нашата фискална дисциплина, с това как се отнасяме с инфлацията, с това колко добри са балансите в нашата икономика ние можем да влезем в чакалнята на еврозоната“.На въпрос за Шенген тя посочи, че страната е готова, всички технически условия са изпълнени и присъединяването ни към зоната е въпрос на политическо решение от страните членки. „Доколкото разбирам, те са по-отворени днес, отколкото бяха преди година. Да стискаме палци най-сетне това да се случи, страната е готова“, посочи Георгиева.", "date": "2017.12.07", "title": "Кристалина Георгиева: През 2018 ще влезем в чакалнята на еврозоната"}
{"url": "https://offnews.bg/ikonomika/sofia-startup-expo-shte-se-provede-za-parvi-pat-u-nas-670741.html", "text": "За първи път в България ще се проведе Sofia Startup Expo 2018 (SSE) - изложение за стартиращи компании и нови предприемачи, които ще покажат иновативни продукти, технологии и услуги за производството и ежедневието, свързани със създаването на удобство, ефективност и по-високо качество на живот на хората.Като платформа за подпомагане на иновациите, SSE ще обхване всички компоненти, необходими за започване и поддържане на стартиращ иновативен бизнес. Тук ще видите стартъп фирми, мениджмънта на водещите корпорации, държавни агенции, инкубатори, инвеститори, фондове за рисков капитал, банки, идеи на студенти и технологични компании от цял свят. Амбицията на организаторите е SEE да се превърне в мястото за среща на създателите на технологиите, иновационните мениджъри и инвеститорите, които да изграждат партньорства и да оформят бъдещето. Очакват се изложители от секторите на информационните и комуникационни технологии, енергетиката, хранително-вкусовата промишленост, земеделието, строителството, здравеопазването, образованието, финансовите услуги, транспорта, екологията и др. Ще бъдат демонстрирани широка гама от нови технологии, модерни услуги и продукти в различни категории, с допълнително познание за IoT - интернет на нещата (познат и като Интернет на вещите – за комуникация чрез електронни устройства помежду им или с външна среда), чрез интерактивни семинари и презентации. Инвеститори и фондове за рисков капитал ще търсят най-добрите високотехнологични продукти с потенциал за стартиране на успешен бизнес, които да подкрепят.Мотото на първото издание на Sofia Startup Expo 2018 е „Дайте крила на своите идеи“.", "date": "2017.12.07", "title": "Sofia Startup Expo ще се проведе за първи път у нас"}
{"url": "https://offnews.bg/izvan-terena/blago-dzhizasa-lekuva-rani-v-dubaj-670742.html", "text": "Футболистите в Русия студуват по стадионите в разгара на шампионата в местната Висша лига. Но не и Благой Георгиев. Той лекува травма на топло в Дубай, информира \"България Днес\".Халфът на Оренбург получи контузия в коляното преди малко повече от месец и беше опериран. Благо ще е извън терените до края на годината. Веднага след като хвърли патериците, Джизъса замина за любимата си дестинация за почивка. Той заведе съпругата си Есмер в Дубай на предколедна ваканция. Компания им прави още една двойка.Веселата група традиционно се настани в тузарски комплекс на самия бряг. Той е изграден в един от заливите на изкуствено построения палмов остров Джумейра. Хотелът е пълен с всички екстри, които може да поиска човек. Най-евтината стая в този период на годината е 1000 долара на вечер.Благо не спира да глези половинката си, която този път може да разпусне на макс. Причината е, че синът им Елай е оставен у дома в Русия. Все пак родителите му обиколиха скъпарските магазини в емирството, за да му купят подаръци.Дубай вече е като втори дом за бившия ни национал. Той използва всеки възможен момент, за да отскочи дотам. ", "date": "2017.12.07", "title": "Благо Джизъса лекува рани в Дубай"}
{"url": "https://offnews.bg/sviat/savetat-za-sigurnost-na-oon-se-sabira-zaradi-jerusalim-670744.html", "text": "Съветът за сигурност на ООН ще заседава извънредно утре по повод решението на американския президентДоналд Тръмп да признае Йерусалим за столица на Израел, съобщи Ройтерс. Заседанието е свикано по настояване на Боливия, Египет, Италия, Сенегал, Швеция, Уругвай, Франция и Великобритания. Този ход на американския президент предизвика „сериозно безпокойство“ в Европа, изразено лично от дипломат номер 1 в ЕС Федерика Могерини, според която перспективите за мир в региона са поставени под риск. Иран заклейми решението на американския президент Доналд Тръмп да признае Йерусалим за столица на Израел и предупреди, че то ще предизвика нова интифада /палестинско въстание/, предаде Франс прес, цитирана от БТА. В комюнике на иранското външно министерство се посочва, че \"провокативното и неразумно решение\" на САЩ ще предизвика нова интифада, по-радикални действия и вълни от гняв и насилие.  Иран \"призовава международната общност, влиятелните държави и особено мюсюлманските страни, да попречат на изпълнението на това решение на САЩ, което е в изгода единствено на ционисткия режим, за да се запази стабилността в региона\", посочва министерството.", "date": "2017.12.07", "title": "Съветът за сигурност на ООН се събира заради Йерусалим"}
{"url": "https://offnews.bg/futbol/shte-igrae-li-tcska-v-evropa-670743.html", "text": "Темата \"ЦСКА в Европа\" ще остане актуална и през следващата година. В началото на 2018-а ще стартират двете дела на \"червените\" срещу УЕФА.Както е известно, те касаят отстраняването на тима от евротурнирите през лятото. Случаите ще бъдат гледани на 23 и 24 януари от Арбитражния съд за спорта в Лозана. Първото е №5177 и ще е през първия ден. След това ще се гледа №5201.Едното дело е за решението за отстраняване от Лига Европа, а другото е за действията преди жребия, когато първо тимът бе включен в него, а след това се появи Дунав (Русе).Легендарният Димитър Пенев пък стана за смях, след като беше командирован за жребия, а в последния момент се оказа прост наблюдател.Срещу евроцентралата има заведено дело и от френския Олимпик (Лион).", "date": "2017.12.07", "title": "Ще играе ли ЦСКА в Европа"}
{"url": "https://offnews.bg/112/momche-i-momiche-zaginaha-v-katastrofa-27-godishen-v-bolnitca-670748.html", "text": "18-годишно момче и 19-годишно момиче загинаха при тежък пътен инцидент край ловешкото селоБаховица рано тази сутрин. В тежко състояние в болница е приет 27-годишен мъж. Сигнал за инцидента е получен около 5.40 ч., съобщават от Областната дирекция на МВР-Ловеч.По първоначална информация водачът на лек автомобил, пътуващ в посока към града, е загубил контрол над управлението, в резултат на което колата напуснала платното за движение и се ударила в крайпътно дърво. ", "date": "2017.12.07", "title": "Момче и момиче загинаха в катастрофа, 27-годишен в болница"}
{"url": "https://offnews.bg/sviat/vanshno-statutat-na-jerusalim-triabva-da-se-dogovori-s-pregovori-670731.html", "text": "Статутът на Йерусалим като свещен град на трите монотеистични религии следва да бъде договорен чрез израелско-палестински преговори за мир, които да доведат до споразумение относно окончателния статут на палестинските територии.Всяка промяна на статута на Йерусалим, която не е постигната посредством израелско-палестински преговори, би могла да се отрази негативно на усилията за възобновяване на близкоизточния мирен процес, гласи официалната позиция на българското Министерство на външните работи.Изявлението на ведомството бе направено непосредствено след като американският президент Доналд Тръмп призна Йерусалим за столица на Израел.В качеството си на страна-членка на ЕС България ще остане ангажирана с регионалните и международните партньори, в това число с „Квартета” за Близкия изток, в подкрепа на усилията за възобновяване на мирните преговори за намиране на решение на конфликта на основата на принципа за две държави, съжителстващи в условията на мир и сигурност, заявиха още от МВнР.След като стана ясно вчера, че президентът на САЩ ще признае града за столица на Израел, се отключи дипломатически ураган, а част от международната общност го предупреди за възможно влошаване на палестинско-израелския конфликт.", "date": "2017.12.07", "title": "Външно: Статутът на Йерусалим трябва да се договори с преговори"}
{"url": "https://offnews.bg/kultura/chasove-ni-deliat-ot-kontcerta-na-legendite-psycho-realm-programa-670746.html", "text": "Днес е концертът на рап легендите The Psycho Realm, които отбелязват 20 години от официалното издаване на легендарния си едноименен албум.Концертът им в клуб \"Мixtape 5\" ще започне с българска хип-хоп зарядка от страна на диджеите  Akasha & STARTERAs и емситата от 5 o’ clock.21:00 – Врати21:30 – DJ Akasha & STARTERAs set22:00 – 5 o’ clock23:30 – Psycho RealmБилетите за концерта са пред изчерпване. Остават по-малко от 70 билета, които могат да бъдат намерени онлайн в мрежата на ticketlogic.bg, както и на следните каси: . Билетите струват по 30 лв.Латино класиците Psycho Realm са основани от двамата братя Sick Jacken (Джак Гонзалес) и Big Duke (Густаво Гонзалес) от края на 80-те години на миналия век.Първата им песен е записана в далечната 1994 г. и носи името \"Scandalous\", включена в саундтрака на филма \"Mi Vida Loca\".Същата година рап-легендата B-real от световно известните \"Cypress Hill\" забелязва двамата братя по време на едно от участията им. Той толкова много се вдъхновява от представянето им, че пожелава да се присъедини към тях като член на бандата. По онова време \"Cypress Hill\" са на върха на славатаПрез 1997 г. \"Psycho Realm\" бързо набират скорост, тази година и гинатите от \"Sony\" пускат първият им официален едноименен албум, означен като допълнение към семейството на \"Cypress Hill\" със специален стикер, поставен на обложката.Поради конфликти с компанията обаче, братята Гонзалез се разделят със \"Sony\". Както самия Sick Jacken споменава по-късно: \"Машината искаше да ме цензурира. Аз не го направих за тях и те спряха да ни издават.\"Въпреки това рапърите продължават без огромния гръб на издателната компания и основават свой собствен лейбъл - \"Sick Symphonies\".Месец преди издаването на втория им албум, на 29 Януари 1999 г., The Big Duke e прострелян във врата, докато се опитва да прекрати бой в Лос Анджелис. След случката той остава парализиран завинаги.По-късно рлез същата година Sick Jacken издава албума си \"A War Story: Book I\", като в една от песните се включва и B-real.Днес Psycho Realm ще излязат в състав - Sick Jacken, Cynic и оригиналният диджей на групата - Resy One.", "date": "2017.12.07", "title": "Часове ни делят от концерта на легендите Psycho Realm (програма)"}
{"url": "https://offnews.bg/112/maskirani-s-trabi-i-buhalki-nahluha-v-stolichna-gimnazia-obnovena-670740.html", "text": "Група маскирани и въоръжени с метални пръти и бухалки младежи са нахлули в сградата на Професионалната гимназия по механоелектротехника в София. Инцидентът е станал около 16 ч в сряда.Нападателите са издирвали вероятно някои от учениците. Охраната и учителите са повикали полиция, но докато служителите на МВР са пристигнали на място, маскираните са успели да избягат.По случая се води разследване. МВР издирва нападателите. Няма пострадали при инцидента.По информация на БНТ става въпрос за двама младежи, които търсели десетокласник. И тримата са боксьори, а десетокласникът общувал във фейсбук с приятелката от един от двамата маскирани. Търсенето момче успяло да се скрие. Видеозаписи от случилото се са предадени на полицията.", "date": "2017.12.07", "title": "Маскирани с тръби и бухалки нахлуха в столична гимназия (обновена)"}
{"url": "https://offnews.bg/obshtestvo/tciala-nosht-bez-voda-v-chast-ot-stolichnia-tcentar-670667.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Заради подмяна на спирателен кран на до бл. 26 , жк. „Овча купел“ 2 , се налага спиране на водоподаването от 10:00 до 22:00 часа на ул. „Антонин Колар“, ул. „Херман Майер“, ул. „Иван Хаджийски“, ул. „Феникс“, бул. „Президент Линкълн“, ул. „Иван Хаджийски“ между ул. „Херман Майер“ и ул. „Промишлена“, бл.38 и ниска зона на бл.40 А и бл. 42А, ул. „Детелина“, бул. „Президент Линкълн“, ул. „Антонин Колар“. Във връзка с подмяна на спирателни кранове и водомерен възел на резервоар „Бухово“ , гр. Бухово , се налага спиране на водоподаването от 9:00 до 21:00 часа на гр. Бухово. От 23 часа днес от 6 ч. утре без вода ще бъдат в района на ул. „Оборище“ от бул. „Евлоги и Христо Георгиеви“ до ул. „Васил Друмев“, района между ул. „Оборище“, ул. „Мърфи“, ул. „Русалка“ и ул. „Алеко Константинов“, ул. „Алеко Константинов“ от ул. „Оборище“ до ул. „Султан тепе“. Причината е подмяна на спирателни кранове на ул. „Оборище\" в кв. „Подуяне“. Подмяна на уличен водопровод на ул. „Три кладенци“ в „Бояна“ налага спиране на водоподаването от 9:30 до 21:30 часа на ул. „Севастократор Калоян“ от ул. „Десислава“ до пл. „Сборище“, ул. „Три кладенци“, ул. „Байкал“, ул. „Белите брези“ от ул. „Севастократор Калоян“ до ул. „Даскал Стоян Попандреев“, ул. „Орешарска“ от ул. „Севастократор Калоян“ до ул. „Даскал Стоян Попандреев“. Пак поради подмяна на сградно водопроводно отклонение на ул. „Павел Венков“, кв. „Требич“, се налага спиране на водоподаването от 9:30 до 14:30 часа в района между ул. „Павел Венков“, ул. „Леска“, ул. „Филип Миланов“, ул. „Владимир Конев“, ул. „Мрахорица“. ", "date": "2017.12.07", "title": "Цяла нощ без вода в част от столичния център"}
{"url": "https://offnews.bg/futbol/livarpul-pecheli-po-chesto-sas-7-0-otkolkoto-s-1-0-670769.html", "text": "Любопитна статистика набра популярност след гръмката победа на Ливърпул със 7:0 над Спартак Москва у дома в последния кръг на груповата фаза в Шампионската лига.Оказва се, че през настоящия сезон мърсисайдци са спечелили повече срещи със 7:0, отколкото с минималното 1:0. Първият резултат е постиган два пъти и то неизменно в Шампионската лига.Първият път отборът на мениджъра Юрген Клоп срази с толкова словенския Марибор. Победа с 1:0 Ливърпул има само веднъж. На 19 август червените победиха с толкова Кристъл Палас в Премиър лийг.“Победа със седем гола разлика над толкова силен отбор като Спартак е невероятно постижение. Голямата загуба не означава, че съперникът е бил слаб. Постигнахме победата благодарение на собствената си игра, така както Марибор постигна 1:1 със Севиля заради своята добра игра. Всичките ми играчи бяха на висота.Когато четиримата ми нападатели действат така, те са сериозна опасност за всеки съперник. Останалите също бяха на висота. Антонио Конте е напълно прав като казва, че на 1/8-финалите няма слаби отбори.Ще бъде интересно кой съперник ще изтеглим на жребия, но не се страхуваме от никого”, коментира Клоп след боя над Спартак.", "date": "2017.12.07", "title": "Ливърпул печели по-често със 7:0, отколкото с 1:0"}
{"url": "https://offnews.bg/ikonomika/investitcia-na-chez-osiguriava-po-siguren-tok-v-9-stolichni-rajona-pre-670754.html", "text": "Енергоразпределителната компания ЧЕЗ, която обслужва областите от Западна България, е инвестирала през т. г. рекордните за 11-годишното присъствие на дружеството у нас 130 млн. лева. 40 милиона лева от тази сума са вложенията в мрежата на София. Това обяви регионалният мениджър на ЧЕЗ България Карел Крал.Днес компанията финализира проект за подмяна на  110-киловолтовия кабел \"Енос\" в София. За почти 4-километровото съоръжение са вложени над 3 милиона лева.Новият кабел е с почти двойно по-голям капацитет от досегашния и ще подобри електроснабдяването в 9 столични района.От ЧЕЗ посочиха, че са бързали да завършат проекта преди големите зимни студове, когато ще има пикове в потреблението. През 2018 г. планираните инвестиции на еверго компанията са около 90 млн. лева. Размерът им се очаква да бъде одобрен от Комисията за енергийно и водно регулиране (КЕВР) напролет.Част от инвестициите ще са предназначени за пилотен проект за дистанционно отчитане в Перник, в подмяна на електромери и подмяната на още един 110-киловолтов кабел - в Драгалевци.", "date": "2017.12.07", "title": "Инвестиция на ЧЕЗ осигурява по-сигурен ток в 9 столични района през зимата"}
{"url": "https://offnews.bg/obshtestvo/plashtat-pensii-s-koledni-dobavki-ot-dnes-670664.html", "text": "Изплащането на пенсиите и коледните добавки към част от тях започва от днес и ще приключи на 20 декември. В изпълнение на постановление 253 от 16 ноември на Министерския съвет, заедно с пенсиите ще бъдеизплатена и еднократна допълнителна сума в размер на 40,00 лв. на всички пенсионери, на коитопенсията или сборът от пенсиите заедно с добавките и компенсациите към тях за месец декември 2017г. е в размер до 321,00 лв. включително, съобщиха от НОИ. Изплащането на сумите чрез пощенските станции ще бъдe извършено съобразно изготвен график, а преводите на декемврийските пенсии по сметките на пенсионерите, които получават парите си по банков път, ще бъдат извършени на 7 декември. ", "date": "2017.12.07", "title": "Плащат пенсии с коледни добавки от днес"}
{"url": "https://offnews.bg/futbol/kristiano-ronaldo-s-poreden-rekord-670727.html", "text": "Реал Мадрид победи Борусия Дортмунд с 3:2 в последен мач от груповата фаза на Шампионска лига, игран на стадион „Сантяго Бернабеу“ в Мадрид. Срещата беше без значение за Кралския клуб, който бе сигурен за второ място в групата още преди двубоя, докато Борусия нямаше шансове да продължи към елиминационната фаза на турнира.Домакините започнаха много силно и поведоха още в 8-та минута, когато Борха Майорал се разписа след асистенция на Иско. Четири минути по-късно Кристиано Роналдо удвои преднината на европейските шампиони със страхотен изстрел от границата на наказателното поле.Постепенно гостите намериха играта си и върнаха един гол в 43-та минута, когато Пиер-Емерик Обамеянг се разписа след центриране на Марсел Шмелцер. Само четири минути след почивката Обамеянг изравни резултата, след като бе изведен сам срещу Кико Касия.В следващите минути до края играчите на Реал наложиха сериозен натиск, който в крайна сметка даде резултат в 81-та минута, когато Лукас Васкес се разписа. В другия мач от групата Тотнъм победи АПОЕЛ Никозия с 3:0 у дома и си осигури първата позиция в групата.Останалите резултати: Ливърпул – Спартак Москва 7:0, Марибор - Севиля 1:1, Фейенорд – Наполи 2:1, Шахтьор Донецк – Манчестър Сити 2:1, Порто – Монако 5:2, РБ Лайпциг – Бешикташ 1:2.Жребият за 1/8-финалите ще се изтегли в понеделник, 11 декември.Като победители от групите в първа урна ще попаднат отборите на Манчестър Юнайтед, Пари Сен Жермен, Барселона, Рома, Тотнъм, Ливърпул, Манчестър Сити и Бешикташ.Във втора място ще намерят Ювентус, Байерн Мюнхен, Базел, Шахтьор, Челси, Реал, Порто и Севиля.В 1/16-финалите на Лига Европа ще се включат РБ Лайпциг, Наполи, Атлетико Мадрид, Борусия Дортмунд, Спартак Москва, Спортинг, ЦСКА Москва и Селтик.Според регламента, отбори, които вече са играли помежду си в групите, или са представители на една страна, не могат да се срещнат в 1/8-финалите. Мачовете са на 13/14 и 20/21 февруари, а реваншите са 6/7 и 13/14 март, като тимовете от първа урна първо гостуват, а на реванша ще са домакини.", "date": "2017.12.07", "title": "Кристиано Роналдо с пореден рекорд"}
{"url": "https://offnews.bg/obshtestvo/slantce-dnes-viatarat-otslabva-670728.html", "text": "Слънцето се завръща днес, вятърът отслабва, започва три дни затопляне. Максималните температури ще са между 8 и 13 градуса, според прогнозата на НИМХ. Над планините ще е предимно слънчево. Ще духа умерен и силен северозападен вятър. Максималната температура на височина 1200 метра ще е около 6 градуса, на 2000 метра - около минус един градус.По Черноморието ще бъде предимно слънчево. Ще духа до умерен вятър от запад-северозапад, който привечер ще отслабва. Максималните температури ще са между 10 и 12 градуса. Температурата на морската вода е 11-13 градуса. Вълнението на морето ще е около 2 бала.", "date": "2017.12.07", "title": "Слънце днес, вятърът отслабва"}
