{"url": "https://offnews.bg/obshtestvo/v-pleven-shte-bade-izlozheno-zlatno-evangelie-dareno-ot-tcar-osvobodi-679650.html", "text": "Зам.-председателят на АБВ Румен Петков взе участие в честванията посветени на 200-годишнината от рождението на Цар Освободител Александър ІІ, които се проведоха в Плевен.Заедно с директора на Руския културно-информационен център Павел Журавлев и кмета на града Георг Спартански политикът от малката извънпарламентарна лява партия поднесе цветя и венци пред паметниците на Цар Освободител и ген. Тотлебен.По-рано през деня той присъства и на панихида посветена на паметта на руския император. Веднага след събитието Румен Петков проведе разговор с плевенския митрополит Игнатий. Двамата обсъдиха възможността дарените на църквата „Св.Николай“ от руския император Николай II позлатено евангелие и златен кръст да бъдат изложени пред гражданите и гостите на областния град.", "date": "2018.04.29", "title": "В Плевен ще бъде изложено златно евангелие, дарено от Цар Освободител"}
{"url": "https://offnews.bg/sviat/intriga-na-turskite-izbori-niama-da-ima-giul-se-otkaza-da-izleze-sres-679649.html", "text": "След решението за предсрочни парламентарни и президентски избори в Турция, които ще се състоят на 24 юни т.г. най-коментираната тема в Анкара беше евентуалното участие на бившия президент Абдуллах Гюл в кандидат-президентската надпревара. Гюл най-накрая сложи точка на спекулациите като заяви, че няма намерение да се кандидатира, съобщи .Предшественикът на Ердоган на президентския пост изтъкна, че „Турция отива на избори в един от най-тежките периоди в най-новата история на страната.“ Според него в Турция е налице поляризация на обществото и напрегната обстановка.Като подчерта, че по този повод името му присъства много често в дневния ред на обществото, Гюл заяви:Гюл спомена, че името му е било вкарано в употреба покрай изборите от лидера на Партията на щастието, но това се случило извън волята му.След като акцентира върху липсата на широк консенсус около името му, Абдуллах Гюл беше категоричен:Плурализмът не е враждебностГюл продължи с думите:В Анкара се разнесе мълва, според която президентът Ердоган е изпратил началника на Генералния щаб на армията Хулюси Акар и говорителя на президентството Ибрахим Калън при Абдуллах Гюл, за да го „убедят“ да не се кандидатира.", "date": "2018.04.29", "title": "Интрига на турските избори няма да има: Гюл се отказа да излезе срещу Ердоган"}
{"url": "https://offnews.bg/zimni/karlingistka-zariaza-hvanat-s-doping-saprug-679646.html", "text": "Руската звезда в кърлинга Анастасия Бризгалова смени съпруга си Александър Крушелницки с друг партньор в двойките, след като той беше заловен с допинг на олимпиадата в ПьонЧанг.Крушелницки даде положителна проба за мелдоний, а резултатите на двойката бяха анулирани. Припомняме, че спортното семейство стигна до бронза в Корея.Сега спортистът е застрашен от санкция за поне 4 години, но хубавата му съпруга не смята да стои със скръстени ръце през това време.Тя си намели нов партньор в лицето на Алексей Тимофеев и с него ще се пусна на старта на съревнованието за Arctic Cup в Дудинка. Това няма да е първи старт за Бризгалова без Крушелницки. Тя вече участва в първенството на Русия при жените и взе второто място.", "date": "2018.04.29", "title": "Кърлингистка заряза хванат с допинг съпруг"}
{"url": "https://offnews.bg/analizi-i-komentari/kim-mun-i-darvenitca-679653.html", "text": "Корейските ми приятели ме научиха още преди години, че ако хвърлите камък през прозореца, той със сигурност ще удари по главата някой Ким. Ако хвърлите камък отново, вероятно ще удари някой Ли. Третият камък може би ще цапардоса някой Парк. Защото 40 процента от 50-милионното население и на север, и на юг от 38-мия паралел носят някое от тези три имена, което си говори за доста добра хомогенност на нацията.Още ли някой си мисли, че корейците не са един народ? С разделение, родено от Студената война, която отдавна е в историята. Това, което се случва на полуострова в момента, е историческо, неочаквано и поне на пръв поглед много, много положително.Най-затворената държава в света, за която се носят какви ли не митове и легенди, протяга маслинова клонка към юга, под невярващия поглед на света. В момент, в който американският президент Доналд Тръмп вероятно си представяше себе си в ролята на миротвореца, който събира Ким и Мун на едно място и със собствените си длани покрива стиснатите им ръце, те го направиха. Сами, измествайки американския президент от ролята на централен играч в неочакваното затопляне в отношенията.Така, че снимката, в която Клинтън щастливо се усмихва, доволно разперил ръцете си между Арафат и Рабин през септември 1993 г., за Тръмп, надали ще се състои. Но това няма значение.Това послание далеч надхвърля границите на Корея. То се пренася и към гърци и македонци, и към сърби и косовари, и към кюрди и араби, и дори към саудитци и иранци. В крайна сметка разделението и конфликтите трябва да останат в миналото. Щом корейците могат, защо и другите да не могат?Току-що ви описах идеалният вариант. Или както пее Ленън – „Може да кажете, че съм мечтател. Но аз не съм единственият”. Но политиката за съжаление има две лица.Ако не беше така, нямаше външни сили да родят 70-годишното корейско разделение, което започва по класическият сценарий за Студената война – съветите закрилят севера, а американците – юга. Нямаше военни удари да се оправдават с недоказани твърдения за химически атаки, а цели воини с несъществуващи химически оръжия. Този свят не е идеалният свят, в който да живеем в мир и разбирателство. Войната е в човешката природа и когато се случи, вместо да се потушава, тя обикновено се разпалва от външни сили.Така че нека видим докъде ще доведе сближаването на севера и юга. И как ще протече. Защото някой от големите може да остане недоволен и да хвърли камък през прозореца в опит да удари някой Ким или Мун…В софийския квартал „Дървеница” се намира едно от най-големите посолства на Ким в Европа. В тъмните стъкла на сградата се оглежда прането на отсрещните панелки, но посолството на Северна Корея в София покрива 10 държави – целият регион, та чак до централна Европа. Там вероятно имат много работа. Всичко изглежда толкова невероятно, че нищо чудно Ким Чен-ун скоро да тръгне из Европа...Б. ред. - Коментар на водещия на предаването \"120 минути\" по бТВ Светослав Иванов.", "date": "2018.04.29", "title": "Ким, Мун и Дървеница"}
{"url": "https://offnews.bg/112/mma-boetcat-staki-e-shofiorat-pomlial-patrulka-s-dvama-politcai-679652.html", "text": "Известният състезател по смесени бойни изкуства Станислав Недков – Стъки е шофьорът, който снощи е блъснал патрулен автомобил на полицията с двама униформени в него, съобщи бТВ.От удара и двамата полицаи са пострадали, като единият остава в болница за лечение след комоцио.Инцидентът е станал в полунощ на „Симеоновско шосе”. Униформените са извършвали проверка на документи в патрулката, когато колата им е била ударена от друг автомобил в задната част.Стъки, който е съпруг на бившата депутатка и тв водещ Юлиана Дончева, е тестван за алкохол, като в кръвната му проба не са открити следи от упойващи вещества.", "date": "2018.04.29", "title": "ММА боецът Стъки е шофьорът помлял патрулка с двама полицаи"}
{"url": "https://offnews.bg/sviat/sreshtata-tramp-kim-chen-un-shte-e-savsem-skoro-679651.html", "text": "Американският президент Доналд Тръмп обяви, че възнамерява да се срещне с лидера на КНДР Ким Чен Ун в близките три-четири седмици. Основната тема на разговора между двамата ще е премахването на ядрените оръжия от Корейския полуостров.Държавният глава на САЩ направи анонса за предстоящата среща пред свои привърженици в щата Мичиган.По-рано той каза, че срещата му с Ким Чен Ун може да се състои в „началото на юни или дори по-рано“, освен това, той обърна внимание на факта, че Пхенян има интерес от провеждането на преговорите възможно най-бързо.В петък Тръмп информира, че САЩ и КНДР са съкратили местата, където може да се проведе първата по рода си среща между двете държави на такова високо ниво.", "date": "2018.04.29", "title": "Срещата Тръмп - Ким Чен Ун ще е съвсем скоро"}
{"url": "https://offnews.bg/112/izmamnitci-iskat-pari-ot-imeto-na-chez-679647.html", "text": "Измамници искат пари от името на ЧЕЗ, предупредиха от електроразпределителното дружество, предаде БНР.Те изпращат имейли и подканят за плащането на несъществуващи задължения. Представят се за служители на компанията.Лъжат, че плащанията са необходими например за възникнали аварии, предлагат услуги срещу пари на ръка. Събират лични данни или номер на електромер.Компанията призова клиентите си да бъдат бдителни и да подадат сигнал при опит за измама.От ЧЕЗ изрично подчертават, че не събират лични данни или данни за електромер по телефон и че всички плащания към компанията се извършват по установените за това начини и никога от представител на дружеството в брой извън определените за целта места. Възможно е служител на ЧЕЗ да поиска идентификация по телефон единствено когато клиентът е потърсил компанията.Разплащания се извършват само в пощенските клонове, в касите на \"Изи пей\" и \"Браво инвестмънт\" и по банков път. Компанията призовава при всяко съмнение за злоупотреби, корупционни практики и други нередности, потребителите да се свързват с органите на МВР.Всеки служител на ЧЕЗ е длъжен при поискване да се легитимира със своята служебна карта, която съдържа трите имена, длъжността и снимка. На гърба ѝ има телефонен номер, на който клиентите могат да проверят самоличността на служителя. При отказ да се предостави картата, потребителят има право да поиска съдействие от полицията.Информация за възникнали аварии и инциденти може да бъде получена на сайта на компанията, на телефон 0700 10 010 или на имейл zaklienta@cez.bg.", "date": "2018.04.29", "title": "Измамници искат пари от името на ЧЕЗ"}
{"url": "https://offnews.bg/futbol/razsledvat-benfika-5-godini-nazad-za-ugovoreni-machove-679657.html", "text": "Полицията и прокуратурата в Португалия започнаха мащабно разследване срещу местния футболен гранд Бенфика.Клубът е подозиран в участие в уговорени мачове в последните пет сезона, като под лупа ще бъдат гледани цели 163 срещи на \"лъвовете\". Разследването е стартирало след постъпили сигнали за участието на Бенфика в договорени мачове.Всичко ще бъде проверено и анализирано, включително и личната кореспоненция на ръководството на клуба и играчите. Органите на реда вече са започнали да събират показания.Със сигурност действията на властите ще се отразят на представянето на Бенфика в оставащите до края на сезона два кръга, като тимът отстъпва с 2 точки на лидера Порто.В предишните четири години Бенфика неизменно ставаше шампион на Португалия.", "date": "2018.04.29", "title": "Разследват Бенфика 5 години назад за уговорени мачове"}
{"url": "https://offnews.bg/gimnastika/dva-zlatni-medala-za-ansambala-ni-i-srebro-za-katrin-taseva-i-boriana-679655.html", "text": "Българският ансамбъл по художествена гимнастика в състав Елена Бинева, Мадлен Радуканова, Симона Дянкова, Лаура Траатс и Стефани Кирякова, която замени контузената Теодора Александрова спечели две златни отличия във финалите на Световната купа по художествена гимнастика в Баку.Възпитаничките на Весела Димитрова и Михаела Маевска, които останаха втори в многобоя, получиха оценка от 19.800 точки за златните медали на пет обръча.Шампионките в многобоя Италия останаха втори с 18.000 точки, а бронзовите отличия отидоха у представителките на домакините от Азербайджан със 17.600 точки.Във финала на три топки и две въжете нашите момичета отново бяха на ниво и заслужиха златните медали с оценка от 19.050 точки. Ансамблите на Япония и Украйна получиха оценки от 18.000 за изпълненията си с топки и въжета и допълниха тройката. Японките обаче заслужиха сребърните медали заради по-високата си оценка за изпълнение, а украинките се наредиха на третата позиция.Освен това Катрин Тасева се пребори за сребро във финала на лента. Грацията игра много силно и уверено, като единствено едно майсторство не се получи както беше заложено и лентата остана за кратко на земята. Тя получи 16.400 (Д: 8.700) и се нареди след Мария Сергеева от Русия (16.800) и преди Влада Николченко от Украйна (16.050).Боряна Калейн пък изигра чудесно много сложното си съчетание на бухалки и спечели сребърното отличие във финала на този уред на Световната купа в Баку (Азърбайджан).Грацията за първи път показа толкова стабилно тази си композиция и получи 17.800 (Д: 9.600). Първа се нареди Влада Николченко от Украйна (18.100), а победителката от многобоя Мария Сергеева (Русия) е трета с резултат 17.700.", "date": "2018.04.29", "title": "Два златни медала за ансамбъла ни и сребро за Катрин Тасева и Боряна Калейн в Баку"}
{"url": "https://offnews.bg/obshtestvo/jotova-nash-dalg-e-da-varnem-detcata-v-balgaria-679654.html", "text": "“Дълг на всички държавници е да изпълнят посланието от песента на Мими Иванова – Българийо, децата ни върни“, каза Илияна Йотова на гала концерта на VI Национален младежки конкурс „Петнадесет лалета“. Вицепрезидентът е патрон на конкурса за втора поредна година.Илияна Йотова определи инициативата като чудесна традиция - да събира таланти и усмивки на стотици деца от цяла България. Тази година участниците във фестивала са рекорден брой – 400. „Мотото на този конкурс трябва да бъде \"България вече намери своите таланти“, заяви вицепрезидентът.Илияна Йотова благодари на родителите и на музикалните педагози за това, че окуражават децата да развиват таланта си. „Не ги оставяте изцяло на интернет и пред компютъра“, допълни Илияна Йотова.Национален младежки конкурс „Петнадесет лалета“ в град Хисаря се организира от Сдружение „Петнадесет лалета“, Община Хисаря и Читалище „Иван Вазов“. Илияна Йотова се срещна и с вдъхновителите на фестивала - Мими Иванова и Развигор Попов.", "date": "2018.04.29", "title": "Йотова: Наш дълг е да върнем децата в България"}
{"url": "https://offnews.bg/112/bebe-na-2-mesetca-zagina-pri-tezhka-katastrofa-679660.html", "text": "2-месечно бебе загина при тежка катастрофа по пътя Шумен - Силистра. Инцидентът е станал в ранния следобед до разклона за село Осеновец, съобщи МВР.Лек автомобил „Рено” с две жени и три деца в него се блъснал челно в бус „Форд Транзит”. След удара в шуменската болницата са откарани двете жени, децата и двама мъже от товарния автомобил.За съжаление, двумесечно бебе е починало. Едното от децата е освободено, а другото е с наранявания. Жената, която управлявала „Реното”, е с комоцио, а спътничката й е с черепно-мозъчна травма.Единият от двамата мъже е без наранявания, а другият е с фрактура на левите ръка и крак.", "date": "2018.04.29", "title": "Бебе на 2 месеца загина при тежка катастрофа"}
{"url": "https://offnews.bg/obshtestvo/dnes-e-nedelia-na-razslabenia-chovek-679522.html", "text": "Четвъртата неделя след Възкресение е  наречена неделя на разслабения - парализиран човек, който е излекуван от Исус Христос според Евангелието от св. Йоан. В свещения град Йерусалим се намира къпалнята Витезда – дом на благодатта и милосърдието. Около басейна лежат всякакви болни – слепи, глухонеми, инвалиди, парализирани. Водата на Витезда няма постоянни лечебни свойства, а е лековита само отвреме-навреме, когато изведнъж се раздвижва, разпенва и разбушува. Според народното вярване в този момент върху нея невидимо слиза ангел. Изцелява се само един човек, който успява пръв да се хвърли във водата. Останалите остават само със смътната надежда, че може би ще успеят следващия път. В сумрака на къпалня Витезда, където стенат и охкат изоставените от всички болни, един ден блясва божествена светлина. Тук не слиза ангел, а влиза самият Господ Исус. Той спира поглед върху парализирания, който чака да оздравее цели 38 години и му задава въпрос: “Искаш ли да оздравееш?”. Така спасителят иска да изпита вярата му.  Болният измъчено обяснява, че няма близък, който да го спусне в къпалнята. Тогава Христос му казва: “Вземи одъра си и ходи!” Тялото на парализирания внезапно се изпълва с нови сили. Той скача на крака, грабва одъра си и благодари на Бога за своето изцеление. Денят, в който е извършено това дивно чудо обаче се оказва събота – свещения ден на юдеите, в който е забранено да се върши каквото и да било, дори да се върви из града. Евреите обвиняват бившия парализиран, че като крачи с одъра си, извършва „грях”, а той се оправдава, че Исус го накарал. Според евангелския разказ бившият болен отива при юдейските първенци и издава кой го е излекувал. Тази постъпка не остава неизвестна на Спасителя. Той среща бившия болен сред тълпата в йерусалимския храм и го предупреждава: “Ето, ти оздравя; недей греши вече, за да не те сполети нещо по-лошо” (Йоан 5:14). Църквата почита на 29 април Св. девет мъченици в Кизик и Св. преподобни Мемнон ЧудотворецГрад Кизик бил град в Мала Азия, където св. апостол Павел проповядвал вярата в Христос. Това не се харесало на управниците и по тяхна заповед започнали гонения срещу християните. Те започнали да се крият и да живеят тайно сред езичниците и юдеите. Девет души не се уплашили и продължили открито да проповядват вярата си. За дързостта си били подложени на множество мъчения и накрая публично обезглавени по заповед на император Диоклетиан. Християни погребали телата им в построената в тяхно име църква в Кизик. На гробовете им се случили много чудеса.Още от малък Мнемон решил да посвети живота си на Бог, затова се отдал на молитви и постнически живот. Заради победата над телесните си страсти, той бил дарен с чудотворна сила. Извършил много чудеса приживе. Починал в дълбока старост. На гроба на св. Мнемон много вярващи получили изцерение от болестите си. ", "date": "2018.04.29", "title": "Днес е неделя на разслабения човек"}
{"url": "https://offnews.bg/obshtestvo/balgaria-sred-stranite-v-es-s-naj-mnogo-smart-na-rabotnoto-miasto-679645.html", "text": "3 497 са смъртните случаи на работното място в ЕС през 2015 година - последната, за която Евростат обяви данните си преди ден.Това означава средно 2.4 смъртни случая на всеки 100 000 работници.Разбира се, разпределението им в Съюза не е равномерно. Най-малко са те в Холандия - 0.8 на 100 000 работници, Швеция - 1.2 на 100 хил., Германия - 1.3, Кипър - 1.5, и Великобритания - 1.6.За съжаление, България е в противоположния край на скалата, сред страните с най-много смърт на работното място. Първа отзад напред е Румъния (7.5 на 100 хил.), пред Португалия (4.6), Люксембург (4.4), БЪЛГАРИЯ и Литва (по 4.3).В страната ни смъртоносните инциденти през 2015-а са били 85, докато в Латвия например са били 4.Все пак отбелязваме напредък спрямо 2014 г. Тогава инцидентите, довели до смъртни случаи, са били 110, а съотношението - 5.43 на 100 хил.", "date": "2018.04.29", "title": "България сред страните в ЕС с най-много смърт на работното място"}
{"url": "https://offnews.bg/zdrave/cherniat-shokolad-podobriava-zrenieto-679658.html", "text": "Консумацията на големи количества шоколад може да възстанови и дори да подобри зрението, установиха американски биолози.По данни на Световната здравна организация около 1,5 милиона души страдат от късогледство. Броят на децата и възрастните с нарушено зрение постоянно расте от средата на миналия век. Причината за това са не само социалните фактори и растящото натоварване на очите, но и гените. Разпространението на късогледството кара учените и медиците да търсят нови методи за борбата с отслабването на зрението, които да не изискват хирургична намеса. Например, консумацията на големи количества моркови или боровинки помагат на очите по-бързо да се възстановят от различни травми, но не подобряват самото зрение.Джеф Рабин и неговите колеги са решили да проверят една популярна народна теория, че консумацията на шоколада подобрява работата на очите. За да проверят това, те са поканили около 30 души с нормално зрение и късогледство. Те са направили няколко теста преди консумацията на шоколада и след това. Учените отбелязват, чe нито експериментаторите, нито участниците в опитите са знаели, какъв тип шоколад са похапнали и какво точно е проверено, което е осигурило чисти резултати.Оказало се, че консумацията на тъмен, а не на млечен шоколад подобрява работата на очите, повишава контрастността, която се проявява особено при четенето на текст с дребен шрифт. Силата на този ефект не е била голяма, но тя не е изчезнала при всички възможни проверки. Това говори в полза на шоколада, който наистина помага на очите, съобщава БГНЕС.", "date": "2018.04.29", "title": "Черният шоколад подобрява зрението"}
{"url": "https://offnews.bg/obshtestvo/miniatiuristat-tazi-vecher-po-epic-drama-679487.html", "text": "Тази вечер, от 23:00, телевизионният канал Epic Drama ще излъчи нов епизод от поредицата \"Миниатюристът\".Сериалът е създаден по мотиви от един от най-скоростно разпродаващите се дебютни романи на миналото десетилетие, \"Миниатюристът\" е завладяващ, разточително заснет трилър, който ни отваря вратите на дом, където под повърхността на красотата и високата класа надничат забранени страсти и опасни тайни.През 1686 г. 18-годишната Нела Оортман влиза в грандиозна къща в най-богатия квартал на Амстердам. Изпълнена с надежди и мечти, тя е дошла от тихата провинция, за да започне нов живот като съпруга на заможния търговец Йоханес Бранд. Но вместо от Йоханес, тя е посрещната от студената му сестра Марин и бързо разбира, че в техния дом нищо не е такова, каквото изглежда.Когато Йоханес най-после се появява, той ѝ носи най-необичайния подарък - кукленска къща, реплика на техния дом. Тя трябва да бъде мебелирана от изкусен миниатюрист, чиито мънички произведения показват какво се случва в дома по неочаквани начини и изглежда предричат бъдещето с притеснителна точност.Поредицата е по дебютния роман на Джеси Бъртън от 2014 г. Книгата се превърна в издателски феномен. Издадена в повече от 38 страни, включително и в България, и носител на множество награди, тя се продаде в повече от 1 млн. копия по света.", "date": "2018.04.29", "title": "'Миниатюристът' тази вечер по Epic Drama"}
{"url": "https://offnews.bg/ikonomika/magistrala-struma-mozhe-da-se-zabavi-s-2-godini-zaradi-unikalnata-rim-679656.html", "text": "Сформирана е експертна група, която предстои да вземе решение по казуса с  Това каза министърът на регионалното развитие и благоустройството Николай Нанков при посещението си в Благоевград, където връчи наградите за отборно класиране в автомобилно състезание.Той добави, че затова е осигурен финансов ресурс в размер на малко над 8 млн. за археологически проучвания по протежението на участъците Благоевград – Крупник и Кресна – Сандански на АМ „Струма\".Проучванията вървят изключително добре и са в график. Над 150 човека работят на терен, като 31 от тях са членовете на археологическия екип, информира министърът. Той съобщи, че поддържа постоянна връзка с министъра на културата Боил Банов, тъй като експертите ще преценят какво следва да бъде направено.Той подчерта, че ще се съобрази с мнението на академичната общност. Ще се доверя изцяло на мнението, както на директора на Националния археологически институт с музей към Българската академия на науките – доц. д-р Людмил Вагалински, така и на това на останалите експерти, подчерта министърът.Регионалният министър коментира, че при проучването в района на с. Покровник са открити две римски гробници. Първата от тях е ограбена още през средновековието, а експонатите от втората се намират в Регионалния исторически музей в Благоевград за консервация. Според изискванията, още през миналата седмица е сформирана експертна група в Министерството на културата, която ще продължи работата си и през следващата седмица.Хубаво е, че при строенето на магистрали се откриват такива ценни находки, каза още регионалният министър. Едва ли щяхме да попаднем на нещо подобно, ако я нямаше магистрала „Струма\", заяви той и подчерта, по тази причина при строителството на магистрали се залагат такива големи бюджети, за да може историята и културата да бъде експонирана.Министър Нанков съобщи, че ще посети мястото на археологическите разкопки и че ще направи второ посещение, заедно с министър Боил Банов, след като експертната група вземе решение за обекта. След като експертите се произнесат по темата, Министерството на регионалното развитие и благоустройството е готово да осигури финансов ресурс, независимо дали решението ще бъде за консервация, социализация или изместване на трасето на магистралата, въпреки че подобен вариант би отложил срока за изпълнение на трасето с две години, коментира още регионалният министър.Той бе категоричен, че проблемът с трафика през Кресненското дефиле и с останалите натоварени участъци в областта ще съществува докато магистрала „Струма\" не бъде завършена.", "date": "2018.04.29", "title": "Магистрала Струма може да се забави с 2 години, заради уникалната римска гробница"}
{"url": "https://offnews.bg/politika/bsp-organizira-protest-sreshtu-koruptciata-mizeriata-i-bednostta-na-1-679648.html", "text": "БСП организира протест \"срещу корупцията, мизерията и бедността\" в Деня на труда, 1 май.Сборният пункт паметника на незнайния войн на пл. \"Александър Невски\", от 11 ч.От червената централа призовават хората да излязат, за да изразят желанието си за достойни доходи и да протестират срещу корупцията, която \"ограбва труда им\".Протестното шествие ще мине по маршрута: пл. „Ал. Невски” – ул. „Г.С.Раковски” – бул. „Дондуков” – пл.”Независимост” (пред Министерски съвет).В 12.00 ч. е началото на митинга.След края на митинга група \"Сигнал\" ще даде началото на празник на свободното слово и свободните медии пред Народния театър „Иван Вазов”, пишат от \"Позитано\". В събитието участие ще вземат млади актьори, както и групата No more many more.", "date": "2018.04.29", "title": "БСП организира протест срещу корупцията, мизерията и бедността на 1 май"}
{"url": "https://offnews.bg/sviat/severna-koreia-zakriva-iadrenia-si-poligon-prez-maj-679625.html", "text": "Северна Корея окончателно ще закрие ядрения си полигон през май, обяви южнокорейското президентство, предаде Би Би Си.Негов говорител обяви, че полигонът \"Пхунгери\" ще бъде демонтиран публично и чужди експерти от Южна Корея и САЩ ще бъдат поканени да гледат.В петък лидерът на Северна Корея - Ким Чен-ун, и президентът на Южна Корея - Мун Дже-ин, са договорили унищожаването на ядрените оръжия на Корейския полуостров.Тяхната среща се осъществи след месеци войнствена реторика от Севера.В събота американският президент Доналд Тръмп каза, че вероятно ще проведе разговори с ръководството на Северна Корея през следващите три или четири седмици във връзка с унищожаването на ядрените оръжия на полуострова.До момента няма официален коментар от Северна Корея.", "date": "2018.04.29", "title": "Северна Корея закрива ядрения си полигон през май"}
{"url": "https://offnews.bg/sviat/sled-niu-jork-plamna-tramp-tauar-i-v-baku-679626.html", "text": "Пожар избухна в небостъргача, определен да стане Международен хотел \"Тръмп\" в столицата на Азербайджан - Баку, предаде \"Индипендънт\".Местен вестник съобщава, че пламъците са обхванали средните нива на 33-етажната сграда, която жителите наричат \"Тръмп тауър\".Погасяването на пламъците отне повече от три часа, а забавянето при пристигането на противопожарния екип дошло от затворени пътища в неделя заради провежданото Гран При.Няма пострадали. Властите проверяват каква е причината за пожара, съобщи Етибар Мирзоев, зам.-ръководител на Министерството на извънредните ситуации.Инцидентът става седмици след пожар в апартамент в \"Тръмп тауър\" в Ню Йорк, при който загина мъж, а шестима пожарникари бяха ранени.Планът за превръщането на сградата в Баку в хотел на Тръмп започна да се реализира преди десетилетие, но хотелът така и не отвори врати. Той трябваше да предлага луксозни апартаменти под наем. С проекта се зае компанията на настоящия президент на Тръмп през 2012 г.", "date": "2018.04.29", "title": "След Ню Йорк пламна \"Тръмп тауър\" и в Баку"}
{"url": "https://offnews.bg/na-tozi-den/29-april-sazdava-se-balgarskoto-opalchenie-678094.html", "text": "На тази дата през 1877 г. е създадено Българското опълчение.Българското опълчение е българско военно съединение в състава на Действащата руска армия на Балканския полуостров в Руско-турската война от 1877 – 1878 г.Съставът му включва предимно български доброволци, както и редовни руски военнослужещи и български офицери от Руската армия.Те се сражават на страната на Руската империя срещу Османската империя за Освобождение на България. Българите, участвали в Българското опълчение, след Oсвобождението са наричани опълченци-поборници.", "date": "2018.04.29", "title": "29 април - Създава се Българското опълчение"}
{"url": "https://offnews.bg/nashite-avtori/inertciata-na-zloto-679623.html", "text": "Днес е много по-трудно, братя и сестри. Опитът на Злото е станал толкова богат, изучило се е във вековете война срещу човечеството така умело да ни ментосва, че е доста по-тежко да му се измъкнеш, отколкото преди хиляда години, да речем. Намира ти слабото място бързо и удря точно там. И притежава най-разнообразни инструменти. Ако не знаеш какво да направиш, си загубен. Инерцията му се увеличава, заюрило се е това Зло по наклонената плоскост надолу и се стреми да завлече в ада колкото може повече заблудени човешки същества. Силата му расте не с дни, а с часове - като в оня стар филм \"Ловци на духове\".Бях за втори път на Света гора от 23 до 26 април тази година. Предния път беше преди две години, 2016. Със слизането от кораба на пристанището попадаш в друг свят. В измолен от монасите свят. Усещането е сякаш си дете в обятията на майка си, както каза един приятел. И обратното също важи – излизаш от тази земя и попадаш в генералната репетиция за ада. Простотиите те заливат със страшна сила и пропукват чувството за чистота и уют.За трите дни изминахме пеша около трийсет и пет километра. На Света гора хората ходят не на фитнес, спа или пешеходен туризъм, а на поклонение. Неслучайно споменах годината – 2018 лета са изминали от Христос – искат или не искат, хората днес живеят във време, измервано от онези събития, не от някакви други. Цивилизацията ни е християнска по подразбиране, колкото и да им е неприятно на някои. Предполагам, че ги боли от този факт и искат да сменят летоброенето, но Господ си знае работата. Върху стенопис от една църква забелязах образите на Сократ и Аристотел, праведници от времето преди Христос... Нито един представител на хедонизма обаче няма там.Да изминеш няколко километра пеша по пътеките на Атон само за да се поклониш на някоя християнска светиня, е занимание аскетско и велико. Само по себе си това пътешествие е молитва. Краката те заболяват, тялото се изморява и едва тогава в душата се появява смирение. На смирението му е нужна здрава основа. Смирение на препълнен стомах е някак невъзможно... После в храма можеш да запишеш имената на близки, приятели и познати за здраве, а също и за упокой, ако вече не са на този свят – монасите ще се помолят за тях. Да имаш вяра, живеейки в света, днес е много трудно поради онази голяма мощ, която злото е добило. Но дори невярващите, попаднали на Света гора, разбират, че вярата е сила по-голяма. На такова място човек изпитва покой не заради морето и планината на едно място, не заради гледките. Красива природа има навсякъде, но усещането на Атон е друго точно заради вярата на монасите в двайсетте манастира и многото скитове и килии, пръснати из целия полуостров. В три през нощта някой бие клепалото, за да събуди и поклонниците да дойдат на служба. В църквата е тъмно, осветяват единствено свещите и кандилата. Песнопенията може и да те приспят, докато присядаш на стасидията, но точно там кошмари няма да сънуваш.На Света гора вече не е същото, каквото е било преди трийсетина години. В спалните помещения имах достъп до мобилния интернет през телефона си. За придвижване монаси и поклонници ползват високопроходими автомобили и автобуси, не мулета. Руски туристически фирми превръщат поклонничеството в доходен бизнес. Налага се вече броят на поклонниците да бъде ограничаван. В магазинчетата на Карея се продават цигари, алкохол, месо. Минахме и покрай една ферма за диви и полудиви прасета от западната страна на полуострова. Навярно за продажба, в манастирите няма ястия с месо. И това са не придобивки на цивилизацията, а отстъпления от стария ред, които много монаси не харесват. Светът се опитва да поквари и това място. Пуска му отровните си стрели. Докато обаче онези нощни молитви продължават и притежават сила, няма страшно.Тръгнахме си преобразени – както и първият път. Но вечерта в едно кюстендилско село телевизорът изля върху главата ми кофа помия, за да си спомня къде се намирам. Останахме на гости на приятели. Те, като повечето хора, разполагат с телевизори. От тях често се носи музика. Гадна, злобна и мръсна. Последният хит. Както си седях, изпаднах в ступор. От този контраст, от сблъсъка на усещанията. В клипа имаше много нещастие и кал. Просто бизнес, рече ми някой до мен. Не, не е просто бизнес. Средство за тровене на кръвта и умовете на хората е. „...да се молят кат свещеник пред икона, искам да избягаме с няколко милиона“ - гърчеха се двамата певци...А какви песни само бяхме слушали същата тази сутрин на същия този Божи ден!", "date": "2018.04.29", "title": "Инерцията на злото"}
{"url": "https://offnews.bg/futbol/tcska-zagria-za-botev-s-armiata-679632.html", "text": "ЦСКА вече е в Пловдив, където ще бъде на лагер преди днeшното гостуване на Ботев на базата на съперника си в квартал Коматево.Преди да се настанят в хотела, футболистите и хора от щаба изпробваха своите стрелкови умения, съобщава официалния сайт на “червените”. Тимът беше гост на 68-а бригада \"Специални сили\" в Пловдив, където играчите и треньорите стреляха със снайпери, автомати, картечници, пистолети и дружи оръжия на полигона в поделението. Основната цел на заниманието беше да се предаде армейски дух в отбора.Поканата за визитата на ЦСКА беше отправена от шефа на поделението - бригаден генерал Явор Матеев, който остана впечатлен от уменията на футболистите и им пожела да стрелят към противниковата врата по време на мач толкова смело и точно, колкото и с оръжията по мишените на полигона.Той обеща изненади от името на армията за юбилея на ЦСКА на 5 май и призова всички армейци да бъдат на Националния стадион по случай празника.", "date": "2018.04.29", "title": "ЦСКА загря за Ботев с армията"}
{"url": "https://offnews.bg/ikonomika/tochno-sled-godina-zapochva-plashtaneto-na-tol-taksi-u-nas-679661.html", "text": "От 1 януари следващата година ще влязат в сила електронните винетки за леки автомобили, а тол таксата за автомобили над 3,5 т – от месец май 2018 г.Това обяви министърът на регионалното развитие и благоустройството Николай Нанков в Благоевград.Инфраструктурата на тол системата ще бъде изградена върху около 80% от републиканската пътна мрежа или малко над 16 хил. км, каза Нанков.Според него първоначално ще се таксува преминаването по добри пътища, което означава, че постъпления ще идват от около 55-60 % или 11 хил. км републикански пътища. С поетапното рехабилитиране на нови отсечки тол системата щяла да бъде въвеждана и за тях.Министърът бе категоричен, че с внедряването й този справедлив модел за плащане ще реши голяма част от проблемите в пътния сектор в страната.", "date": "2018.04.29", "title": "Точно след година започва плащането на тол такси у нас"}
{"url": "https://offnews.bg/sviat/severna-koreia-prevarta-chasovnika-s-30-min-napred-i-uednakviava-chas-679630.html", "text": "Севернокорейският лидер Ким Чен-ун обяви, че ще страната ще промени часовата си зона, за да я уеднакви с тази в Южна Корея, пише AFP.Севернокорейците ще превъртят часовниците си с 30 минути напред.Решението е жест след срещата между лидерите на Северна и Южна Корея в събота, а информацията за него дойде от Сеул.Двете страни на разделения полуостров имат различни часови зони от 2015 година, когато Северът изненадващо реши да промени стандартното време.На срещата между двамата лидери в събота обаче Ким отбелязал, че е \"сърцераздирателно\" да види двата стенни часовника, показващи различното време в двете съседни държави. Изказването му бе цитирано от говорител на южнокорейския президент.\"Тъй като ние бяхме тези, които направихме промяната, ние ще бъдем тези, които се върнем обратно към оригиналното време. Може да го обявите публично\", казал Ким.По-рано бе съобщено за друго решение - Северна Корея да закрие окончателно ядрения си полигон. Демонтажът ще се извърш публично през месец май.", "date": "2018.04.29", "title": "Северна Корея превърта часовника с 30 мин. напред и уеднаквява часовата зона с Юга"}
{"url": "https://offnews.bg/obshtestvo/tramvaj-11-s-promenen-marshrut-dnes-679629.html", "text": "Въвежда се организация на движението за извършване на ремонт по релсовия път на трамвайна линия №11 в София, съобщиха от Столична община. До 16:00 часа днес трамвайна линия № 11 ще се движи (в посока кв. „Илиянци“): от кв. „Княжево“ по маршрута си до кръстовище бул. „Александър Стамболийски” – бул. „Константин Величков”, надясно по бул. „Александър Стамболийски”, през площад „Възраждане” по маршрута на трамвайна линия № 3, бул. „Христо Ботев”, Централна жп гара София, бул. „Княгиня Мария Луиза” и през транспортен подлез „Надежда” по маршрута си до кв. „Илиянци\". След 16 часа движението на трамвай 11 се възстановява по постоянния маршрут. ", "date": "2018.04.29", "title": "Трамвай № 11 с променен маршрут днес"}
{"url": "https://offnews.bg/obshtestvo/slanchevo-i-toplo-do-29-gradusa-679621.html", "text": "Слънчево, с повече облаци следобед над планинските райони, ще е времето днес.Максималните температури ще са между 24 и 29 градуса, в София живакът ще сочи най-много 26, съобщи дежурният синоптик Красимир Стоев от Националния институт по метеорология и хидрология при БАН пред агенция \"Фокус\". В източните райони максималните температури също ще са по-ниски.Минималните пък ще са между 8 и 13.Следобед ще има временни увеличения на облачността в западните райони, но не се очаква да завали.Ще духа слаб до умерен вятър от изток-югоизток.Над Черноморието ще е предимно слънчево. Сутринта на места ще има ниска облачност или мъгла. Ще духа до умерен вятър от изток-югоизток. Максимални температури на въздуха ще са 17°-19°, тази на морската вода - 15°-17°. Вълнението на морето ще бъде 1-2 бала.Над планините ще бъде предимно слънчево, в следобедните часове над масивите в Западна България с купеста облачност, но без валежи. Ще духа слаб до умерен вятър от юг-югоизток. Максимална температура на височина 1200 метра около 19°, на 2000 метра – около 11°.", "date": "2018.04.29", "title": "Слънчево и топло, до 29 градуса"}
{"url": "https://offnews.bg/offtopic/goniat-tciala-sedmitca-kotka-begletc-na-letishte-v-sasht-679627.html", "text": "Игриво коте успя да се изплъзне от собственичката си на летище \"Джон Ф. Кенеди\" в Ню Йорк. Летищните власти го търсиха повече от седмица и накрая успяха да го хванат, предаде АП.Котето Пепър било уловено в ранните съботни часове.4-годишната Пепър избягала от собственичката си на 20 април, докато тя се приготвяла да се качи на борда на самолет за Китай, където започвала нова работа. Наложило се да излети без Пепър, която успяла да се вмъкне във вътрешна надстройка, на място, недостъпно за хора.Котето било забелязано няколко пъти, но никой не успял да го хване до събота, когато офицер по спасителните операции помолил приятел на собственичката на Пепър да извика котето с името му на мандарин и да го примами с храна. Планът успял и двамата заловили беглеца.Същият приятел ще отнесе Пепър на собственичката му.", "date": "2018.04.29", "title": "Гонят цяла седмица котка беглец на летище в САЩ"}
{"url": "https://offnews.bg/obshtestvo/zhitelite-na-kubrat-na-protest-zaradi-loshite-patishta-za-ruse-i-razgr-679633.html", "text": "Жители на Кубрат излизат на протест заради лошото състояние на републиканските пътища за Русе и Разград, предаде БНР.„Протестът ще е мирен, ще се съберем на пътя, защото искаме да бъдем чути и ясно да изразим недоволството си от фрапиращо лошото състояние на републиканската пътна мрежа и основните направления, свързващи община Кубрат“, съобщиха организаторите на протеста.Протестиращите се събират на изходите на Кубрат за Русе и за Разград, обяви един от организаторите на протеста Нина Тодорова.Ще бъдат блокирани републиканските пътища на двата изхода от града в посока Русе и посока Разград.\"Искаме някой да направи нещо. Вече 30 години не е ремонтиран пътят, а ежедневно се пътува по него, купуват се винетки“, негодуват хората.Планира се протестът да продължи до 12.00 часа.В отговор на протеста от агенция \"Пътна инфраструктура\" обявиха, че за основния ремонт на път II-49 Разград – Кубрат – Тутракан и път II-23 Русе - Кубрат - Завет са необходими десетки милиони лева, с които АПИ не разполага. На двете отсечки са извършени текущи ремонти за над 668 хил. лева.От АПИ подчертават, че в момента се инвестират над 20 млн. лева в основния ремонт на 31 км от път II-49 Търговище - Кубрат - Тутракан, който свързва областите Търговище, Разград и Силистра. През последните 2 години са вложени около 12 млн. лв. в пътищата в област Разград.Миналата година са монтирани нови пътни знаци за 30 хил. лева, 317 хил. отишли за полагане на маркировка, а близо 200 хил. - за подмяна на липсващи или деформирани мантинели.През м. г. започна рехабилитацията на 21 км в участъка Търговище - Разград и още 10 км в участъка Кубрат – Тутракан. Двата проекта се финансират от Оперативна програма „Региони в растеж“ и ще завършат тази година, пишат още от агенцията.\"Хроничното недофинансиране на пътния сектор през последните 25 години доведе до влошаване на състоянието им и в момента над 6000 км пътища се нуждаят от основен ремонт. Очаква се с въвеждането на тол системата да се увеличат трикратно постъпленията от пътни такси, които в момента са над 350 млн. лв. Тези средства ще бъдат инвестирани в рехабилитацията на пътища, което ще доведе до подобряване на пътната инфраструктура\", уверяват от АПИ.", "date": "2018.04.29", "title": "Жителите на Кубрат на протест заради лошите пътища за Русе и Разград"}
{"url": "https://offnews.bg/nashite-avtori/zrelishte-679638.html", "text": "Политическият живот на българското общество все повече придобива характера на безкрайно зрелище, на някакъв вид панаирно представление с познати типажи, но непредвидими сюжетни обрати. Всеки опит това зрелище да бъде преразказано, или осмислено като някакво цялостно действие, се натъква на неочаквани трудности. Част от причините са в играта на актьорите, но най-сериозните затруднения идват от диалога и реакциите на публиката.Непоследователността в поведението на различните персонажи е част от жанра на политическото зрелище. Публиката не очаква от тях почтеност или принципност. Тя разполага с най-обща предварителна представа за персонажите и това изглежда достатъчно, за да може да следи действието, без прекалено да се ангажира с него. Зрителите могат да предлагат теми или да насърчават актьорите да развият определена линия на действието, но дълбоко в себе си и актьорите, и зрителите предпочитат да не прекосяват линията, която отделя сцената от публиката.Социологическите изследвания очертават една трайна картина на политическите нагласи и култура на българското общество. Когато става въпрос за отношение към политиката и политиците, за доверие и одобрение на политическите партии и институции българските граждани са изключително критични. Ако се вгледаме само в тази част от резултатите, бихме приели, че българското общество е изпълнено с отвращение към политиката или че гражданската критика към политиците е толкова остра и непримирима, че във всеки момент би се изразила в радикални форми на противопоставяне.Ако се вгледаме обаче в друга част от резултатите на същите изследвания, ще видим че българските граждани следят политическите събития, интересуват се от тяхното развитие и често говорят за политика във всекидневния си живот. Дори се карат за политика и то също толкова непримиримо и категорично. Ако останем при тези резултати, бихме приели, че българското общество е политизирано, че то има ясно изразен интерес към политическите процеси и търси информация за онова, което се случва с управлението на страната. Но най-вероятно отново ще сбъркаме.Двете гледни точки имат своите рационални обяснения, но връзките между тях не винаги са очевидни. Критичността и недоверието към политиците е резултат на оценка за тяхната дейност, която очевидно се формира според качеството на живота на различните групи в обществото. Интересът към политиката, на свой ред, е продиктуван от факта, че у нас все още има прекалено голямо значение кой управлява държавата. Смяната на политическите елити води до съществени промени в публичната среда и общите условия, в които всеки от нас реализира собствените си житейски планове. И все пак, връзката между тези две нагласи не се изразява в по-висока степен на готовност за участие в политическия живот.Бихме могли да разкажем българското общество като силно политизирано, следящо внимателно действията на политиците и именно затова критично настроено към тях. Но тогава би трябвало да очакваме че българските граждани при всяка възможност биха се включили в процеса на избор на политиците или в дискусия за насоката на техните решения. В тази перспектива би трябвало да очакваме, че българските граждани са добре информирани, имат своя собствена представа за развитието на България и именно спрямо отклоненията от нея са готови да критикуват политиците. Но този разказ също не изглежда достоверен, най-малкото заради устойчивата тенденция към намаляване на избирателната активност и нестихващия рефрен за очакването на „нови лица”.Другият разказ би ни представил обществените нагласи като силно негативни към политиката, но също толкова внимателни към действията на управляващите. Това би бил разказ за негативна политизация, изпълнен с разбирането за това, че възможностите на всеки от нас зависи от онова, което се случва на сцената на властта. Разбирането за зависимостта ни от управляващите би било основанието за критичната ни нагласа и недоверие към тях. Този разказ изглежда по-достоверен, доколкото кореспондира с поданическия тип политическа култура. Поданикът възприема държавата като заплаха, като източник на рискове заради непредвидимото ѝ поведение. Поданикът знае, че това кой ще го управлява не зависи от него. Той знае, че държавата може да му навреди и затова непрекъснато се опитва да я надхитри и да се възползва от нейната слабост.Този разказ е обезкуражаващ по отношение на гражданската култура в България, но носи в себе си потенциал за промяна.Твърдението, че всички тези разкази се допълват взаимно, не дава решение на проблема, пред който е изправена демокрацията в България. Макар всяка от чертите на ситуацията да е достоверна и проверима сама по себе си, общият поглед остава все така разфокусиран. Най-малкото защото съвременното развитие на българското общество включва както елементи от поданическата, така и от зараждащата се гражданска политическа култура.Ако следим внимателно само реакциите на публиката, не винаги можем да се ориентираме в онова, което се случва на сцената. Политическото зрелище, в което участваме наподобява италианската Commedia dell’arte. На сцената са почти професионални актьори, които играят конкретни, добре познати персонажи. Няма предварително написан текст, няма цялостна драматургия, има само общи насоки, изведени от характера на персонажите. Целта на всеки актьор е да участва активно във всяка конкретна ситуация, развивайки своя образ.Публиката знае кои са персонажите, но очаква да види в какви нови ситуации те ще се конфронтират помежду си. Всеки нов епизод предизвиква вниманието на публиката, доколкото интересът ѝ е насочен към това кой и как ще реагира в променените условия на играта. Онова, което предизвиква най-бурни реакции сред зрителите е пряката конфронтация между персонажите на сцената. Конфронтацията е моментът, в който зрителите могат отново да потвърдят представите си за персонажите и още по-убедено да спорят относно техните действия.Но почти никой от зрителите не харесва персонажите на сцената. Почти никой не иска да се идентифицира с тях. Малцина се опитват да подскажат реплики или да насърчат актьорите в тяхната конфронтация с останалите персонажи. Никой от зрителите не желае да се качи сам на сцената. Дори и призивите всички заедно да се качат на сцената, за да прогонят слабо играещите актьори, не срещат подкрепа.Мнозинството от зрителите е убедено, че конфронтацията на сцената няма нищо общо със самите тях, че тя не се случва нито от тяхно име, нито в тяхна полза. Публиката е убедена, че зрелището което се разиграва пред нея прикрива други неща, които са извън осветения кръг на сцената. Дори и когато одобрява играта на актьорите, публиката продължава да смята, че те получават твърде много пари, за да се правят на това, което изглежда, че са. Почти никой от зрителите не е готов да плати допълнително на някой актьор или да си поръча нова ситуация, която да види на сцената. Но мнозинството е убедено, че някой все пак плаща, за да гледат всички онова, което той е предпочел.И все пак публиката у нас продължава да гледа и да участва в спектакъла. Колкото по-агресивна е конфронтацията между актьорите на сцената, толкова по-дълго се задържа вниманието на зрителите, но от това не следва нищо конкретно. Колкото по-дълго публиката участва в тази Commedia dell’arte, толкова по-малко вероятно става тя да промени нещо в нея.Това не е само български феномен. В известен смисъл, глобализиращото се общество поставя все по-големи групи от хора в ролята на зрители на Commedia dell’arte. Критиката към непоследователността в развитието на отделните персонажи или към качеството на актьорското изпълнение, остава заглушена от бурните реакции в подкрепа на поредната конфронтация на сцената. Но, за разлика от зрелището, в политиката същественото е онова, което случва сред публиката, а не на сцената. Ако отделни групи от зрители са готови да се конфронтират помежду си заради играта на актьорите, това би трябвало да означава, че зрелището вече не е достатъчно. А ако отделни групи са готови да предложат нов сюжет или нови персонажи, това би могло да означава начало на политическа промяна.Засега зрелището продължава.", "date": "2018.04.29", "title": "Зрелище"}
{"url": "https://offnews.bg/kultura/pochina-osnovateliat-na-festivala-burning-man-lari-harvi-679639.html", "text": "Лари Харви, основателят на фестивала \"Горящия човек\" (Burning Man), почина на 70 г. в Сан Франциско, предаде Би Би Си.По-рано този месец той получи удар.Харви почина обграден от своето семейство в дома си в Сан Франциско. Той беше визионер, ментор, философ и ревностен застъпник на културата и принципите на „Burning Man”. Светът изгуби едно невероятно човешко същество, пише в сайта на фестивала.Той започва традицията на „Горящия човека” през 1986 г., когато с група от приятели палят огромна дървена кукла на мъж на плаж близо до Сан Франциско. Скоро това започва да става нещо като ритуал.Фестивалът се провежда от юни 1986 г. и събира към 70 хил. души. От 1990 г. е в пустинят Блек Рок в Невада и става едно от най-големите културни събития в Америка, което привлича певци като Кейти Пери и актьори като Уил Смит.Фестивалът продължава седмица, като включва Деня на труда през септември.В него са включени всевъзможни видове изкуство. През нощта платформи-коли и диджеи пускат музика - електронна, рап, ска, пънк, поп, рага, рок. Тъй като фестивалът е анти-комерсиален, на него се продават много малко неща, например кафе или лед. Алкохолът е безплатен.В края на събитието се гори огромната дървена фигура на човек.", "date": "2018.04.29", "title": "Почина основателят на фестивала Burning Man Лари Харви"}
{"url": "https://offnews.bg/futbol/napadnaha-sadiata-na-inter-iuventus-679644.html", "text": "Главният съдия на дербито на Италия между Интер и Ювентус (2:3) Даниеле Орсато беше нападнат от медиите на Апенините заради някои свои отсъждания в големия сблъсък, който направи \"Старата госпожа\" отново фаворит за спечелване на трофея. Юве загуби този статус след загубата от преследвача Наполи с 0:1, но си върна аванса след снощната победа.В герой за пореден път през последните две години в тима на \"бианконерите\" беше Гонсало Игауин, който не изигра голям мач, но накрая го реши след гол с глава в 89-ата минута. Дъглас Коща даде аванс на торинци в 13-ата минута, а в 16-ата минута Матиас Весино беше изгонен за грубо нарушение срещу Марио Манджукич.\"Нерадзурите\" обаче изиграха велик мач до 85-ата минута, като дори с човек по-малко обърнаха резултата. Това се случи след гол Мауро Икарди в 52-ата минута и автогол на Андреа Бардзали в 65-ата минута. Автогол на Милан Скриняр в 87-ата минута и Игуаин (89) пратиха в екстаз тифозите и футболистите на \"Старата госпожа\".Според излизащия в Милано \"Гадзета дело Спорт\" Орсато е бил перфектен при признаването на гола на Коща и червения картон на Весино, но след това е извършил някои нелогични действия. Най-груба е била грешката му при нарушението на Миралем Пянич срещу Рафиня.Босненският полузащитник, който вече бе санкциониран с жълт картон, изрита футболиста на Интер в гърдите, но се размина само с устно предупреждение. Вместо да изгони Пянич, Орсато показва жълт картон на Данило Д'Амброзио за оспорване на съдийско решение. До края на двубоя Даниеле Орсато не отсъжда явни нарушения както за Интер, така и за Юве, завършва италианското издание.", "date": "2018.04.29", "title": "Нападнаха съдията на Интер - Ювентус"}
{"url": "https://offnews.bg/zdrave/chesanat-pomaga-sreshtu-rak-i-diabet-679662.html", "text": "Консумацията на чесън намалява риска от развитието на някои видове рак, сърдечно-съдови заболявания и диабет тип две. Това установиха учени от Нотингамския университет във Великобритания.Резултатите от тяхното изследване са публикувани в списанието Trends in Pharmacological Sciences.Полезният ефект на чесъна се променя в зависимост от начина на приготвяне, но учените все още не са стигнали до единодушие, кой от тях е най-добрият. Съдържащите сяра съставки в чесъна могат да променят в клетките и тъканите количеството на така наречените сигнални молекули на газообразните вещества, които предизвикват физиологични и биохимични процеси и участват в тяхното регулиране.", "date": "2018.04.29", "title": "Чесънът помага срещу рак и диабет"}
{"url": "https://offnews.bg/112/avtomobil-blasna-patrulka-v-sofia-politcaj-e-v-bolnitca-679637.html", "text": "Автомобил е блъснал патрулен автомобил на бул. \"Симеоновско шосе\" в София.Двама полицаи са пострадали, единият е в болница, съобщи пресцентърът на МВР, цитиран от агенция \"Фокус\".Инцидентът е станал на 28 април вечерта.След него двамата полицаи са били прегледани в болница и единият е бил освободен за домашно лечение. Другият бил настанен в лечебното заведение заради претърпяното комоцио.Водачът на автомобила, който е ударил патрулната кола, е тестван за алкохол и наркотици като резултатите и на двете проби са отрицателни.", "date": "2018.04.29", "title": "Автомобил блъсна патрулка в София, полицай е в болница"}
{"url": "https://offnews.bg/futbol/levski-se-varna-na-tretoto-miasto-sled-zdrav-boj-nad-beroe-video-679659.html", "text": "Левски победи безпроблемно един от неудобните си съперници от Берое с 4:0 в двубой от от 32-рия кръг на Първа лига, игран на стадион \"Берое\".Това е първа победа за \"сините\" от 2012 година насам и по този начин тимът от Подуяне се завърна на третата позиция в класирането с актив от 57 точки, с 2 повече от старозагорци.Страхотен гол на Давид Яблонски в 21-ата минута даде аванс на гостите. Жорди Гомес удвои също с прекрасно попадение в 45-ата минута, а Роман Прохазка се разписа в 86-ата минута. Паулиньо пък вкара за изразителното 4:0 в 88-ата минута.Берое искаше да запише втора поредна победа над Левски, за да дръпне на столичани в битката за третото място. Домакините влязоха в мача с точка преднина, докато 26-кратните шампиони на България искаха да си върнат за поражението от първи април. И го направиха категорично.", "date": "2018.04.29", "title": "Левски се върна на третото място след здрав бой над Берое (видео)"}
{"url": "https://offnews.bg/sviat/avstralia-povezhda-bitka-za-golemia-barieren-rif-vlaga-stotitci-milio-679636.html", "text": "Австралия повежда битка за възстановяването и опазването на най-голямата система от коралови рифове и острови в света - Големия бариерен риф.Правителството създава фонд от 500 млн. австралийски долара (379 млн. евро) за опазването на световното наследство.През последните години системата, съставена от повече от 2900 рифа и 900 острова, в Коралово море край североизточния бряг на Австралия, загуби 30% от коралите си. Обезцветяването им е свързано с климатичните промени, водещи до повишение на температурата. Друг сериозен проблем е нашествието на вид морски звезди, известни с името \"трънен венец\".Финансирането ще бъде използвано за намаляване на оттичането на селскостопански пестициди и подобряване на качеството на водата. Част от средствата ще са за подпомагане на фермерите в района да променят вредни практики.Рифът, който може да се види от Космоса и чиято площ е по-голяма от тази на Италия, беше обявена за световно наследство от ЮНЕСКО през 1981 г.Той е една от екосистемите с най-голямо биоразнообразие и дом на милиони морски форми на живот.Министърът на околната среда Джош Фрайденбърг каза, че това е природна, национална и международна икона и затова австралийското правителството е решено да я опази за бъдещите поколения.", "date": "2018.04.29", "title": "Австралия повежда битка за Големия бариерен риф, влага стотици милиони в опазването на коралите"}
{"url": "https://offnews.bg/sviat/iarosten-mnogohiliaden-protest-posreshtna-leka-prisada-za-grupovo-izna-679635.html", "text": "Десетки хиляди хора излязоха гневни на протест по улиците на испанския град Памплона снощи, за трети пореден ден, след като петима мъже, извършили групово изнасилване на момиче, получиха леки присъди.Те бяха осъдени на по 9 години затвор за \"сексуално посегателство\", което мнозина смятат за твърде леко определение за деянието. Протестиращите са убедени, че тези присъди са крайно недостатъчни, а престъплението е изнасилване, а не просто посегателство.Мъжете, нарекли себе си \"Глутницата\", нападнали 18-годишно момиче по време на фестивала за надбягване с бикове в града през 2016 г. Наобиколили я в малка ниша, съблекли я и я изнасилвали. Единият заснел насилието с телефона си. Споделил го в група в WhatsApp, наречена \"Глутницата\", чиито членове празнували стореното.Случаят предизвика отклик в цялата страна, протестиращи хора излязоха по улиците на Мадрид, Барселона и Валенсия. В Памплона в събота протестираха повече от 30 хил. души по данни на полицията.Испанският хаштаг #cuéntalo, което означава \"кажи го\", се разпространява масово през последните дни, заедно със споделянията на хора за преживяно сексуално насилие в знак на солидарност с нападнатото момиче.Петмесечното дело се гледа при закрити врата, за да се запази в тайна самоличността на момичето. Прокурорите поискаха по повече от 20 години затвор за всеки от насилниците. Жертвата ще обжалва леките присъди. Мъжете - също, защото смятат, че тя е несправедливо тежка.Петимата са в ареста от 2016 година. Присъдата включва също те да платят 50 000 евро обезщетение на момичето. Един от тях трябва да плати допълнително 900 евро, защото е откраднал телефона ѝ.В отговор на протестите испанското правителство обяви, че ще преразгледа класификацията за сексуални престъпления.След произнасянето на присъдата, националната полиция публикува туита: \"Не е не\", заедно с телефона за спешни случаи. \"Ние сме винаги с вас\", допълват полицаите в посланието си в социалната мрежа.", "date": "2018.04.29", "title": "Яростен многохиляден протест посрещна лека присъда за групово изнасилване в Испания"}
{"url": "https://offnews.bg/futbol/botev-podnese-titlata-na-ludogoretc-679664.html", "text": "Ботев Пловдив победи ЦСКА с 2:1 в двубой от шестия кръг на първата шестица и направи Лудогорец предсрочно шампион за седма поредна година.Преди началото на двубоя на базата в Коматево, феновете на домакините хвърлиха карамфили на терена, като с този символичен жест “погребаха” българския футбол. Действията им бяха в знак на протест срещу съдийството на реванша от полуфиналите за Купата на България срещу Славия.“Канарчетата\" поведоха в 32-ата минута. Тогава опитният Николай Бодуров сбърка, Жоао Пауло овладя топката и се разписа за 1:0. Гостите започнаха по-активно второто полувреме и бързо изравниха. В 48-ата минута Тиаго Родригес центрира от фаул и Хеан Бланко се разписа с глава за 1:1.\"Жълто-черните\" реагираха и в 55-ата минута след центриране на Йордан Минев, Стивън Петков с удар от въздуха покачи на 2:1.Секунди преди последния съдийски сигнал Йордан Минев получи червен картон, след като спря топката с ръка на голлинията. Съдията отсъди дузпа в полза на ЦСКА. Хуан Бланко застана зад топката, стреля, но Даниел Кайзер спаси удара от бялата точка.", "date": "2018.04.29", "title": "Ботев поднесе титлата на Лудогорец"}
{"url": "https://offnews.bg/offtopic/smardiasht-plod-predizvika-evakuatciata-na-universitet-679643.html", "text": "Смърдящи плод преизвика евакуацията на университет в Мелбърн, Австралия, предаде Би Би Си.Оказало се, че миризмата на \"газ\" в библиотеката на Кралския технологичен институт, която провокирала паника и извеждането на повече от 500 студенти и преподаватели, идва от гниещ дуриан, забравен в шкаф.Плодът на тропическото дърво дуриан, разпространено основно в Югоизточна Азия, е голям, бодлив, с много минерални и хранителни вещества, но и с остра миризма. Пътешественикът Ричард Стърлинг определя миризмата му като „нещо средно между свински изпражнения, терпентин и лук“. Сп. Smithsonian пък я описва като \"терпентин и лук, гарниран с чорап след фитнес\".По-късно пожарникарите обясниха, че миризмата се пренесла в сградата чрез вентилационната система.Сградата отново е отворена.", "date": "2018.04.29", "title": "Смърдящ плод предизвика евакуацията на университет"}
{"url": "https://offnews.bg/sviat/srabskiat-prezident-bez-pokana-za-tceremoniata-po-vstapvane-v-dlazhnos-679642.html", "text": "Президентът на Сърбия Александър Вучич не е поканен на церемонията по встъпването в длъжност на държавния глава на Руската федерация Владимир Путин на 7 май. Вместо към Москва, както се надяваше, Вучич ще отпътува за Анкара, където ще се срещне с Реджеп Тайип Ердоган, коментира хърватското електронно издание Jutarnji List, цитирано от \"Фокус\".Президентът на Република Сръбска Милорад Додик обаче има покана.По традиция Кремъл кани на такива събития само лидерите на най-близките постсъветски държави, затова присъствието на Додик не е изненадващо. Пренебрегването на Вучич обаче е. Сръбските медии имат теория: Москва не е изпратила покана на Вучич, за да не разваля добрите му отношения с германския канцлер Ангела Меркел, отбелязва загребският вестник.Според хърватското издание една от възможните причини за пренебрегването на Вучич на церемонията е нерешеният статут на руския хуманитарен център в Ниш, чието уреждане Белград отлага. Jutarnji List пише, че по този начин Кремъл изпраща послание към Белград, че трябва да направи избори между Запада и Русия и че е невъзможно да „седи на два стола“.", "date": "2018.04.29", "title": "Сръбският президент без покана за церемонията по встъпване в длъжност на Путин"}
{"url": "https://offnews.bg/futbol/barselona-e-noviat-shampion-na-ispania-video-679663.html", "text": "Барселона е новият шампион на Испания, след като победи Депортиво Ла Коруня с 4:2 в двубой от 35-ия кръг на испанската Ла Лига, игран на стадион \"Мунисипал де Риасор\".Каталунците се нуждаеха само от точка в дъжда на \"Риасор\", за да са недостижими три кръга преди края. Филипе Коутиньо (7) и Лионел Меси (38) сякаш премахнаха интригата в двубоя.Галиският тим обаче показа характер и успя да изравни след попадения на Лукас Перес (40) и Емре Чолак (64). Късни голове на Меси (82 и 85) успокоиха феновете на барселонци.След тази победа тимът на Барселона се откъсна на върха в класирането с 11 точки повече от Атлетико Мадрид, които са напълно достатъчен аванс за каталунците в оставащите кръгове на прървенството. В края на сезона тимът ще бъде коронясан за 25-и път в своята история.", "date": "2018.04.29", "title": "Барселона е новият шампион на Испания (видео)"}
