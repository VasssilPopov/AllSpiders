{"url": "https://offnews.bg/gimnastika/ansambalat-ni-vze-zlato-v-guadalahara-702637.html", "text": "Ансамбълът на България спечели златните медали на три обръча и два чифта бухалки на финалите на отделните уреди на Световната чалъндж купа по художествена гимнастика в испанския град Гуадалахара.Така българките завършват надпреварата с пълен комплект отличия след среброто в многобоя снощи и бронза на финала на пет топки по-рано днес. Симона Дянкова, Стефани Кирякова, Мадлен Радуканова, Ерика Зафирова и Лаура Траатс изиграха страхотно композицията си с обръчи и бухалки и бяха оценени с 25.300 точки (17.400 за трудност и 7.900 за изпълнение).На второ място остана Русия с 25.200 точки (17.400 и 7.800), а на трето - Италия с 24.950 (16.900 и 8.050).На пет топки българските гимнастички допуснаха грешки в изпълнението си и получиха 22.950 точки (16.000 за трудност и 6.950 за изпълнение).Така те заеха третото място на финала с тези уреди. Златните медали завоюва Русия с 25.850 точки (17.700 и 8.150), а на второ място е Италия с 25.000 (16.700 и 8.300). На турнира в Гуадалахара участваха общо 14 отбора. Съдия за България беше Даниела Велчева.", "date": "2019.05.05", "title": "Ансамбълът ни взе злато в Гуадалахара"}
{"url": "https://offnews.bg/obshtestvo/papa-frantcisk-bog-ni-prizovava-bog-ni-iznenadva-bog-ni-obicha-sni-702618.html", "text": "\"Бог ни призовава, Бог ни изненадва, Бог ни обича\". Това заяви папа Франциск по време на Светата литургия на пл. „Александър I Батенберг“ в рамките на визитата му в България. Литургията беше извършена пред хилядите хора на площада - не само от България, но и гости от Полша, Армения, Франция и др. Папа Франциск отслужи неделна света литургия специално изградена за целта сцена с олтар, два амвона, място за сто души хор и папските кардинали. Преди началото на литургията папата отиде при събралото се множество. Част от хората успяха да се здрависат с него и да се снимат за спомен. Светият отец благослови и част от присъстващите деца.Хората на площада успяха да проследят литургията на големи видео екрани, на които имаше и превод на службата. „Бог призовава. Всичко се случва на бреговете на Галилейското езеро, където Иисус бе призовал Петър. Беше го призовал да си остави работата на рибар, за да стане рибар на човеци. След целия този път, след преживяването на смъртта на Учителя и въпреки известяване на Неговото възкресение, Петър се връща към предишния си живот. „Отивам да ловя риба“, казва той. И другите ученици са същите: „И ние ще дойдем с теб“. Сякаш правят стъпка назад. Петър отново взима мрежите, от коитосе беше отказал заради Иисус. Тежестта на страданието, разочарованието, дори предателството са се превърнали в тежък камък, който трудно би паднал от сърцата на учениците. Те все още са ранени от тежестта на болката и вината. Благата вест за Възкресението все още не се е вкоренила в сърцата им. Господ знае колко силно за нас е изкушението, да се върнем към нещата от миналото“, каза по време на литургията папа Франциск. Той подчерта, че мрежата на Петър е символ на изкушението и носталгията по миналото, затова искаме да си върнем нещо от това, което сме поискали да оставим пред опита за провал на болката.\"Това е психологията на гроба, която оцветява всичко в примирение и ни кара да се привържем към сладникавата тъга, която като червей разяжда всяка надежда\" посочи папата.„По този начин се развива най-голямата заплаха, която може да се вкорени в една общност. Сивият прагматизъм на живота, което на пръв поглед изглежда всичко нормално, но където действителност вярата се изпарява и дегенерира в дребнавост. Точно там при провала на Петър идва Исус, започва отначало и търпеливо отива да го посрещне и му казва: „Симоне, това е името, от първото му позоваване\". Господ не очаква идеални ситуации и вътрешни разположения. Той ги създава. Не чакада се срещне с хора без проблеми, без разочарования, грехове. Самият той беше изправен пред греха и разочарованието. Братя, господ не се уморява да ни призовава. Силата на любовта преобръща всяка прогноза и знае как да се започне отново“, продължи Светият отец.Снимка: Булфото/Евгени ДимитровТой подчерта, че в Иисус Бог иска да ни даде нова възможност. „Всяка сутрин ни търси там, където сме, и ни призовава да станем и да възкръснем отново чрез Неговото слово, да погледнем нагоре и да повярваме, че сме създадени за небето, а не за земята, за висините на живота, а не за низостта. Призовава ни да не търсим живия сред мъртвите. Когато го приемаме, ние се издигаме по-високо, приемаме най-красивото си бъдеще не като възможност, а като реалност\", продължи папата. „Бог изненадва. Той е Господ на изненадите. Той ни призовава не само да се изненадваме, но да постигнем изненадващи неща. Господ призовава и виждайки учениците с празни мрежи, им предлага нещо необичайно за тях – риболов през деня, което е нещо странно. Той им дава отново увереност, като ги пуска в движение и ги принуждава отново да рискуват, за да не смятат нещо или особено някого за изгубен. Той е Господ на изненадата, който разкъсва парализиращата затвореност, като връща смелостта, способна да преодолее подозренията, недоверието и страха. Бог изненадва, не само когато ни призовава и ни кани да хвърлим мрежите, но и да хвърлим нас самите в историята и да гледаме живота, на другите и дори на себе си с Неговите очи, копито в греха виждат чеда, които трябва да станат, в смъртта - братя, които трябва да се възкресят, а в разрухата - сърца, които трябва да бъдат утешени. Затова не се страхувай. Господ обича живота ти, дори когато се страхуваш да го погледнеш и да го вземеш в ръце“, каза още папа Франциск.Снимка: Булфото/Евгени Димитров\"Господ ни обича! Да бъдеш християнин е призив да вярваш, че Божията любов е по-голяма от всяко ограничение и грях. Една от най-големите болки и пречки, не се корени в това да разберем, че Бог е любов, а в акта, че сме започнали да го възвестяваме и свидетелстваме по начин, че за мнозина това не е Неговото име. Бог е любов, която обича, дарява себе си, призовава и ни изненадва\", допълни папата. Снимка: Булфото/Евгени ДимитровПо време на литургията папата получи подарък икона - копие на \"Св. Богородица Иверска\", която произхожда от Несебър и която Св. папа Ронкали винаги е носил със себе си. Папа Франциск пък подари на апостолическия екзарх и председател на Епископската конференция на Католическата църква в България монсеньор Христо Пройков потир за богослужение. „Бог поиска тук да живеят и хора от различни култури и религии. Значението на думата София е мъдрост. Мъдростта на сърцето е вкоренена не само в София, столицата на България, а в сърцата на всички българи и се изразява в съжителството на различни култури и религии\", заяви монсеньор Пройков. Стотици взеха причастие по време на литургията. Преди това миряните произнесоха молитвата „Отче наш“ и се помириха взаимно.", "date": "2019.05.05", "title": "Папа Франциск: Бог ни призовава, Бог ни изненадва, Бог ни обича (снимки)"}
{"url": "https://offnews.bg/sviat/otkriha-oshte-edna-ot-zhertvite-na-kiparskia-serien-ubietc-702624.html", "text": "Още една от жертвите на кипърския сериен убиец беше открита, съобщава БНР. Втори куфар беше изваден днес от дъното на силно токсичното червено езеро близо до изоставената медна мина.Говорителят на полицията Андреас Ангелидис потвърди, че в намерения куфар има човешко тяло в напреднал стадий на разлагане. Държавните патолози направиха първоначален оглед на място, аутопсията предстои.Според признанията на убиеца труповете на три от седемте си жертви – две жени и едно дете, той е сложил в куфари и е хвърлил в токсичното езеро. От вчера разследванията в него бяха активизирани с използването на ултрамодерен многолъчев сонар, който пристигна в Кипър от САЩ.Миналата неделя от червеното езеро беше изваден първият куфар, в който бяха намерени останките на жена, но още официално не е потвърдена нейната самоличност.От признатите от него седем жертви все още се търсят телата на две от тях.Днес е 22-рият ден, в който продължават разследванията на шокиралите Кипър убийства на пет жени и две деца от Филипините, Непал и Румъния от 35-годишния капитан в Националната гвардия Никос Метаксас.С две събития днес в Кипър беше почетена паметта на седемте жертви. Община Мицеро, на чиято територия е старата шахта, където бяха намерeни две от убитите жени, организира възпоменание под мотото „С цвете, свещ, извинение, любов и уважение”. Мемориално шествие за солидарност с жертвите и имигрантските общности в Кипър и срещу расизма се проведе в Лимасол.", "date": "2019.05.05", "title": "Откриха още една от жертвите на кипърския сериен убиец"}
{"url": "https://offnews.bg/obshtestvo/gen-vladimirov-za-tankostite-da-ohraniavash-papa-frantcisk-702622.html", "text": "Папамобилът е съвременен приемник на древния церемониален стол, на който са били носени римските папи, когато излизали след хората. Столът е носен от 12 мъже, символизиращи броя на апостолите – по шестима от двете страни. Тази традиция продължава до 1978 г., когато се появява първият папамобил. Неговата марка е „Линкълн Континентал”, използва се за първи път в САЩ, а във Ватикана има цял автопарк от коли, предназначени за различни поводи.Бившият ръководител на НСО ген. Димитър Владимиров, охранявал папа Йоан Павел II при посещението му в София преди 17 години, коментира в студиото на „120 минути” мерките за сигурност по време на обиколката на папа Франциск из столичните улици.По думите му, личната охрана на Негово Светешейство се състои от 25 души, а вътрешния кръг са служители на Швейцарската гвардия. Ген. Димитър Владимиров си спомня, че автомобилът на папа Йоан Павел II е бил брониран, за разлика от този на Франциск. Мерките за сигурност по пътя на Негово Светейшество из столичните улици са изключителни. Личната охрана на папа Франциск е преминала точно 10 минути преди да започне гастрола му, за да огледа трасето. Преди да започне обиколката му, полицията е задържала мъж заради притежание на пластмасов пистолет.„Охраната реагира съобразно обстановката, когато има контакт с хората е много важно да се реагира. Важно е хората са се проверяват щателно на изградените КПП-та. Еднакво опасни са и позитивно настроените хора, и негативно настроените, защото от прекалено позитивни хора също може да се получи нараняване”, каза ген. Владимиров.Експертът по сигурност обясни, че личната му охрана преценява кой гражданин може да контактува с Негово Светейшество.", "date": "2019.05.05", "title": "Ген. Владимиров за тънкостите да охраняваш папа Франциск"}
{"url": "https://offnews.bg/sviat/naj-malko-13-sa-zaginalite-sled-intcidenta-s-patnicheski-samolet-v-mos-702639.html", "text": "Най-малко 13 човека загинаха, а шестима са ранени при подпалването на пътническия самолет \"Сухой Суперджет 100\", извършил аварийно кацане на московското летище \"Шереметиево\", предаде ТАСС, като се позова на медицинските служби.В самолета са пътували от Москва за Мурманск 73-ма пътници и шест души екипаж. Пожарът вече е потушен, но напълно е унищожил опашната част на машината, предаде БТА.Източник от службите за извънредни ситуации посочи, че самолетът се е подпалил още във въздуха. По-рано беше съобщено, че пожарът е станал при кацането, както и че жертвата е само една.Самолетът излетял в 17.50 ч. московско време от Шереметиево за Мурманск, направил няколко кръга над Московска област и рязко започнал да намалява височина. Пилотът поискал аварийно кацане и около 18.40 ч. се приземил.", "date": "2019.05.05", "title": "Най-малко 13 са загиналите след инцидента с пътнически самолет в Москва"}
{"url": "https://offnews.bg/futbol/spriagat-zhoze-mourinio-za-seltik-702623.html", "text": "Прочутият португалски треньор Жозе Моуриньо е спряган за нов наставник на шотландския гранд Селтик.56-годишният бивш наставник на Порто, Челси, Интер, Реал Мадрид и Манчестър Юнайтед в момента е без отбор, след като беше освободен преди изтичането на договора му с \"червените дяволи\".Според информация на Скай Спорт Италия той е приел с интерес офертата на Селтик и е обещал да помисли върху нея. В момента Моуриньо е изкушаван и с предложение от Пари Сен Жермен, но индикациите са, че германският треньор Томас Тухел ще запази поста си.\"Ако Тухел остане, то Моуриньо може и да приеме варианта със Селтик\", отбелязва пред медията агентът на португалеца Жорже Мендеш.", "date": "2019.05.05", "title": "Спрягат Жозе Моуриньо за Селтик"}
{"url": "https://offnews.bg/sviat/pendarovski-e-noviat-prezident-na-makedonia-702640.html", "text": "Кандидатът на управляващата коалиция в Северна Македония Стево Пендаровски води с над 65% в президентските избори при обработени 11,56% от бюлетините.Това показват първоначалните резултати, обявени на страницата на Държавната избирателна комисия, информира БТА.Данните сочат, че кандидатката на опозиционната ВМРО-ДПМНЕ ГорданаСиляновска-Давкова получава 31,07% от гласовете.Общо 1 808 131 граждани имаха право да гласуват на шестите президентски избори в страната в 3480 избирателни секции в Северна Македония и 32 в чужбина. Председателят на Държавната избирателна комисия Оливер Дерковски съобщи, че е постигнат необходимият праг от най-малко 40% избирателна активност, за да бъдат признати изборите.", "date": "2019.05.05", "title": "Пендаровски е новият президент на Македония"}
{"url": "https://offnews.bg/sviat/2500-evro-globa-za-otkaz-ot-vaksini-v-germania-702628.html", "text": "Германия обмисля задължителна имунизация срещу шарка на всички деца, които посещават детска градина или училище. Законопроектът за това бе внесен от министъра на здравеопазването Йенс Шпан, предаде БНР.Родителите, които не имунизират децата си срещу шарка, ще бъдат глобявани 2500 евро, а децата ще бъдат изключвани от детските градини. Това предвижда законопроектът на министерството на здравеопазването на Германия.„Искаме да предпазим всички деца от заразата и това налага тези мерки“, обясни Шпан.„Затова е и необходимо децата, посещаващи учебни заведения, да са имунизиран и да имат документ за това“, поясни той.Документите за имунизация трябва да се набавят до 31 юли 2020 година. Децата, които не могат да бъдат имунизирани поради болест или слаба имунна система, също трябва да докажат това с документ от лекаря си.Шпан е министър от ХДС. Коалиционният партньор ГСДП също подкрепя този законопроект.", "date": "2019.05.05", "title": "2500 евро глоба за отказ от ваксини в Германия"}
{"url": "https://offnews.bg/futbol/todor-nedelev-veche-e-podpisal-s-tcska-702627.html", "text": "Най-добрият халф в родното ни първенство - Тодор Неделев, е подписал предварителен договор с ЦСКА, като се позовава два независими източника.Звездата на пловдивския Ботев става футболист на “червените” от 1 юни, като контрактът ще е за три години. При трансфер в чужбина на национала пловдивчани ще приберат 20 процента от парите.Неделев е желан на “Армията” от миналото лято, но така и отлагаше преминаването си в Борисовата градина. Преди седмица Неделев вкара първия гол на ЦСКА в шампионатния мач в “Коматево”, спечелен с 2:0 от домакините, но не се зарадва на попадението. Поведението му тогава породи слухове, че Неделев е реагирал така, защото е сигурен за “червените”. Другият спряган за ЦСКА от “Ботев” - Кристиан Димитров, все още обмисля офертата от “Армията”. 22-годишният защитник, който съкруши “червените” в реванша от полуфиналите за купата на България с гол за 3:3 минута преди края, е силно желан и от Левски. Димитров обаче най-вероятно ще последва Неделев в Борисовата градина, като юношата на Ботев е гласен за заместник на капитана Николай Бодуров.", "date": "2019.05.05", "title": "Тодор Неделев вече е подписал с ЦСКА?"}
{"url": "https://offnews.bg/obshtestvo/papa-frantcisk-premina-s-papamobila-iz-tcentara-na-sofia-snimki-702625.html", "text": "Папа Франциск премина с папамобила по улици в центъра на София. Той беше посрещнат от хиляди хора, които очакваха да видят Светия отец и да присъстват на неделната литургия. Папата слезе от папамобила и благослови присъстващите. В първите редове имаше и много деца, които също получиха благословията на Светия отец. Според организаторите на литургията са присъствали около 7600 души.Литургията се проведе при засилени мерки за сигурност. Гражданите бяха пропускани след щателна проверка през няколко пропускателни пункта. ", "date": "2019.05.05", "title": "Папа Франциск премина с папамобила из центъра на София (снимки)"}
{"url": "https://offnews.bg/obshtestvo/shest-medala-specheliha-balgarskite-detca-na-balkaniadata-po-matematik-702632.html", "text": "Между 30 април и 05 май т.г. в Кишинев се проведе 36-ото издание на Балканската олимпиада по математика. Молдовската столица посрещна стотици гимназисти от 18 държави от Полуострова и някои държави гости (извън класирането).Националният ни отбор тази година за се представи страхотно за пореден път, като момчетата този път спечелиха 3 сребърни и 3 бронзови медала. Така всеки от българските участници се завръща с медал.В отборното класиране България застава на 4-то място, след изминалите две поредни година начело. Общият резултат е 153 точки. Големият победител на Балканската математическа надпревара е Сърбия със 182т., следвана от Румъния и Турция.Тази година българският отбор на Балканиадата по математика бе в следния състав:1. Борислав Антов, 12 клас, СМГ - сребърен медал2. Евгени Кайряков, 11 клас, СМГ - сребърен медал3. Кристиян Василев, 12 клас, ПЧМГ - сребърен медал4. До Виет Кьонг, 10 клас, СМГ - бронзов медал5. Кристиан Минчев, 11 клас, ППМГ Бургас - бронзов медал6. Борислав Кирилов, 9 клас, ПЧМГ - бронзов медалPъĸoвoдитeли на отбора на БОМ 2019 са Станислав Харизанов и Стефан Герджиков.За дългогодишната история на олимпиадата, страната ни е била домакин пет пъти - през 1985, 1990, 1995, 2004 и 2014 г.Пред математическите отбори на България предстоят подготовки и подбори, защото в календара остават още: Младежката Балканска олимпиада през юни в Кипър, както и Международната във Великобритания през месец юли.", "date": "2019.05.05", "title": "Шест медала спечелиха българските деца на Балканиадата по математика"}
{"url": "https://offnews.bg/futbol/viktor-valdes-pomoli-iker-kasias-da-spre-s-futbola-702631.html", "text": "Бившият вратар на Барселона Виктор Валдес написа прочувствено открито писмо до големия си съперник на терена и приятел в живота Икер Касияс, който претърпя инфаркт.Легендарният бивш страж на Реал Мадрид, който в момента е част от Порто, претърпя операция и животът му е вън от опасност към този момент.\"Скъпи Икер, приятелю. Сърцето ти продължава да бие за всички, които мечтаят да постигнат това, което си постигнал ти. Като твой приятел и твой съперник в миналото, те призовавам отново да станеш белия лъв, но този път край страничната линия. Ти вече си част от историята\", написа Валдес в Инстаграм.Лекарите също препоръчват на Касияс да спре с футбола, но той все още не е обявил решението си.", "date": "2019.05.05", "title": "Виктор Валдес помоли Икер Касияс да спре с футбола"}
{"url": "https://offnews.bg/sviat/edin-zaginal-i-10-raneni-pri-avarijno-katcane-na-patnicheski-samolet-v-702633.html", "text": "Руски пътнически самолет, летящ за Мурманск, се запали днес при аварийно кацане на московското летище Шереметиево, предаде ТАСС. Един човек е загинал, а 10 души са ранени.Възможно е самолетът Сухой Суперджет 100 да е бил ударен от мълния, посочи източник от службите за извънредни ситуации, цитиран от БТА.Самолетът излетял около 18.00 часа московско време от Шереметиево за Мурманск, направил няколко кръга над Московска област и рязко започнал да намалява височина. Пилотът поискал аварийно кацане и около 18.40 часа той се приземил, при което един от двигателите се запалил.", "date": "2019.05.05", "title": "Един загинал и 10 ранени при аварийно кацане на пътнически самолет в Москва"}
{"url": "https://offnews.bg/112/52-godishna-zhena-e-zaginala-vav-varna-pri-katastrofa-s-pian-shofior-702635.html", "text": "52-годишна жена е загинала при катастрофа с пиян шофьор. Инцидентът е станал тази вечер, около 19.50 часа, в ж.к. \"Вл. Варненчик\", до бл. 308,съобщава ОДМВР - Варна.Според първоначалната информация 44-годишен мъж, управлявал лек автомобил \"Мерцедес\", след употреба на алкохол, губи контрол над МПС и се блъска в електрически стълб. Вследствие на инцидента е загинала пътничка от автомобила (52 г.). Има и пострадали. Към момента текат действия по изясняване на причините и обстоятелствата, довели до възникване на произшествието.", "date": "2019.05.05", "title": "52-годишна жена е загинала във Варна при катастрофа с пиян шофьор"}
{"url": "https://offnews.bg/obshtestvo/bez-intcidenti-premina-praznichnata-sveta-liturgia-v-tcentara-na-sofia-702630.html", "text": "Около 12 000 души са присъствали на празничната Света литургия на площад \"Княз Александър I\". Събитието е част от Апостолическото пътуване на папа Франциск в България. По време на провеждането му не са регистрирани инциденти.Двама граждани - мъж и жена, в явно неадекватно състояние не са допуснати до събитието, а поради отказ да изпълнят полицейско разпореждане са отведени в столично районно управление, съобщават от МВР.Оказана е медицинска помощ на място общо на шестима, четирима от тях - чужди граждани.Две деца, изгубили се в множеството, са били предадени на родителите им.Утре посещението на папа Франциск продължава според предварителната програма.", "date": "2019.05.05", "title": "Без инциденти премина празничната Света литургия в центъра на София"}
{"url": "https://offnews.bg/temida/vetko-arabadzhiev-pred-spetcsada-ne-iska-da-bade-sniman-702599.html", "text": "Екстрадираният от Испания бизнесмен Ветко Арабаджиев се изправя пред Специализирания наказателен съд днес, заседанието е насрочено за 16 часа. Обвиненията за пране на пари и данъчни престъпления са предявени на Арабаджиев,  той и адвокатът му Илиян Василев се запознават с тях. Спецобвинението ще иска Арабаджиев в ареста, събраните доказателства са в 208 тома. От Специализирания съд уточниха, че Арабаджиев не желае да бъде сниман и записван, съобщи БНР. Ветко Арабаджиев, който е обвинен за данъчни престъпления и пране на пари, бе екстрадиран в България от Испания и около полунощ пристигна с полет от Мадрид. След като самолетът кацна на летище София Арабаджиев беше конвоиран до ареста. Засега съпругата му Маринела остава в арест в испанската столица.На 31 август миналата година два от знаковите хотели на фамилията Арабаджиеви в София и Пловдив осъмнаха под полицейска обсада. Няколко часа по-късно стана ясно, че семейство Арабаджиеви се разследва като организирана престъпна група, част от която е и синът Вълчо Арабаджиев и още няколко души.Ден след акцията настоящият заместник - главен прокурор, а тогава само шеф на спецпрокуратурата, Иван Гешев  от разследващите така: „Излизат пари от куфари, кутии, сейфове, касетки в банки. Наложи се през нощта спешна среща с БНБ, за да осигуряваме броячни машини, защото сумите са потресаващи…“. ", "date": "2019.05.05", "title": "Ветко Арабаджиев пред спецсъда, не иска да бъде сниман"}
{"url": "https://offnews.bg/obshtestvo/sreshtata-na-papa-frantcisk-i-patriarh-neofit-snimki-702601.html", "text": "В Синодната палата днес се състоя среща между Негово Светейшество Българския патриарх Неофит и Св. Синод на БПЦ-БП с папа Франциск, който е на посещение у нас. Заедно с него на срещата присъстваха кардинали и епископи от Ватикана, придружаващи го във визитата му, съобщиха от Българската патриаршия. \"От името на Светия Синод на Българската православна църква – Българска Патриаршия приветстваме Вас и Вашите спътници с „Добре дошли”. Добре дошли в земите, носителки на наследството на светите равноапостолни Кирил и Методий, на свети княз Борис-Михаил Покръстител, на свети Климент Охридски и на много други Божии светци и угодници, благодарение на чието просветителско дело през IX-ти и X-ти век християнството се разпространи в Европа и отвъд нейните предели\", каза в обръщението си към папа Франциск патриарх Неофит. Той изтъкна още, че \"глава и кормчия на кораба на Едната, Света, Вселенска и Апостолска църква е сам Господ Иисус Христос и в днешните бурни времена наш безусловен дълг е да пазим Неговия кораб от каквито и да е пробойни, за да се спасят повече човешки души. Стараем се да опазваме Църквата, която е „без петно, или порок, или нещо подобно” (Еф. 5:27) и полагаме всички усилия да не допускаме компромиси с вярата. Радваме се всеки път, когато научаваме, че и други духовни водачи споделят сходни на нашите убеждения.\" От своя страна папа Франциск сподели в обръщението си: \"В радостта на възкръсналия Господ отправям към Вас пасхалния поздрав в тази неделя, която в Християнския изток е наричана „Томина неделя\". Съзерцаваме апостола, който слага ръка в ребрата на Господ и след като е докоснал раните Му, изповядва: „Господ мой и Бог мой!\" (Йоан. 20:28). Раните, които в хода на историята се отвориха сред нас, християните, са болезнени разкъсвания, нанесени на Тялото Христово, което е Църквата. И днес докосваме с ръка техните последствия. Но може би, ако сложим заедно ръка в тези рани и изповядаме, че Иисус възкръсна, и Го обявим за наш Господ и наш Бог, ако, признавайки нашите несъвършенства, се потопим в Неговите рани от любов, можем да намерим отново радостта от прошката и да предвкусим деня, в който с Божията помощ ще можем да отслужваме на един и същ олтар пасхалната тайна\"... \"\"Бих искал отново да благодаря за оказания ми прием и да Ви уверя, че ще нося в сърцето си спомена за тази братска среща.Христос воскресе!\", завърши словото си папа Франциск. На срещата участие взеха Техни Високопреосвещенства Плевенски митрополит Игнатий, Ловчански митрополит Гавриил, Пловдивски митрополит Николай, Западно- и Средноевропейски митрополит Антоний, Варненски и Великопреславски митрополит Йоан, Неврокопски митрополит Серафим, Русенски митрополит Наум, Старозагорски митрополит Киприан и Врачански митрополит Григорий и Мелнишки епископ Герасим, гл. секретар на Св. Синод, както и Негово Величество цар Симеон II.Срещата завърши с благопожелания и вдъхновение от Пасхалната радост. След приема в Св. Синод папа Франциск посети Патриаршеската катедрала \"Св. Александър Невски\" и се поклони пред Северния олтар на Храм-паметника, носещ името на светите братя Кирил и Методий.", "date": "2019.05.05", "title": "Срещата на папа Франциск и патриарх Неофит (снимки)"}
{"url": "https://offnews.bg/futbol/biletite-za-tcska-ludogoretc-veche-sa-v-prodazhba-702600.html", "text": "ЦСКА пусна в продажба билетите за дербито с Лудогорец. Двубоят от 33-ия кръг на първата шестица в Първа лига е на 11 май (събота) от 20:15 часа на стадион \"Българска армия\".:- Сектор А, В и Г - 6 лева- ВИП ложа - 150 леваОт вторник до петък (7 - 10 май) касата до фен магазина на \"червените\" ще работи от 11:00 до 19:00 часа.В събота тя ще отвори в 11:00, а касата до \"Спортна София\" - в 17:00 часа.Деца до 7 години ще влизат на стадиона безплатно.", "date": "2019.05.05", "title": "Билетите за ЦСКА - Лудогорец вече са в продажба"}
{"url": "https://offnews.bg/112/trima-zaginali-sled-tezhka-katastrofa-na-patia-plovdiv-asenovgrad-o-702604.html", "text": "Мъж и жена са загинали на място след тежка катастрофа на пътя Пловдив - Асеновград, а друга жена е починала по-късно в болницата. Това съобщи говорителят на ОДМВР- Пловдив пред \"Фокус\".Още трима са закарани в болница за прегледи. Сигналът за инцидента е получен около 11.30 часа.По първоначални данни в участъка от кръговото движение до КЦМ към Асеновград е настъпил челен удар между джип и лек автомобил.Загиналите са пътували в автомобила, а ранените - в джипа. Предстои да бъде установена самоличността на жертвите и ранените. На място са полицейски служители, които подпомагат трафика.Местопроизшествието е запазено, извършва се оглед. Причините се изясняват.", "date": "2019.05.05", "title": "Трима загинали след тежка катастрофа на пътя Пловдив - Асеновград (обновена)"}
{"url": "https://offnews.bg/temida/arabadzhiev-zaiavi-pred-sada-che-ne-razbira-v-kakvo-e-obvinen-702621.html", "text": "Бизнесменът Ветко Арабаджиев заяви пред Специализирания наказателен съд, че не разбира в какво е обвинен, съобщава БНР. Съдебното заседание е по искането на прокуратурата той да остане за постоянно в ареста.Според актуализираното обвинение от 2013 година до края на август миналата година Арабаджиев е ръководил организирана престъпна група за данъчни престъпления и пране на пари. Част от групата е и била съпругата му Маринела.По искането за нейната екстрадиция все още няма решение на испанския съд.В 208 тома са събрани доказателства, с които спецобвинението ще иска да убеди съда, че Ветко Арабаджиев трябва да остане за постоянно в ареста.От Специализирания съд уточниха, че Арабаджиев е заявил изрично, че не желае да бъде сниман и записван.Ветко Арабаджиев беше екстрадиран в България от Испания и около полунощ пристигна с полет от Мадрид. След като самолетът кацна на летище София, Арабаджиев беше конвоиран до ареста.Екстрадирането става 9 месеца, след като беше хотелиерът беше обвинен задочно за данъчни престъпления и пране на пари. На 31 август миналата година два от знаковите хотели на фамилията Арабаджиеви в София и Пловдив осъмнаха под полицейска обсада. Няколко часа по-късно стана ясно, че доскоро влиятелната бизнес двойка се разследва като организирана престъпна група, част от която е и Вълчо Арабаджиев - младши и още няколко души. Ден след акцията настоящият заместник главен прокурор, а тогава само шеф на спецпрокуратурата, Иван Гешев описа образно открито само за 24 часа от разследващите:\"Излизат пари от куфари, кутии, сейфове, касетки в банки. Наложи се през нощта спешна среща с БНБ, за да осигуряваме броячни машини, защото сумите са потресаващи\".След това започна голямото издирване на Ветко и Маринела Арабаджиеви. Преди два месеца те бяха открити в курортно градче край Барселона, а преди дни испанският съд каза \"да\" за главата на семейството и поиска още документи за съпругата му.\"Това е официалната причина, а неофициалната - ангажирали са сериозна адвокатска защита. Правят всичко възможно явно да се забави екстрадицията. Шансът да се случи е минимален\", каза убедено Иван Гешев.", "date": "2019.05.05", "title": "Арабаджиев заяви пред съда, че не разбира в какво е обвинен"}
{"url": "https://offnews.bg/112/bus-s-rabotnitci-se-preobarna-kraj-vidin-702605.html", "text": "Преобърна се фирмен бус с шестима работници на пътя Арчар – Видин. Няма данни за тежко пострадали, съобщи bTV.Автомобилът е паднал в канавка при движение по мокър участък.Шофьорът и пътниците са транспортирани до болницата. Причините за катастрофата се изясняват.Кметът на село Арчар съобщи, че движението на тежкотоварни автомобили се пренасочва по обходен маршрут.", "date": "2019.05.05", "title": "Бус с работници се преобърна край Видин"}
{"url": "https://offnews.bg/obshtestvo/pochina-sportniat-zhurnalist-radoslav-iankulov-702626.html", "text": "На 66 години почина Радослав Янкулов - един от емблематичните спортни журналисти, бивш директор на Българското национално радио, съобщиха негови близки.Янкулов е роден на 11 февруари 1953 година в София. Учи в 7-а гимназия, но в края на 10-и клас се премества в спортното училище \"Олимпийски надежди\". Завършва ВИФ и журналистика в СУ \"Св. Климент Охридски\". През 1976 г. постъпва в БНР. В края на 80-те напуска \"Хоризонт\" и за кратко е зам. главен редактор на спортната редакция в БНТ.Продължава кариерата си в няколко частни медии. За две години е шеф на пресслужбата на БФС.Ръководител е на пресслужбата на бившата Държавна агенция за младежта и спорта (ДАМС), 2005-2009 г. Генерален директор е на Българското национално радио от 23 май 2013 г. до 17 май 2016 г.Радослав Янкулов е семеен, има две дъщери.Поклон пред паметта му!", "date": "2019.05.05", "title": "Почина спортният журналист Радослав Янкулов"}
{"url": "https://offnews.bg/kultura/martina-apostolova-s-nagrada-ot-kinofestivala-v-bari-za-roliata-si-v-702606.html", "text": "Дебютният игрален филм на Надежда Косева покори още един международен връх. На 10-тия кинофестивал в Бари, Италия, бе връчен специален почетен диплом (Special Mention) от артистичното ръководство на фестивала на българската актриса Мартина Апостолова за ролята й в „Ирина“.Мотивацията на журито гласи: „За вдъхване живот на героинята, която преминава през трудностите с незабравима сила на човешкия дух”.Филмът участва в международната конкурсна програма с още 9 заглавия от цял свят. Юбилейното издание в Бари с президент Маргарете фон Трота връчи специална награда на името на Федерико Фелини (Federico Fellini Platinum Award for Cinematic Excellence) на знаменити творци на италианското и световното кино, сред които Енио Мориконе, Бруно Ганц (посмъртно) и Валерия Голино.", "date": "2019.05.05", "title": "Мартина Апостолова с награда от кинофестивала в Бари за ролята си в 'Ирина'"}
{"url": "https://offnews.bg/sviat/tramp-zabranite-v-sotcialnite-medii-sa-nespravedlivi-702607.html", "text": "Президентът на САЩ Доналд Тръмп разкритикува компаниите - собственици на социални медии, след като фейсбук забрани редица екстремистки личности, и предупреди, че \"следи и наблюдава внимателно\", предаде Асошиейтед прес.Тръмп публикува неколкократно възраженията си през последните два дни и заяви, че ще \"следи цензурирането на американските граждани в социалните медии\".По-рано Тръмп е заявявал, че компаниите, които стоят зад социалните медии, проявяват неприязън към хора с консервативни възгледи, което компаниите отричат, пише БТА.Реакцията на президента Тръмп беше предшествана от забраната, наложена от фейсбук на някои екстремистки фигури като Луис Фарахан и Алекс Джоунс, тъй като нарушават забраната срещу \"опасни лица\".Фейсбук отстрани също крайно десни фигури като Пол Нелън, Майло Янопулос, Пол Уотсън и Лора Лумър, заедно със сайта на Джоунс \"Инфоуорс\", където често са публикувани теории на конспирацията. Последната забрана обхваща текстове във фейсбук и инстаграм и се простира и върху страници на почитатели и други свързани акаунти.В туитър Тръмп изброи редица хора, които според него са несправедливо третирани от социалните медии и изтъкна, че \"за консерваторите нещата в социалните медии стават все позле\". Според президента социалните медии и медиите на фалшивите новини заедно с партньора си - Демократическата партия, нямат представа какви проблеми си създават.", "date": "2019.05.05", "title": "Тръмп: Забраните в социалните медии са несправедливи"}
{"url": "https://offnews.bg/politika/joncheva-v-kresna-ima-alternativa-gerb-veche-si-otivat-702609.html", "text": "„Ние не мълчим и ГЕРБ вече си отиват. Управляващите владеят медиите и това се вижда в Европейския съюз. Само преди 10 години бяхме на едно място с Франция по свобода на медиите.\" Това заяви водачът на листата на \"БСП за България\" за евроизборите Елена Йончева по време на среща с обществеността в Кресна. каза тя. „Когато имаш човек, който 10 години управлява и не го е грижа за хората, на първо място, важността на тези избори е за България”. Йончева изтъкна, че БСП ще разчита на европейската прокуратура.„След тези изборите ще има предсрочни парламентарни избори, след които бандата на Борисов ще се разпадне. Тя вече започна да се разпада, защото хората видяха, че това е машина за грабеж”, добави тя. Йончева каза със съжаление, че младите хора напускат България, всеки втори българин е на границата на бедността, а икономическият ни растеж е растеж на развиващите се страни, който гарантира бедността и на следващите поколения.", "date": "2019.05.05", "title": "Йончева в Кресна: Има алтернатива, ГЕРБ вече си отиват"}
{"url": "https://offnews.bg/obshtestvo/mvr-zadarzhan-e-mazh-sas-zabraneni-predmeti-po-vreme-na-meropriatiata-702608.html", "text": "Няма допуснати нарушения на обществения ред по време на масовите мероприятия във връзка с посещението на Папа Франциск в София. Към момента има един задържан – мъж на 58 години. Това съобщиха от пресцентъра на МВР. Той е бил забелязан от служители на реда на един от централните булеварди със забранени предмети и е отведен в столично районно управление.Предвидените събития от посещението продължават по програма. Призивът към гражданите, които искат да присъстват на публичните прояви, е да се отправят местата, на които те ще се състоят колкото се може по-рано, контролните пунктове имат готовност за проверки 3 часа по-рано от планираното начало на проявите.Изискванията са да не се носят обемисти багажи, което би отнело повече време при осъществяването на проверките. Няма да се допускат хора в явно нетрезво състояние и такива носещи огнестрелно и хладно оръжие.За времето на провеждането на мероприятията няма да се допуска използването на дронове, за да не се застрашава животът и здравето на присъстващите.", "date": "2019.05.05", "title": "МВР: Задържан е мъж със забранени предмети по време на мероприятията с папа Франциск в София"}
{"url": "https://offnews.bg/temida/vetko-arabadzhiev-ostava-v-aresta-702634.html", "text": "Бизнесменът Ветко Арабаджиев остава в ареста, реши преди минути Специализираният съд. Съдът допусна, че ако е на свобода, той би манипулирал доказателствата и би влиял на свидетели. Още повече, че в един от 26-те телефона, намерени унего и съпругата му при задържането му, е имало разпределение на свидетелите като разпитани и неразпитани.Според съда от събраните до момента доказателства може да се направи разумното предположение, че през 2013 година Ветко Арабаджиев е участвал в престъпна група с цел данъчни престъпления и пране на пари. В този период участниците вгрупата са регистрирали дружества на социално слаби и наркозависими хора, с които се целяло укриване на данъци.Семейството се разпореждало на близки до тях да убеждават социално слаби лица да стават фиктивни собственици на кухи фирми. Дружествата извършвали симулативни операции, а оборотите им били връщани обратно на бизнесмените. От прокуратурата посочиха още, че злоупотреби е имало и в дружествата \"Захарен комбинат\" и \"Виктория груп\", собственост на фамилията. В периода от 2013 до 2018 година Арабаджиеви не са внасяли ДДС. В резултат на това щетите за държавата били за милиони левове.Не е ясно кога ще бъде екстрадирана Мариела Арабаджиева, тъй като испанският съд все още не е взел решение, като е поискал допълнителна информация за нея. По делото е обвинен и синът им – Вълчо, който неотдавна бе пуснат от ареста под гаранция от половин милион лева, а днес присъстваше на съдебното заседание.Ако решението на съда се обжалва, делото ще се гледа пред Апелативния спецсъд на 14 май.", "date": "2019.05.05", "title": "Ветко Арабаджиев остава в ареста"}
{"url": "https://offnews.bg/volejbol/andrej-zhekov-stana-pomoshtnik-na-silvano-prandi-702612.html", "text": "Бившият разпределител на националния отбор и настоящ треньор в школата на Левски София Андрей Жеков е приел поканата да бъде помощник на селекционера Силвано Пранди.Именно Андрей Жеков ще води заниманията на националите в първите дни от подготовката на новия сезон, която започва на 6 май, понеделник. Петнадесет състезатели стартират тренировъчен процес навръх Гергьовден, който ще се води в помощната зала на столичната \"Арена Армеец\".В момента Силвано Пранди все още е във Франция, където воденият от него Шомон, с национала Мартин Атанасов се класира за финал срещу Тур.След приключване на ангажиментите Силвано Пранди веднага се присъединява към подготовката на националите.На 21 май ще бъде определена окончателната група от 25 играчи, които ще могат да участват във Волейболната лига на нациите. На 23 май отборът пътува за Белград, където на 24-и и 25-и ще бъдат изиграни контролни срещи със Сърбия. На 27 май пък е заминаването за Аржентина, където е първият турнир от състезанието. Оттам българският тим ще пътува за Китай преди да се прибере в България за домакинския уикенд във Варна (14-16 юни).Разширен състав на мъжки национален отбор за Волейболната лига на нациите:Разпределители:1. Георги Братоев (Нефтохимик 2010)2. Георги Сеганов (Malye - TUR)3. Чоно Пенчев (Марек Юнион Ивкони)4. Владимир Станков (ЦСКА)Диагонали:5. Цветан Соколов (Cucine Lube - ITA)6. Николай Учиков (Нефтохимик 2010)7. Велизар Чернокожев (Добруджа 07)8. Радослав Парапунов (Hawai University)Посрещачи:9. Валентин Братоев (JTEKT – JAP)10. Тодор Скримов (Vibo Valentia – ITA)11. Николай Пенчев (Oniko – POL)12. Розалин Пенчев (SESK – BRA)13. Тодор Алексиев (Оlympiacos – GRE)14. Мартин Атанасов (Chaumont – FRA)15. Пламен Шекерджиев (ЦСКА)16. Георги Петров (Нефтохимик 2010)17. Аспарух Аспарухов (Монтана)18. Гордан Люцканов (Левски София)Центрове:19. Виктор Йосифов (Vero volley Monza – ITA)20. Николай Николов (Sporting – POR)21. Теодор Тодоров (Нефтохимик 2010)22. Светослав Гоцев (Динамо Ленинград – RUS)23. Красимир Георгиев – (Rennes – FRA)24. Алекс Грозданов (Maaseik Vol – BEL)25. Николай Колев (Черно море Баск)Либера:26. Теодор Салпаров (Нефтохимик 2010)27. Владислав Иванов28. Мартин Иванов (Нефтохимик 2010)29. Петър Каракашев (Хебър)30. Ивайло Лалов (Левски София)Щаб:Старши треньор: Силвано ПрандиМениджър: Стефан ЧолаковПомощник-треньор и кондиционен треньор: Луиджи ПецолиПомощик-треньор: Антонело АндрианиПомощник-треньор: Андрей ЖековСтатистици: Борис Николов и Владислав НиколовДоктор: д-р Динко ЗахариевФизиотерапевти: Александър Върбанов и Христо Тодоров", "date": "2019.05.05", "title": "Андрей Жеков стана помощник на Силвано Пранди"}
{"url": "https://offnews.bg/obshtestvo/papata-proiznese-nedelnata-si-molitva-tcaritca-nebesna-v-sofia-702602.html", "text": "На площада пред катедралния храм \"Свети Александър Невски\" папа Франциск произнесе неделната молитвата \"Царица небесна\" (Regina Coeli). Това бе първото основно събитие със Светия отец, на което можеха да присъстват граждани и гости на София. „Царица небесна“ всяка седмица се проследява в ефир от над 100 милиона вярващи от цял свят. Този път тя ще е от столицата на България.Папа Франциск промени сценария и преди да произнесе молитвата отиде при хората, след като излезе от храм “Св. Александър Невски”. Той поздрави част от официалните лица и след това се спря при децата, на които даде малки подаръци.По време на словото си папа Франциск произнесе на български: “Христос Воскресе”, а хората на площада отвърнаха с: “Воистина Воскресе”. Множеството на площада изпрати Светия отец с викове: “Да живее папата” и “Папа Франциск”Ето и пълния текст на молитвата: демонстрирам уважение и обич към тази почитаема Българска православна църква, имах радостта да поздравя и прегърна преди малко моя брат Негово Светейшество Неофит, Патриарх, както и Митрополитите от Светия Синод.", "date": "2019.05.05", "title": "Папата произнесе неделната си молитва 'Царица небесна' в София"}
{"url": "https://offnews.bg/drugi/bivsha-futbolna-zvezda-specheli-debiutnia-si-dvuboj-po-darts-702603.html", "text": "Бившата звезда на Аякс, Тотнъм и Реал Мадрид Рафаел ван дер Ваарт триумифира в първия си двубой по дартс.Холандецът спечели в първия кръг на „БДО Дания Оупън“ срещу представителя на домакините Томас Андерсон с 4-2.Турнирът се провежда в „Грали Хокей Арена“ в Есберг.Някогашният холандски национал имаше подкрепата на своята нова съпруга и детето им, които също бяха в залата.Във втория кръг Ван дер Ваарт обаче загуби с 4-2 от друг представител на домакините - Могенс Кристенсен. Рафа живее в Дания с 26-годишната състезателка по хандбал Еставана Полман. Двамата имат дъщеря – Джеслин, която през следващия месец ще навърши 2 години.", "date": "2019.05.05", "title": "Бивша футболна звезда спечели дебютния си двубой по дартс"}
{"url": "https://offnews.bg/futbol/livarpul-ostana-bez-firmino-za-barselona-702614.html", "text": "Нападателят на Ливърпул Роберто Фирмино няма да може да вземе участие в реванша срещу Барселона от полуфиналите на Шампионската лига, съобщи официалният сайт на мърсисайдци. Под въпрос е и египетската звезда Мохамед Салах, който получи травма в главата в последния шампионатен двубой.27-годишният бразилец получи мускулна контузия по време на тренировка преди мача от 36-и кръг на Премиършип срещу Хъдърсфийлд. Той пропусна вече двубоя с Нюкасъл, спечелен с 3:2 като гост. Очаква се Фирмино да е готов за двубоя от последния кръг на първенството срещу Уулвърхемптън на 12 май.“Фирмино няма да бъде готов за срещата във вторник, а за по-нататък ще видим”, заяви мениджърът на Ливърпул Юрген Клоп. Първият мач от полуфинала на Шампионската лига между двата отбора завърши с класическа победа на каталунците с 3:0.Реваншът ще се играе във вторник, 7 май, на стадион “Анфийлд” в Ливърпул от 22:00 българско време. В другия полуфинал в сряда се изправят Аякс и Тотнъм м Амстердам.", "date": "2019.05.05", "title": "Ливърпул остана без Фирмино за Барселона"}
{"url": "https://offnews.bg/obshtestvo/hiliadi-ochakvat-liturgiata-na-papa-frantcisk-702616.html", "text": "Хиляди граждани се стекоха на бул. „Цар Освободител“, за да видят главата на Римокатолическата църква, предаде репортер на Агенция „Фокус“. Папа Франциск се движи по бул. „Цар Освободител“ с папамобила си и поздравява насъбралото се множество.Хората носят знамена на България и Ватикана. Крайната точка, до която трябва да достигне е пл. „Александър I Батенберг“, където ще отслужи Света литургия - кулминацията на първия ден от визитата на папа Франциск в София.Очакванията са около 7000 души да присъстват на Светата литургията в сърцето на София. Тя ще започне в 16.45 ч.В района има засилено полицейското присъствие.", "date": "2019.05.05", "title": "Хиляди очакват Литургията на папа Франциск"}
{"url": "https://offnews.bg/sviat/samolet-s-gratckia-prezident-na-borda-katcna-prinuditelno-na-ostrov-kr-702613.html", "text": "Самолет с гръцкия президент Прокопис Павлопулос на борда кацна принудително на летището в Ираклио на остров Крит заради бурен вятър, предаде ТАСС, цитирана от БНР.Лайнерът е летял за град Ханя на Крит, но атмосферните условия не позволили да кацне там и в резултат било взето решение да се приземи принудително в Ираклио, откъдето президентът продължил за Ханя с автомобил, допълва БТА.Заради бурните ветрове днес бяха отменени полетите на две авиокомпании от Ханя за Атина и обратно. Редица авиокомпании бяха принудени да променят маршрутите на полетите и да насочат самолетите си към други летища, вместо в Ханя.Силен циклон обхвана Гърция, засягайки предимно островите в Егейско море, съобщава кореспондентът на БНР в Атина Катя Пеева. Препоръчително е пътуващите с фериботи да проверяват за промени в разписанията. Очакват се силни дъждове и градушка в Северна Гърция. На места скоростта на вятъра в Егейско море достига 9-а степен по скалата на Бофорт.Забранено е движението на фериботи и товарни кораби от пристанище Пирея към Цикладските острови - Тинос, Парос, Миконос. Напълно затворено е пристанището Лаврио. От порт Рафина се движат плавателни съдове само до близка дестинация.В последните часове най-силен е циклонът над остров Крит, където поради силни ветрове отмениха много полети. Вятърът изкорени дървета.Собствениците на яхти и малки лодки в голяма част от пристанищата в Егейско море, които се очаква в следващите часове да бъдат засегнати от циклон, изтеглиха плавателните съдове на сушата.От Гражданска защита съветват да се пътува само при необходимост и внимателно в областите Тесалия и в цяла Северна Гърция, където силни валежи от дъжд и градушка се очакват тази вечер.", "date": "2019.05.05", "title": "Самолет с гръцкия президент на борда кацна принудително на остров Крит"}
{"url": "https://offnews.bg/zvezdi/madona-sgreshih-che-dadoh-telefoni-na-detcata-si-702620.html", "text": "Мадона се оплака, че телефоните са разрушили връзката с децата ѝ. 60-годишната певица има 6 деца: 22-годишната Лурдес, 18-годишният Роко, Дейвид и Мърси (13) и Естер и Стела, които са на 6. Звездата призна, че съжалява, че е купила телефони на по-големите си деца.Пред британското издание на модната библия “Воуг“ тя признва: Направих грешка, когато дадох телефон на по-големите си деца, когато бяха на 13. Това наистина сложи край на връзката ми с тях. Ние общуваме, но не както преди. Сега телефоните са неразделна част от живота им.Според Мадона дъщеря ѝ Лурдес е по-талантлива от нея, но социалните медии и богатството, в което е отгледана са я отказали да преследва мечтите си.Мадона е на корицата на британския „Воуг“ за пръв път от 1989 г.", "date": "2019.05.05", "title": "Мадона: Сгреших, че дадох телефони на децата си"}
{"url": "https://offnews.bg/tenis/grigor-dimitrov-zapisa-pobeda-na-dvojki-v-madrid-702636.html", "text": "Най-добрият ни тенисист Григор Димитров се класира за втория кръг на двойки на турнира от сериите Мастърс в испанската столица Мадрид с награден фонд с 6,5 милиона евро.Димитров и партньорът му Карен Хачанов от Русия постигнаха престижна победа поставените под номер 4 в схемата Хуан Себастиан Кабал и Роберт Фара (Колумбия) с 6:2, 7:5 за 80 минути.С победата Григор Димитров си осигури 90 точки за световната ранглиста на двойки и 11755 евро. В схемата на сингъл българинът ще започне срещу квалификант, а във втория кръг може да срещне водача в световната ранглиста Новак Джокович (Сърбия).", "date": "2019.05.05", "title": "Григор Димитров записа победа на двойки в Мадрид"}
{"url": "https://offnews.bg/obshtestvo/ministar-angelkova-potentcialat-na-rodopite-e-ogromen-702617.html", "text": "Разработваме продуктова стратегия за развитие на балнео и СПА туризма. Поставяме акцент и върху здравния туризъм, защото потенциалът на България в тази област е огромен. Това обяви министърът на туризма Николина Ангелкова при откриването на дискусионна кръгла маса „Туристически район „Родопи“ – балнеология и екотуризъм“ в с. Баните.Форумът се организира съвместно от община Баните и Министерството на туризма. Акцент в работата на ведомството е популяризирането на създадените 7 балнео- и СПА дестинации. Вече е налична дигитална карта на дестинациите, предстои да бъдат направени брошури, които да допринесат за популяризирането на дестинациите и за привличането на инвестиции в този специализиран туристически продукт.Министерството на туризма стартира изпълнение по проект ЕДЕН, с който ще бъдат избрани нови пет малко познати дестинации в областта на здравния и балнеотуризма в България, информира министър Ангелкова. До 30 юни 2019 г. в министерството се приемат документи за кандидатстване.През февруари стартирахме инициативата „Естествено в България” и обявихме 2019-а за година на вътрешния туризъм, заяви министърът. Чрез нея целим да привлечем вниманието към по-малко познати, но много атрактивни места. Родопският регион предлага изключителни възможности за разнообразни видове туризъм-СПА, планински, еко, кулинарен и др. Пампорово е с най-висок ръст на туристите тази зима, илюстрира министърът.60 на сто от посетителите в курорта са българи, 40% са- чужденците. Хилядите гости на Пампорово трябва да видят уникалните места, които са в близост като община Баните, коментира министър Ангелкова. И уточни, че комбинацията на СПА и планинския туризъм с 8-те културно-исторически дестинации, които ведомството разработи, се надгражда и допълва цялостната туристическа услуга. В момента подготвяме нова инициатива, която предвижда в един ден през летния сезон музеите да бъдат с вход свободен, информира министърът и прикани кметовете от Родопския регион да се включат.Важно за развитието на здравния туризъм е предстоящото посещения на представители на германските здравни каси и възможностите за подписване на споразумения с тях, заяви министър Ангелкова. Родопският регион ще бъде включен сред възможните места за лечение у нас. Министърът посочи още, че има интерес към инвестиции в комплекс в Баните от Якутския регион. Благодаря на премиера Бойко Борисов за издигането на туризма в национален приоритет и създаването на самостоятелно министерство, заяви министър Ангелкова. В последните 3 години - от 2015 година до 2018 година, ръстът на приходите от международен туризъм е 34%, а увеличението при посещенията на чуждестранните туристи е 31 на сто. Имаме рекорд в броя на реализираните нощувки в местата за настаняване с 10 и повече легла, като през миналата година са близо 27 млн., посочи министър Ангелкова.В Закона за туризма сме предвидили създаване на специален статут за националните курорти, който се отнася не само за основните морски и зимни, а и тези обявени от Министерство на здравеопазването, каза министър Ангелкова. По този начин те ще станат двигател за развитие на туризма в региона и на местната икономика. Надявам се с ваша подкрепа да го реализираме до края на годината, уточни министърът.Важни за напредъка на регионите са събитията, които привличат множество туристи и ние ще подкрепяме всяка подобна инициатива. В Регистъра на туристическите фестивали и събития, който постоянно се надгражда, в момента са включени над 1800 фестивали и събития от цялата страна. И използвам случая да Ви призова, да призова да ни информирате за ваши инициативи, които може да добавяме.Акцент в работата ни е и привличането на инвестиции, като министерството разработи инвестиционна карта, каза министър Ангелкова. Тя информира, че предстои второ нейно издание и призова кметовете да дадат предложения на проекти за инвестиции.Друг вариант за инвестиции в регионалните проекти са двустранните форуми. Министър Ангелкова информира, че съвместно с посолството на 14 май се организира среща с американски компании и инвеститори, планираме подобен форум с Германия, вече имаше такъв с Русия. В края на този месец в Слънчев бряг ще се проведе Международна конференция за устойчиви инвестиции в туризма. Каня Ви да присъствате и активно да участвате с проекти и идеи за инвестиции, каза министърът.На дебата и на празника в Баните освен домакинът Милен Белчев, кмет на общината, участваха областният управител на Смолян Недялко Славов, кметовете на Смолян Николай Мелемов, на Велинград д-р Костадин Коев, на Чепеларе Славка Чакърова, заместник-председателят на ПП ГЕРБ Цветан Цветанов и др. Кметовете изразиха признателност за подкрепата за региона към министър Ангелкова и екипа на министерството, както и за разработените СПА дестинации, които са платформа за популяризиране на този вид туризъм. По-късно бе официално открит обновения площад на Баните и празника на общината.", "date": "2019.05.05", "title": "Министър Ангелкова: потенциалът на Родопите е огромен"}
{"url": "https://offnews.bg/sviat/do-13-ch-mestno-vreme-izbiratelnata-aktivnost-v-makedonia-e-20-52-702615.html", "text": "Държавната избирателна комисия /ДИК/ на Северна Македония съобщи, че до 13 часа местно време /14 часа българско/ избирателната активност на втория кръг на президентските избори е била 20,52 процента при обработени данни от 99,07 процента от секциите, съобщи скопската телевизия Нова. На първи кръг на изборите на 21 април избирателната активност в 13 часа беше 19,89 процента, припомня БТА.Комисията съобщи, че гласуването навсякъде протича мирно, без прекъсвания и нередности. Следващата пресконференция на ДИК е в 17.30 часа местно време с данни за избирателната активност до 17 часа", "date": "2019.05.05", "title": "До 13 ч. местно време избирателната активност в Македония е 20,52%"}
{"url": "https://offnews.bg/politika/joncheva-v-kiustendil-da-se-vkliuchim-v-bitkata-za-spravedlivost-sega-702619.html", "text": "„Много сме впечатлени от това, което видяхме в Художествена галерия „Владимир Димитров – Майстора” в Кюстендил. През последните няколко години се опитват да разширят галерията – има пространство, което може да бъде използвано от млади таланти. Може да се превърне в културен център не само на Кюстендил, но и на България”.Това заяви водачът на листата за евроизборите на \"БСП за България\" Елена Йончева в Кюстендил по време на среща с културни дейци. Тя попита- защо това не се случва и със съжаление отбеляза, че през последните 10 години държавата не позволява на българските таланти да се развиват и не се грижи за културата си.Елена Йончева припомни битката, която БСП води с министъра на културата. „Това не е битка срещу г-н Банов, а срещу модела „Банов” – модела „Борисов”. „Ало, Ваньо съм” прерасна в „Ало, Банов съм”. Вярвам, че ще има промяна в България - тя ще дойде и чрез Европейския парламент\", каза водачът на листата на \"БСП за България\".Йончева изрази надежда, че ще има справедливост. „Едно общество с крайно бедни хора не може да ражда култура. Нашият глас се чува все по-силно. Културата е интелигентният начин, по който можем да се противопоставим на модела”, отбеляза още тя.„Нека всички се включим в битката за справедливост сега - на 26 май и ще успеем заедно”, заключи Елена Йончева.", "date": "2019.05.05", "title": "Йончева в Кюстендил: Да се включим в битката за справедливост сега -  на 26 май"}
{"url": "https://offnews.bg/politika/denitca-zlateva-v-burgas-borbata-s-koruptciata-triabva-da-bade-natcio-702610.html", "text": "„Основният въпрос, който повдигат гражданите по време на срещите, е кога най-накрая ще има наказани за корупцията – и с европейските, и с националните средства. Има огромен гняв и недоволство сред хората. Борбата с корупцията трябва да бъде национален приоритет“. Това заяви кандидатът за евродепутат на „БСП за България“ Деница Златева в Бургас. Днес тя откри предизборния информационен офис на левицата в морския град.Деница Златева коментира последните скандали с еврофондовете. Тя посочи, че първо трябва да има много стриктно прилагане на европейските регламенти за използване на европейските средства, много ясни критерии, на които трябва да отговарят проектите. „Не на последно място - много е важно контролните органи да си влязат във функциите, защото в момента искат да обвържат фондовете с върховенството на закона в страните членки на ЕС и ако ние продължаваме да сме пример за корупционни практики по използването на европейските средства, да не се окаже, че един ден ЕК ще реши, за определен период от време, да спре европейското финансиране“, каза Златева. По нейните думи, най-важното е да променим възприятието и приемането на тези европейски средства като извор на корупция, защото има много добри примери за използване и за реализиране на европейски проекти, но има и такива, където ясно си личи, че просто сме инвестирали едни 5 млн. за някаква спортна сграда, а болниците също имат нужда от ремонт. Много важно, според нея, е държавните институции и контролните органи да си свършат работата и най-накрая да има наказани.„Надявам се, че и разследващите органи са узрели, че трябва да има конкретни резултати, а не само да си разменяме кореспонденция с тях. От много години се говори за корупция на всички нива. Знаете, че ние имахме различно виждане за ролята и мястото на КПКОНПИ в целия този процес, искахме по друг начин да бъде структурирана Комисията. Надявам се, че и там ще проверят всички сигнали по отношение на ръководството на този орган и ако е необходимо, да се предприемат кадрови мерки, но не само, за да уредим следващия на тази позиция, а да имаме ефективна Комисия, независимо кой я управлява“, заяви кандидатът за евродепутат.Деница Златева подчерта, че е изключително важно да има съгласие и сътрудничество по чувствителните теми, важни за българина. По думите й, трябва да имаме много силна обществена дискусия, не да се крием зад позиции на правителството, които никой не знае какви са, да активираме целия бранш, който може да бъде засегнат от едно решение, да имаме сътрудничество с европейските депутати, както и да имаме тясно сътрудничество и с българския парламент, защото той също има своята роля.„Имаме подготвена силна листа и смятам, че когато си част от една силна политическа група, като Партията на европейските социалисти в Европейския парламент, гласът на българските евродепутати ще се чува и ще отстояваме интересите си“, заключи Златева.След откриването на информационния офис, кандидатът за евродепутат положи цветя на паметника на Ана Маймункова- видна активистка на жените-социалистки. Деница Златева разговаря и с хората в Морската градина на Бургас. Тя посети също така и пролетното изложение в Експозиционен център „Флора“. Златева бе придружавана от народните представители Петър Кънев и Николай Тишев, общинския председател на БСП - Бургас Живко Господинов, областния лидер Стойко Танков и председателя на МО в БСП - Бургас Васил Иванов.", "date": "2019.05.05", "title": "Деница Златева в Бургас: Борбата с корупцията трябва да бъде национален приоритет"}
{"url": "https://offnews.bg/futbol/v-levski-obmisliat-privlichane-na-vrataria-na-beroe-702596.html", "text": "Ръководството на Левски обмисля идеята да привлече стража на Берое - Душан Перниш. Словакът прави стабилен сезон с екипа на старозагорци, като вече дори носи и капитанската лента на клуба.На \"Герена\" са на мнение, че 34-годишният страж може да се превърне в добра алтернатива на Николай Михайлов, за когото все още не се знае дали ще продължи със сините след края на сезона.Перниш обаче ще бъде вариант №2 или №3 за 26-кратните шампиони, които приоритетно търсят по-млад и перспективен вратар. Футболистът на Берое не е единствения от Първа лига, чието име се спряга за трансфер в Левски. Даниел Кайзер от Ботев Пловдив и Мартин Луков от Локомотив Пловдив също са сред опциите за нов титулярен страж на \"Георги Аспарухов\".", "date": "2019.05.05", "title": "В Левски обмислят привличане на вратаря на Берое"}
{"url": "https://offnews.bg/futbol/71-godini-ot-sazdavaneto-na-tcska-702594.html", "text": "Футболният ЦСКА празнува днес 71-ия си рожден ден, а от ръководството на клуба се обърнаха към феновете на \"червените\".\"Честит празник, армейци!Днес любимият ни ЦСКА празнува своя 71-и рожден ден!Славната история на клуба ни е изградена с много възходи, велики мачове, успехи и трофеи, но и с немалко трудности и препятствия, които заедно преодолявахме през годините.ЦСКА винаги е оцелявал благодарение на безкрайната обич и безрезервната подкрепа на своите фенове.Не спирайте да подкрепяте ЦСКА!ЦСКА е начин на живот.. да го изживеем заедно!\", написаха на сайта на \"червените\".", "date": "2019.05.05", "title": "71 години от създаването на ЦСКА"}
{"url": "https://offnews.bg/bojni/kubrat-pulev-ne-sam-stradal-ot-lipsa-na-zhensko-vnimanie-702595.html", "text": "Кубрат Пулев не дава повод за тревоги относно изслушването на 14 май в Калифорния, на което ще трябва да отговаря за поведението си след победата над Богдан Дину, когато целуна американската репортерка Джени Суши.\"Когато човек лъже, мами, крие и иска да изопачи нещата, рано или късно това не се получава. Може за момент да вземе превес и да успее да направи нещата в негова полза, но това е моментно и всичко ще си проличи\".\"Аз съм човек, който никога не е страдал от липса на женско внимание, и сега точно пък към нея. Не, не е сериозно\", каза Пулев пред bTV по адрес на Суши, преди да се качи зад волана на един от автомобилите, участващи в националния шампионат по планинско изкачване в Гоце Делчев. ", "date": "2019.05.05", "title": "Кубрат Пулев: Не съм страдал от липса на женско внимание"}
{"url": "https://offnews.bg/obshtestvo/povratna-tochka-po-viasat-history-razkazva-za-detstvoto-na-stalin-i-702435.html", "text": "През май историческият канал Viasat History представя поредицата \"Повратна точка\" - тя проследява младостта на четирима от най-известните лидери на 20-ти век и как и кога са достигнали до повратна точка в живота си.Майката на Йозеф Сталин е била категорична, че синът ѝ ще бъде свещеник. Адолф Хитлер е бил убеден, че ще стане художник, докато Виенската академия за изящни изкуства не го отхвърля и той се превръща в бездомен самотник. Майката на Вилхелм II  - британка по народност - е била решена да направи от сина си просветен монарх, който ще донесе мир в Европа, а когато пораства, той презира ценностите ѝ и нейната родина.\"Повратна точка\" събира интервюта с международни експерти, редки архивни кадри и снимки на интересни локации, за да обрисува изненадващите портрети на младите мъже и моментите, които променят техния живот и съдбините на света завинаги.Поредицата започва от неделя, 12 май, в 21:00 ч.", "date": "2019.05.05", "title": "'Повратна точка' по Viasat History разказва за детството на Сталин и Хитлер"}
{"url": "https://offnews.bg/politika/kak-da-se-zashtitiat-pravata-na-balgarite-vav-velikobritania-sled-brek-702583.html", "text": "Как да бъдат защитени по най-добрия начин правата на българските граждани във Великобритания след Брекзит? Този въпрос ще обсъжда президентът на Партията на европейските социалисти (ПЕС) и кандидат за евродепутат Сергей Станишев в Лондон с представители на Лейбъристката партия, включително водача на листата ѝ Клод Мораес, и с екипа на кмета на Лондон Садик Кан. Днес той ще се срещне и със структурата на ПЕС в Лондон, която обхваща партии-членки на ПЕС със структури във Великобритания, а по-късно ще има и среща на кандидатите за евродепутати от БСП с българската общност.По данни на Министерството на външните работи над 2 милиона български граждани живеят и работят в чужбина. 280 хил. от тях пребивават законно във Великобритания. След излизането ѝ от ЕС (Брекзит) всички те трябва да кандидатстват за получаването на нов статут в страната, но мнозина не покриват изискванията за британското вътрешно министерство. Това може да доведе до вълна от завръщащи се българи, което би натоварило социалната система на България и може да предизвика безпрецедентна ситуация с потенциално хиляди незаконно пребиваващи българи във Великобритания.Българите във Великобритания са стотици хиляди, само в Лондон има 18 български училища, десетки са българските магазини, има български клиники, дори частни болници, но интересите на сънародниците ни не са представени на политическо ниво. Не съществува и адекватна, работеща стратегия за работа с българите в чужбина и това също ще е предмет на разговорите между Станишев и колегите му.Част от срещите им ще се състоят по време на Фестивала на източноевропейските култури, който започва днес в Северен Лондон и на който президентът на ПЕС е гост. Съвместно с него се провежда и най-големият фестивал на българската общност в Обединеното кралство, на който сънародниците ни ще извият традиционното хоро за Гергьовден.Идеята за Фестивал на източноевропейските култури е част от стратегията на East European Forum да се промотира културата на страните от Източна Европа и да развенчае внушаваната с години от крайнодесни политически партии и таблоиди във Великобритания подвеждаща представа за тези държави. Над 15 български групи за народна музика и танци са потвърдили участие, както и представители на общностите от Румъния, Полша, Сърбия, Унгария, Украйна, Македония и Кипър. Освен Станишев, гости на фестивала ще са кандидатите за ЕП от листата на „БСП за България“ Цветелина Пенкова и Иван Кръстев.Наситената програма на президента на ПЕС е на рождения му ден. По повод днешния му празник Станишев получи поздравителни адреси от президента и вицепрезидента. В поздравлението си държавният глава Румен Радев пише: В поздравлението на вицепрезидента Илияна Йотова се казва:", "date": "2019.05.05", "title": "Как да се защитят правата на българите във Великобритания след Брекзит? Станишев с поредица срещи в Лондон днес"}
{"url": "https://offnews.bg/obshtestvo/kak-se-promenia-dvizhenieto-v-sofia-karti-702520.html", "text": "Движението в София се променя във връзка с Апостолическо посещение на Негово Светейшество Папа Франциск у нас от 5 до 7 май.Забрани за престой и паркиранеДнес и утре се забраняват се престоят и паркирането на пътни превозни средства на всички паркинги на пл. „Княз Александър I “.До приключване на мероприятието на 5 май забраната важи за северозападната дъга на пл. „Св. Александър Невски“ между ул. „11-ти август“ и ул. „Оборище“, зад храм „Св. София“, а до приключване на мероприятията на 6 май: на пл. „Николай Гяуров“; на паркинга на моста пред Националния стадион „Васил Левски“; на ул. „Ген. Гурко“ между бул. „Евлоги и Христо Георгиеви“ и бул. „Васил Левски“; при сектор Г на Националния стадион „Васил Левски“.Забраната важи и за ул. „Славянска“ между ул. „Г. С. Раковски“ и площада пред Народен театър „Иван Вазов“; ул. „Иван Вазов“ между ул. „Г. С. Раковски“ и площада пред Народен театър „Иван Вазов“; ул. „Г. Бенковски“ между бул. „Цар Освободител“ и ул. „Иван Вазов“; пл. „Св. Александър Невски“; ул. „Оборище” между ул. „Г.С. Раковски” и бул. „Васил Левски”, закриват се и базарите за художествени изделия; ул. „11-ти август” между бул. „Кн. Ал. Дондуков” и пл. „Св. Ал. Невски”; ул. „15-ти ноември” между бул. „Цар Освободител” и пл. „Св. Ал. Невски”; ул. „Врабча“ между ул. „Г. С. Раковски“ и бул. „Васил Левски“; ул. „Московска” между бул. „Васил Левски” и бариерата на британското посолство;ул. „Дунав“ между бул. „Кн. Ал. Дондуков“ и пл. „Св. Александър Невски“; бул. „Кн. Александър Дондуков“ между бул. „Васил Левски“ и пл. „Независимост“; ул. „Съборна“ между пл. „Св. Неделя“ и ул. „Кн. Александър I“; ул. „Дякон Игнатий“ между бул. „Цар Освободител“ и ул. „Ген. Гурко“; ул. „Кн. Александър I“ между бул. „Цар Освободител“ и ул. „Ген. Гурко“; ул. „Аксаков“ между ул. „Г. С. Раковски“ и ул. „Дякон Игнатий“; ул. „Будапеща“ в частта пред „Арена ди Сердика“; ул. „Париж“ между бул. „Кн. Ал. Дондуков“ и ул. „Московска“.От 22.00 часа на 5 май до приключване на мероприятието на 6 май на: ул. „8-ма“, ж.к. „Враждебна“, от бул. „Владимир Вазов“ до Летище София; на паркинга на София хотел Балкан; на ул. „Кн. Борис I“ между бул. „Тодор Александров“ и ул. „Екзарх Йосиф“; на ул. „Триадица“ между ул. „Сердика“ и бул. „Кн. Мария Луиза“, бул. „Кн. Мария Луиза“ между бул. „Кн. Ал. Дондуков“ и ул. „Триадица“; ул. „Екзарх Йосиф“ между „бул. „Кн. Мария Луиза“ и ул. „Кн. Борис I“.Забрана за влизане на превозни средстваЗабранява се влизането в двете посоки на пътни превозни средства: до приключване на мероприятията на 6 май по бул. „Цар Освободител“ между ул. „Г. С. Раковски“ и пл. „Независимост“; до приключване на мероприятията на 5 май по ул. „Оборище“ между ул. „Г. С. Раковски“ и ул. „11-ти август“.Забранява се влизането на пътни превозни средства в двете посоки, само при необходимост и по преценка на отдел „Пътна полиция“ при СДВР, както следва: От 10.00 часа на 05.05.2019 г. до приключване на мероприятията на 07.05.2019 г.: по бул. „Кн. Ал. Дондуков“ между бул. „Васил Левски“ и пл. „Независимост“; по ул. „11-ти август” между бул. „Кн. Ал. Дондуков” и пл. „Св. Ал. Невски”; по ул. „Врабча“ между ул. „Г.С.Раковски“ и бул. „Васил Левски“; по ул. „Московска” между бул. „Васил Левски” и бариерата на британското посолство; по ул. „Дунав“ между Бул. „Кн. Ал. Дондуков“ и пл. „Св. Александър Невски“; по ул. „Париж“ между бул. „Кн. Ал. Дондуков“ и ул. „Московска“; по ул. „Будапеща“ , в частта пред „Арена ди Сердика“; по ул. „Оборище“ между ул. „Г. С. Раковски“ и бул. „Васил Левски“; по ул. „15-ти ноември” между бул. „Цар Освободител” и пл. „Св. Ал. Невски”.От 07.00 часа до приключване на мероприятията на 05.05.2019 г. и от 12.00 часа до приключване на мероприятията на 06.05.2019 г. по: ул. „Кн. Александър I“ между ул. „Ген Гурко“ и бул. „Цар Освободител“; ул. „Аксаков” между ул. „Г.С.Раковски” и ул. „Дякон Игнатий”; ул. „Г. Бенковски” между ул. „Иван Вазов” и бул. „Цар Освободител”;ул. „Леге” между ул. „Съборна” и бул. „Цар Освободител”; ул. „Дякон Игнатий“ между ул. „Аксаков“ и бул. „Цар Освободител“;От 12.00 часа на 05.05.2019 г. до приключване на мероприятията на 06.05.2019 г. по бул. „Цар Освободител“ между ул. „Г. С. Раковски“ и бул. „Васил Левски“.От 12.00 часа до приключване на мероприятията на 06.05.2019 г. по: бул. „Кн. Мария Луиза“ между бул. „Александър Стамболийски“ и ул. „Екзарх Йосиф“, с изключение на колите на масов градски транспорт; бул. „Тодор Александров“ между бул. „Христо Ботев“ и бул. „Кн. Мария Луиза“; ул. „Кн. Борис I“ между бул. „Тодор Александров“ и ул. „Екзарх Йосиф“; ул. „Екзарх Йосиф“ между „бул. „Кн. Мария Луиза“ и ул. „Княз Борис I“; ул. „Триадица“ между ул. „Сердика“ и бул. „Кн. М. Луиза“.Нощни автобусни линииДо 05.00 часа на 06.05.2019 г. нощните автобусни линии ще се движат по промени маршрути, както следва:N1 (в посока ж.к. Младост 4): от бул. „Тодор Александров” през пл. „Независимост”, по бул. „Княз Александър Дондуков”, надясно по бул. „Васил Левски” и по бул. „Цар Освободител” по маршрута двупосочно;N2 (в посока Студентски град): от бул. „Тодор Александров” през пл. „Независимост”, по бул. „Княз Александър Дондуков”, надясно по бул. “Васил Левски” и по маршрута двупосочно.N3 (в посока автостанция Изток): от бул. „Тодор Александров” през пл. „Независимост”, по бул. „Княз Александър Дондуков” и след кръстовището с бул. „Васил Левски” направо по маршрута до автостанция Изток двупосочно.N4 (в посока ж.к. Дружба 2): от бул. „Тодор Александров” през пл. „Независимост”, по бул. „Княз Александър Дондуков”, надясно по бул. „Васил Левски” и наляво по бул. „Янко Сакъзов” по маршрута двупосочно.За маршрутите на автобусни линии №№ N1, N2, N3 и N4 се разкрива временна двупосочна спирка за прекачване на пътниците между 4-те линии на бул. „Княз Ал. Дондуков“ при ул. „Сердика“. Водачите от автобусни линии № N1, N2, N3 и N4 ще спират на всички съществуващи трамвайни и автобусни спирки в променените участъци от маршрутите, както и на временната спирка.Синя и зелена зониХората, които живеят в зони с платено паркиране, затворени за посещението на папа Франциск в София, ще имат право да паркират в съседни улици, съобщи ЦГМ.Живущите в 4-та и 5-та подзони на „синя“ зона, които имат винетни стикери, могат да паркират в съседните в периода до 7 май. По това време част от улиците в този район ще бъдат затворени заради официалното посещение на папа Франциск в България.Живущите в 4-та подзона ще могат да паркират в първа и във втора подзона на „синя“ зона, както и в 11-та „зелена“ подзона. Тези, които имат винетни стикери за 5-та, могат да ползват местата в „зелените“ 12-та, 13-та, 15-та и 16-та подзони.Промяната на начина на паркиране ще важи до 7 май включително.", "date": "2019.05.05", "title": "Как се променя движението в София (карти)"}
{"url": "https://offnews.bg/temida/ispania-ni-varna-vetko-arabadzhiev-izpravia-se-pred-spetcsada-dnes-702584.html", "text": "Обвиняемият за данъчни престъпления хотелиер Ветко Арабаджиев е в ареста на Националното следствие, самолетът от Испания, с който той бе екстрадиран в София, кацна час след полунощ. Очаква се днес прокуратурата да поиска от Специализирания наказателен съд Арабаджиев да бъде оставен за постоянно в ареста. Ветко Арабаджиев и съпругата му Маринела бяха арестувани в началото на март в градчето Кабрера де Мар край Барселона. Месеци наред те бяха издирвани с европейска заповед за арест. В София беше задържан и синът им Вълчо. Българският съд запорира тяхното имущество, а заповеди за запор бяха издадени и за 12 банкови сметки на Ветко и Маринела Арабаджиеви в различни трезори, дялове в 7 търговски дружества и имоти в няколко населени места.  Екстрадицията на Маринела Арабаджиева все още не е факт, тъй като испанският съд е поискал допълнителна информация за нея. По делото е обвинен и синът им – Вълчо, който неотдавна бе пуснат от ареста под гаранция от половин милион лева.  ", "date": "2019.05.05", "title": "Испания ни върна Ветко Арабаджиев, изправя се пред спецсъда днес"}
{"url": "https://offnews.bg/obshtestvo/dnes-e-tomina-nedelia-chestito-na-imenitcite-702500.html", "text": "В първата неделя след Възкресение Христово църквата почита паметта на апостол Тома - един от учениците на Исус Христос. Имен ден празнуват Тома, Томислав и Томислава. В евангелските текстове се разказва как Тома не повярвал на разказите за Възкресението Христово, докато не видял със собствените си очи раните от гвоздеите и от пробитото копие в ребрата Христови. Изразът Тома Неверни е станал нарицателен за недоверчив човек. Седмицата след Великден се нарича Светла или Празна, поради забраната да се работи каквото и да е. Томината неделя слага край на Великденския празничен цикъл.Апостол Тома не е известен само с евангелската история за своето неверие. Той е и един от най-жертвоготовните Христови ученици. Въпреки заплахата от фарисеите, които го търсят, за да го убият, Христос решил да отиде във Витания, за да съживи Лазар. Апостол Тома казал на другите ученици: \"Да отидем и ние да умрем с него\". След като минало известно време от слизането на Светия дух в деня Петдесетница, апостолите хвърлили жребий, за да се види кой къде ще отиде да проповядва божието слово. На апостол Тома се паднал нелекият жребий да отиде в Партия, Мидия и далечна Индия.Из земите на Индия апостол Тома удивил хората с много чудеса и мнозина повярвали в проповядваното от него ново учение. Сред тях били и две сестри царици.Царят, заради покръстването на жена си, която била едната от двете сестри, се разгневил и подложил Тома на жестоки мъчения. От това обаче апостолът по чудо оцелял, но царят не се спрял пред нищо и накрая убил Тома. Апостолът изпълнил своята християнска мисия и завършил живота си с мъченическа смърт.Но дори и царят, който пожелал смъртта на Тома, скоро приел християнството, убеден от изцелението на сина си Азан, след като се покръстил. Мощите на апостол Тома били пренесени в Месопотамия, а на гроба му ставали чудеса. На Томина неделя жените повторно боядисват яйца и ги раздават за душите на покойните си близки. ", "date": "2019.05.05", "title": "Днес е Томина неделя, честито на имениците"}
{"url": "https://offnews.bg/obshtestvo/zhalt-kod-za-silen-viatar-dazhd-i-gramotevitci-dnes-702585.html", "text": "Облачно и дъждовно ще е времето днес, след обяд на места ще валежите ще са придружени с гръмотевици. Жълт код за силен вятър е обявен в 19 области. Максималните температури ще са са между 21 и 26 градуса, според прогнозата на НИМХ. В планините ще вали и гърми, ще духа силен вятър. И там обаче времето остава топло, с максимална температура на 1200 метра около 14, а на 2000 метра - около 8 градуса.Над Черноморието облачността ще е променлива, по-често значителна. На места ще превали слаб дъжд. Ще духа умерен до временно силен вятър от юг-югоизток. Максимални температури на въздуха 18-23 градуса, а сред вълните от 2-3 бала термометрите ще се качат до 15 градуса. ", "date": "2019.05.05", "title": "Жълт код за силен вятър, дъжд и гръмотевици днес"}
{"url": "https://offnews.bg/politika/joncheva-razsledvat-li-mvr-i-prokuraturata-kmeta-na-bansko-zaradi-ma-702587.html", "text": "Добрата новина е, че бандата на ГЕРБ си отиват. Това заяви водачът на листата на \"БСП за България\" за евроизборите Елена Йончева по време на среща в град Петрич.По думите ѝ авторитарната групировка, начело с Борисов, си отива и това е голям шанс да започне възстановяване на България. „Отиват си на 26 май”, категорична бе тя. „Днес сме на последно място по всички възможни показатели в Европа. Оттук нататък започва трудната битка по възстановяване на България. Успехът зависи от нас. Ние ще успеем, ще успеем и в Брюксел. Ще реализираме социалната ни програма. В Европа ще започне да работи европейска прокуратура.Неслучайно ГЕРБ се страхуват от избора на г-жа Кьовеши за европейски прокурор”, каза още тя. По думите на Йончева управляващите знаят, че ако им европейска прокуратура – има шанс за правосъдие и възмездие в България. „Проблемът в България е ограбването – 22 процента от БВП на България си заминават в резултат на корупция”, каза тя. Йончева констатира, че с 11 млрд. евро два милиона и половина българи могат да получат средни работни заплати. „Това е три пъти колкото бюджета на българското здравеопазване. С тези пари може да бъде съживена българската икономика”, каза още тя. „Общините са превърнати във феодални владения, където една група, приближена до управляващите, източва общински и държавни европейски средства. Вчера в национален ефир, Борисов казва, че предстои да бъдат разследвани кметове на ГЕРБ – искаме да попитаме: разследват ли МВР и прокуратурата кмета на Петрич? Или кмета на Банско? За това, че обществените поръчки се печелят от определен брой приближени фирми на кмета и партията? За това, че кметът на Петрич отделя милион и половина лева за несъществуваща сграда?”, попита Йончева. Тя коментира, че кметът на Банско си е построил къща, която местните хора наричат „малкия Рилски манастир”. „Вярно ли е, че същият кмет дава обществените поръчки, свързани с инфраструктурата, на своя кумец?”, попита още тя. Знаете за „Кумгейт” в Хасково – Хасково не е изключение, а пример – как се ограбва България\", заключи Йончева", "date": "2019.05.05", "title": "Йончева: Разследват ли МВР и прокуратурата кмета на Банско заради 'малкия Рилски манастир'?"}
{"url": "https://offnews.bg/obshtestvo/api-ot-dnes-dve-lenti-kam-sofia-po-magistralite-702588.html", "text": "На Гергьовден от 14 ч. до 20 ч. се спира движението на камионите над 12 т по автомагистралите. Съвместната заповед за спиране на движението на камионите над 12 тона е на АПИ, ГД „Национална полиция“ и ИА „Автомобилна администрация“. Тя предвижда ограничаване на движението по следните участъци: автомагистралите; път I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София; път I-1 - от Благоевград до ГКПП „Кулата“; път I-4 п. в. „Коритна“ - Велико Търново - Шумен; път I-5 Русе - Велико Търново; път I-8 ГКПП „Калотина“ - София; път I-9 Варна - Бургас; път II-18 Околовръстен път на град София; път II-99 Бургас - Царево. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).За улеснение на трафика и повишаване безопасността на движение от 10 ч. днес до 10 ч. на 7 май, когато много хора ще пътуват към столицата, в участъците с ремонт на АМ „Хемус“ и „Тракия“ ще има две ленти за София и една за Варна или Бургас. Целта е по-лесно придвижване в пиковите дни. Обновяването на съоръженията, изграждани преди повече от 30 години, е наложително и трябва да бъде направено, за да се пътува след това много по-удобно и безопасно.На АМ „Тракия“ се ремонтира платното за Бургас на виадуктите - при 13-ти, 15-ти и 20-ти километър и над река Елшишка при 89-ти км на автомагистралата.  За да се избегне отсечката в ремонт над река Елшишка при 89-ти км на АМ „Тракия“ шофьорите могат да ползват и следните алтернативни маршрути:пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“;пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“;пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. На АМ „Хемус“ на територията на Софийска област се ремонтират виадуктите при 19-ти, 36-ти, 37-ми и 51-ви километър и тръбата за София на тунел „Витиня“.В участъците при 19-ти км /виадукт „Потоп“/ и при 36-ти и 37-ми км /виадукт „Коренишки дол“/ от 10 ч. в неделя - 5 май, до 10 ч. във вторник - 7 май, ще има две ленти за София и една за Варна.На виадукта при 51-ви километър трафикът преминава двупосочно в платното за София. Поради ремонт на тръбата за София на тунел „Витиня“ на АМ „Хемус“ движението се осъществява двупосочно в основно обновената тръба за Варна, която е с вентилационни, пожароизвестителни и осветителни системи. След ремонта и тръбата в посока столицата ще бъде в същия вид и със същите системи за безопасност. В отсечките с ремонт шофьорите е необходимо да предвидят повече време за пътуване, поради по-ниската скорост на движение при извършването на строителни работи и въведените временни организации или да използват алтернативни маршрути. Алтернативен маршрут на АМ „Тракия“ в посока Бургас е Подбалканският път I-6, а на АМ „Хемус“ в посока Монтана и Видин - проходът „Петрохан“ и Искърското дефиле.За улеснение на трафика през Владая и повишаване на пътната безопасност утре ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.05.05", "title": "АПИ: От днес две ленти към София по магистралите"}
{"url": "https://offnews.bg/obshtestvo/svetiat-otetc-se-sreshtna-s-patriarha-polititci-i-grazhdani-go-privet-702597.html", "text": "Главата на Римокатолическата църква папа Франциск проведе среща в Синодалната палата с Негово Светейшество Българския патриарх Неофит. На входа на Синодалната палата папа Франциск беше посрещнат от Западно и Средноевропейския митрополит Антоний.Светият отец се срещна и с представители на дипломатическия корпус, гражданското общество и политици. Президентът Росен Плевнелиев обяви, че папа Франциск е най-мъдрият лидер на света в момента. Съпругата на президента Десислава Радева, лидерът на БСП Корнелия Нинова, бившият премиер Пламен Орешарски също бяха сред хората, приветствали папа Франциск. Папа Франциск проведе тиха молитва пред олтара на Светите братя Кирил и Методий в катедралния храм „Свети Александър Невски“.", "date": "2019.05.05", "title": "Светият отец се срещна с патриарха, политици и граждани го приветстваха(снимки)"}
{"url": "https://offnews.bg/obshtestvo/borisov-s-lichen-podarak-za-papata-kiselo-mliako-702592.html", "text": "Посещението на папа Франциск е реклама пред целия свят. Такава реклама иначе струва милиони. Цял свят ще може това да го види. България стои добре на фона на конфликтите, които има в региона и това се оценява. Това заяви премиерът Бойко Борисов след срещата си с папата на летище София. От разговорите с папата много неща човекнаучава, подчерта Борисов. С терористите може да се преговаря, с протокола - не, казал папата на Борисов. За първи път чух думата \"българско\" заради киселото мляко, което като дете ми даваше баба ми. С тези думи папа Франциск прие подаръка на българския премиер Бойко Борисов. Освен официалните дарове министър-председателят поднесе на главата на римокатолическата църква и купа с кисело мляко като личен подарък.Икона на светите братя Кирил и Методий, омофор със св. Петър и св. Павел и вечна роза в стъкленица бяха официалните подаръци на премиера Борисов за папа Франциск. „Благодаря Ви, че ме поканихте. Аз се моля за мир и всички ние се молим за мир, защото войната е нещо много, много грозно и лошо\", казал папа Франциск на премиера, съобщи пресцентъра на МС. По време на срещата Негово Светейшество папа Франциск поздрави българския премиер за активната работата на България по време на ротационното ни председателство на Съвета на ЕС и по-конкретно за ролята на страната ни в процеса на европриобщаването на страните от Западните Балкани. „Изключително символно е, че след три дни в България, ще отиде в Северна Македония - за Договора за добросъседство, за това, че винаги мирът го поставяме на първо място, както и разбирателството“, каза още премиерът Бойко Борисов. Той благодари на Светия Отец за възможността всяка година българска делегация, заедно с представители на Светия синод, да посещават Ватикана. „Светите братя Кирил и Методий ги почитаме много, защото с писмеността са направили много за мира и за образоването на много народи в региона, затова единият подарък беше икона на двамата братя“, поясни още министър-председателят. „Благодаря Ви много за Вашето гостоприемство. Също много сърдечно Ви благодаря за Вашата работа за мира“, подчерта Светия Отец пред българския премиер в края на срещата им.", "date": "2019.05.05", "title": "Борисов с личен подарък за папата - кисело мляко"}
{"url": "https://offnews.bg/obshtestvo/papa-frantcisk-pristiga-u-nas-eto-kade-mozhem-da-go-vidim-na-zhivo-702524.html", "text": "Папа Франциск пристига на визита у нас днес и ще остане в страната до 7 май. Апостолическото му пътуване в България ще мине под мотото – „Мир на земята\" - по заглавието на енцикликата, написана през 1963 г. от папа Йоан XXIII или т.нар. Български папа - Анджело Ронкали, който прекарва почти десет години в София като апостолически легат и установява връзки на уважение и обич с българския народ, които продължават и до днес.У нас главата на Римокатолическата църква ще посети София и Раковски.В СофияПри пристигането си папа Франциск ще бъде посрещнат на правителствения ВИП терминал на Летище София от премиера Бойко Борисов. Двамата ще разговарят на четири очи на летището. След това папата ще се отправи към Президентството за среща с президента Румен Радев. Срещата между двамата ще започне в 11 часа.В 11.30 часа е предвидена среща с дипломатическия корпус гражданското общество и държавните власти на пл. \"Атанас Буров\", като президентът и папата ще произнесат речи. В 12 часа папата ще посети патриарх Неофит и Св. Синод. По време на апостолическото си пътуване у нас папа Франциск ще посети бежанския лагер във \"Враждебна\", а на 6 май ще посети Раковски, където ще се срещне с представители на католическата общност у нас. Гражданите ще могат да видят на живо папата по време на три основни събития от програмата на папа Франциск. В СофияВ 13 часа на 5 май гражданите и гостите на столицата ще могат да присъстват на неделната молитва „Царица небесна\", която Светият отец ще произнесе на площад „Свети Александър Невски\". В 16.45 часа пък папата ще отслужи света литургия на площад \"Княз Александър Първи\". В 18,15 ч на пл. „Независимост\" гражданите и гостите на столицата ще могат да присъстват на събитието за мир с участието на представители на различни вероизповедания в България.Контролно-пропускателните пунктове за тях ще са отворени 3 часа преди събитията.В РаковскиЖителите и гостите на града ще могат да проследят светата литургия с първо причастие, което папа Франциск ще даде на деца в църквата „Пресвето сърце Исусово\" в 11,15 ч. на 6 май 2019 г. За целта пред храма са определени зони за граждани, до които достъпът също ще става през контролно-пропускателни пунктове. Те ще са отворени 3 часа преди началото на събитието.Всички желаещи да присъстват на събитията в София и Раковски ще бъдат допускани след проверка на изградените контролно-пропускателни пунктове. Няма да бъдат допускани посетители във видимо нетрезво състояние, както и такива, които носят обемисти багажи и забранени предмети – огнестрелно оръжие, пиротехнически изделия, ножове, палки, боксове, бутилки, парфюми. Може да бъдат носени чадъри. По време на провеждането на събитията от посещението на папа Франциск е възможно да възникне временно затруднение в движението.", "date": "2019.05.05", "title": "Папа Франциск пристига у нас, ето къде можем да го видим на живо"}
{"url": "https://offnews.bg/obshtestvo/papata-sred-sreshtata-s-rumen-radev-ne-zatvariate-ochite-sartceto-i-702593.html", "text": "Президентът Румен Радев посрещна официално папа Франциск пред сградата на \"Дондуков\" 2. Това е и първата спирка на Светия отец в София. Пред почетната рота и химните на двете държави, двамата направиха обиколка по червения килим. Пред входа ги очакваха вицепрезидентът Илиана Йотова, столичният кмет Йорданка Фандъкова, председателят на парламента Цвета Караянчева, правосъдният министър Екатерина Захариева, шефа на премиерския кабинет Румяна Бъчварова, представители на  дипломатическия корупус, кандидати за евродепутати, висши католически духовници. Оригинално, ръчно изработено разпятие с резбовани флорални мотиви, които се вплитат като детайли в централна част на българския възрожденски иконостас подари Радев на папа Франциск. Изявление на президента Румен Радев след срещата му с Негово Светейшество папа Франциск: Позволете ми най-сърдечно да приветствам Негово Светейшество папа Франциск по случай неговото официално посещение в Република България. Ваше Светейшество, днес с най-топли чувства Ви посреща един открит и добросърдечен народ. Народът на една от най-старите християнски държави, приел Христовата вяра преди 12 века. Народ, преодолял всички предизвикателства, превратности и изпитания, благодарение на своите морални и духовни добродетели, на църквата и кирилицата, на вярата и знанието. Мотото на Вашето Апостолическо пътуване е „Мир на Земята\". Този призив ще отекне в целия свят и то от българската столица, която носи името на Божията Премъдрост. Нашата история е наситена с войни и страдания. Затова знаем цената на мира и знаем, че този мир е траен, само когато тържествуват хуманизмът и толерантността между различни религии, етноси и народи, защото българското общество не търпи расизъм и ксенофобия. Само на метри оттук съжителстват мирно от векове православен храм, джамия, католическа църква и синагога.Във Вашето Великденско послание призовахте „да изграждаме мостове, а не стени\". Това е мисията на нашето време, защото стени се издигат лесно, но мостове се градят трудно. И ако в многовековните отношенията между България и Ватикана доминират добрата воля и взаимното уважение, заслугата е на „майсторите на мостове\". В базиликата „Санта Мария Маджоре\" през ІХ век папа Адриан ІІ освети българските писмена. В базиликата „Сан Клементе\" почива св. Константин-Кирил Философ. Това са свети места за всеки българин. Вече 44 г. епископът на Рим приема българска делегация на 24 май в знак на почит към Светите равноапостоли Кирил и Методий - първоучители на славянския свят и съпокровители на Европа. Българската писменост е вградена в основите на европейската и световна цивилизация и е стожер на нашата идентичност. Дълбоко в нашата родова памет са съхранени спомените за унията на цар Калоян с Римската църква, за битката при Варна през 1444 г., за застъпничеството на Римската курия за българите след жестокото потушаване на Априлското въстание през 1876 г., за медицинската помощ при последвалата Руско-турската освободителна война. Светъл е споменът от времената, когато Анджело Ронкали - папа Йоан ХХІІІ, наричан от някои „Българския папа\", пребивава десетилетие като Апостолически визитатор и делегат в София. Днес, когато омразата и ксенофобията се завръщат в Европа, ние си спомняме за великата мисия на Светите равноапостоли Кирил и Методий - да отстоят правото на всеки народ да слави Бога на своя език. Дълбокият смисъл на техния урок е, че езиковите и културни различия не са пречка народите да живеят в мир и да изповядват общи ценности. Ваше Светейшество, Вашето посещение в Република България е едно от най-значимите събития в нашата нова история, защото споделяме общи грижи и тревоги - грижата за опазването на мира и тревогите за съдбата на милиони човешки същества, захвърлени на произвол и обречени на преследване, унижение, бедност, робство, сегрегация и терор. Искреността и дълбокият емоционален заряд в нашите отношения ми дават увереност, че общата ни загриженост е основата, върху която хуманно мислещите хора могат заедно да постигнат своите общи, благородни стремежи за доброто на всички. Вашето посещение, Ваше Светейшество, е свидетелство за обичта Ви към българския народ и вярата в България за изграждането на един по-мирен, по-справедлив и по-човечен свят. Добре дошли в България, Ваше Светейшество. Изявление на папа Франциск: Радвам се, че се намирам в България - място за срещи на множество култури и цивилизации, мост между Източна и Южна Европа, отворена врата към Близкия Изток. Това е земя с древни християнски корени, които подхранват призванието, благоприятстващо срещата, както в региона, така и в международната общност. Тук на многообразието, уважавайки специфичните особености, се гледа като на възможност и богатство, а не като причина за конфликт.Сърдечно поздравявам властите на Републиката и им благодаря за поканата, отправена към мен, да посетя България. Благодаря на г-н Президента за любезните слова, които ми отправи, приветствайки ме на този исторически площад, който носи името на държавника Атанас Буров, понесъл жестокостта на един режим, който не можеше да приеме свободата на мисълта.Отправям с уважение моя поздрав към Негово Светейшество Патриарх Неофит, с когото ще се срещна след малко, както и към митрополитите и епископите от Светия синод и към всички верни на Българската православна църква. Изпращам сърдечен поздрав на епископите, свещениците, монасите и монахините и на всички членове на Католическата църква, за които идвам, за да ги утвърдя във вярата и да ги насърча в ежедневния им път на живота и християнското свидетелство.Изпращам сърдечните си поздрави и на християните от другите църковни общности, на членовете на еврейската общност и на вярващите мюсюлмани и потвърждавам с вас „дълбокото убеждение, че истинските учения на религиите ни призовават да останем вкоренени в ценностите на мира; да поддържаме ценностите на взаимното опознание, човешкото братство и общото съжителство” („Документ за човешкото братство”, Абу Даби, 4 февруари 2019 г.). Да се възползваме се от гостоприемството , което ни оказва българският народ, така че всяка религия, призована да насърчава хармония и съгласие, да подпомогне растежа на една култура и среда, проникнати от пълното уважение към човешката личност и нейното достойнство, установявайки жизнени връзки между различните цивилизации, разбирания и традиции, и отхвърляйки насилието и принудата. По този начин ще победим онези, които с всички средства се опитват да я манипулират и експлоатират.Моето днешно посещение възнамерява идейно да се свърже с това, направено от Св. Йоан Павел II през май 2002 г., и се случва в благодарното възпоменание за присъствието в София за около едно десетилетие на тогавашния апостолически делегат монс. Анджело Джузепе Ронкали. Той винаги носеше в сърцето си чувство на благодарност и дълбоко уважение към вашия народ и то до такава степен, че е казал, че където и да би отишъл, къщата му винаги ще бъде отворена за вас, без нуждата да казвате дали сте католици или православни, но само: брат от България (Вж. Проповед, 25 декември 1934 г.). Св. Йоан XXIII работеше неуморно, за да насърчава братското сътрудничество между всички християни и с Втория ватикански събор, който той свика и ръководи в първата му фаза, даде голям импулс и тласък за развитието на икуменическите отношения.Вследствие на тези събития на Провидението, започвайки от 1968 г., т.е. от вече над 50 г., една официална българска делегация, съставена от най-висшите граждански и църковни власти, всяка година посещава Ватикана по повод празника на Св. св. Кирил и Методий. Те са евангелизирали славянските народи и са в основата на развитието на техния език и култура, и преди всичко на изобилни и трайни плодове на християнско и свято свидетелство.Да бъдат благословени Св. св. Кирил и Методий, съпатрони на Европа, които със своите молитви, находчивост и обща апостолическа дейност са станали примери за нас, и остават, след повече от хилядолетие, вдъхновители на плодотворен диалог, хармония и на братска среща между Църквите, държавите и народите! Нека техният блестящ пример да породи много последователи дори и в наши дни, и да се появят нови пътища на мир и хармония!Сега, в този исторически момент, тридесет години след края на тоталитарния режим, който ограничаваше свободата и инициативите ѝ, България е изправена пред последствията от емиграцията през последните десетилетия на повече от два милиона нейни съграждани, търсещи нови възможности за работа. В същото време България - подобно на много други страни от Стария континент - трябва да се справи с това, което може да се разглежда като нова зима: демографската, която е паднала като ледена завеса в голяма част от Европа, като последствие от намаляването на доверието в бъдещето. Следователно, спадът в раждаемостта, съчетан с интензивния миграционен поток, доведе до обезлюдяване и изоставяне на много села и градове. Освен това, България се сблъсква и с явлението на онези, които се опитват да влязат в нейните граници, за да избягат от войни и конфликти или от бедност, и се опитват да достигнат във всеки случай до най-богатите райони на европейския континент, за да намерят нови възможности за съществуване или просто едно безопасно убежище.Г-н Президент, познавам ангажимента, с който управниците на тази държава от години се стремят да създадат условия, така че особено младите да не са принудени да емигрират. Бих искал да ви насърча да продължите по този път, да положите всички усилия за насърчаване на благоприятни условия, така че младите хора да могат да вложат техните свежи сили и да планират своето лично и семейно бъдеще, намирайки в Родината условията, които позволяват един достоен живот. И на вас, които познавате драмата на емиграцията, бих си позволил да ви предложа да не затваряте очите, сърцето и ръката си - както е и във вашата традиция - към тези, които чукат на портите ви.Вашата държава винаги се е отличавала като мост между Изтока и Запада, способна да благоприятства срещата между различни култури, етнически групи, цивилизации и религии, които тук от векове живеят мирно заедно. Развитието, също икономическото и гражданското, на България задължително преминава през признаването и оценяването на тази специфична характеристика. Нека тази земя, обградена от великата река Дунав и от бреговете на Черно море, станала плодородна от скромния труд на много поколения и отворена за културен и търговски обмен, интегрирана в Европейския съюз и със солидни връзки с Русия и Турция, да може да предложи на децата си бъдеще на надеждата.Бог да благослови България, да я запази мирна и гостоприемна, и да я направи просперираща и щастлива!След разговора си с държавния глава, папата има среща с патриарх Неофит.", "date": "2019.05.05", "title": "Папата сред срещата с Румен Радев: Не затваряте очите, сърцето и ръката си към тези, които чукат на портите ви"}
{"url": "https://offnews.bg/sviat/v-makedonia-glasuvat-za-prezident-702586.html", "text": "В Република Северна Македония днес се провежда вторият кръг на президентските избори. Кандидатите са Стево Пендаровски, издигнат от управляващата коалиция, и подкрепяната от опозиционната ВМРО-ДПМНЕ Гордана Силяновска.Гласуването трябва да приключи в 20,00 ч българско време. Близо 3400 са избирателните секции в цяла Северна Македония.За да са валидни изборите, бюлетини трябва да пуснат 40% от всичките 1 милион и 800 хиляди имащи право на глас. Вчера вече бяха подадени първите над 8000 гласове – на избиратели със специални нужди, арестанти, както и в 32 посолства и консулства на Северна Македония по света.Във вота на 21 април беше поставен антирекорд - 41,7%, най-ниската избирателна активност за първи тур на президентски избори от обявяването на независимостта преди 28 години, припомня БНР. Това е шестият президентски вот в Северна Македония. Победителят, при постигане на законовия праг на активността, ще е петият президент на страната.", "date": "2019.05.05", "title": "В Македония гласуват за президент"}
{"url": "https://offnews.bg/sviat/kim-chen-un-zapoviadal-ogan-za-strelba-s-dalekobojni-reaktivni-orazh-702589.html", "text": "Северна Кория е провела изпитания на далекобойни реактивни оръдия и на тактически управляеми оръжия по време на учения, наблюдавани от лидера на КНДР Ким Чен-ун.Това съобщи държавната телеграфна агенция КЦТА, цитирана от АФП и Ройтерс. Тестовете са проведени вчера, когато КНДР е изстреляла и снаряди с малък обсег по посока на Японско море, уточнява БТА. \"Целта на ученията е да се проверят оперативните способности и точността на изстрелване на далекобойни реактивни оръдия с голям калибър и тактическо управляемо оръжие, точността на изпълнение на огневите задачи\", посочва КЦТА.Ким е бил на наблюдателен пункт и е дал заповедта \"Огън\". Лидерът на КНДР останал доволен от стрелбите, определил ученията като успешни и похвалил военнослужещите.КЦТА не уточнява мястото на провеждане на ученията, типа на използваното оръжие и броя на изстреляните снаряди.", "date": "2019.05.05", "title": "Ким Чен ун заповядал 'Огън' за стрелба с далекобойни реактивни оръжия, КНДР потвърди за учението"}
{"url": "https://offnews.bg/obshtestvo/papa-frantcisk-katcna-v-sofia-702590.html", "text": "Папа Франциск пристигна в София. На летището го посрещна премиерът Бойко Борисов. Двамата разговарят на 4 очи в една от залите на аерогарата.  „Аз съм вярващ човек, българинът е вярващ човек. Радвам се и благодаря на всички българи, за разбирането и за тази възможност, да посрещна един от символите на вярата за съвременния свят - Негово Светейшество Папа Франциск. Вярвах, че той ще приеме поканата да посети България, вярвам, че страната ни ще остави в него спомен за добри хора, толерантни и миролюбиви“, заяви министър-председателят Борисов. По думите му посещението на папа Франциск е голяма реклама за България то фактът, че за втори път папа посещава страната ни означава че демократичните процеси са необратими. Според премиера Борисов апостолическото посещение на папа Франциск е висока чест за България, вдъхновяващо послание и подкрепа за мира в региона и света.Деца в народни носии поздравиха папата на червения килим. Светият отец идва у нас със свита от 35 души - най-висши представители на Светия престол. Сред тях, освен държавния секретар на Ватикана кардинал Пиетро Паролин и кардинал Леонардо Сантри, който отговаря за католическата църква в България, са също вътрешният и външният министър на Ватикана.Папа Франциск потегли от римското летище Фиумичино, София е първи етап от 29-ата му апостолическа задгранична обиколка. Официалното му посрещане ще бъде в президентството, защото папа Франциск е държавен глава на Ватикана. Предвидени са срещи на папата с патриарх Неофит, с представители на гражданското общество и на дипломатическия корпус. Във вторник папата ще отпътува за Северна Македония.Полетът на папата е AZ 4000 на авиокомпания \"Алиталия\", която от 60-те години \"придружава\" папите по време на апостолическите им пътувания зад граница. Папата пътува със самолет \"Еърбъс\" А321-112, наименован \"Херцогски дворец Виджевано\". Със същия самолет във вторник ще пътува и за Скопие, а после ще се прибере в Рим на летище Чампино в 20,30 ч. местно време.", "date": "2019.05.05", "title": "Папа Франциск кацна в София"}
{"url": "https://offnews.bg/sviat/voenen-helikopter-se-razbi-vav-venetcuela-sedem-zhertvi-702591.html", "text": "Венецуелски военен хеликоптер се е разбил вчера сутринта близо до столицата Каракас и седемте души на борда му са загинали, съобщи министерството на отбраната, цитирано от Ройтерс.Хеликоптерът е пътувал от Каракас за щата Кохедес.Президентът на Венецуела Николас Мадуро беше вчера в Кохедес, за да наблюдава военни учения, припомня Дарик. В изказвания по телевизията той каза, че ученията демонстрират готовността на венецуелските военни срещу заплахата от САЩ.Мадуро обвинява американското правителство, че се опитва да подбужда преврат срещу него като подкрепя опозиционния лидер Хуан Гуайдо.", "date": "2019.05.05", "title": "Военен хеликоптер се разби във Венецуела, седем жертви"}
