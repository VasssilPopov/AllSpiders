{"url": "https://offnews.bg/sviat/minimalnata-rabotna-zaplata-v-gartcia-skochi-s-64-evro-696407.html", "text": "Правителството на Гърция повиши днес минималната работна заплата с 64 евро, съобщава БТА.От февруари минималното месечно възнаграждение ще бъде 650 вместо 586 евро.„Доверието в нашата икономика расте. Ние можем да си го позволим. Дължим го на онези, които понесоха най-много по време на кризата”, заяви гръцкият премиер Алексис Ципрас.Повишаването на минималната работна заплата се случва пет месеца след излизането на страната от трите последователни спасителни програми и мерките за икономии, диктувани от нейните кредиториГърция беше принудена да прилага строги мерки за икономии от разразяването на дълговата криза през 2010 г. Минималната работна заплата от 751 евро през 2009 г. спадна до сегашното си ниво още през 2012 г.Гръцките кредитори – Европейският съюз, Европейската централна банка, Европейският стабилизационен механизъм и Международният валутен фонд, които продължават да надзирават икономическата политика на страната, одобриха повишаването на минималното възнаграждение на труда.", "date": "2019.01.28", "title": "Минималната работна заплата в Гърция скочи с 64 евро"}
{"url": "https://offnews.bg/interviu/balgaria-veche-mozhe-da-ne-e-konkurentna-zaradi-lipsata-na-rabotna-rak-696410.html", "text": "Какви са очакванията на мениджмънта на R&M за българската икономика и за фирмата за 2019 г.?Песимистичните прогнози за забавяне на темповете на развитие на Европа все повече доминират в медийното пространство и в докладите на икономическите експерти. В интерес на истината първите сигнали се прокрадват и в нашия бизнес сегмент. Инвеститорите в големи инфраструктурни проекти (офис сгради, цифровизация и др) са по-умерени в плановете си за 2019-2020. Първото тримесечие започва значително по-плахо от миналата година. Това няма как да не се отрази и на нагласите в България. В началото на годината бизнеса ще бъде по-предпазлив и умерен в плановете си за растеж. Смятам, че ръста на икономиката в първата половина на годината ще запази темповете от 2018, но през втората половина може да се усети забавяне в растежа.Определено България се движи към достигане на пълна заетост, което по мое мнение ще доведе до значително по-ниски темпове в откриване на нови работни места. Това от своя страна ускоряване на увеличенията на възнагражденията продължава. Бизнесът в България ще среща все по-сериозни затруднения в това да компенсира двуцифрените ръстове на възнагражденията с увеличаването на производителността. Много инвеститори започват да се стряскат от годишните темпове на нарастване на работната заплата (въпреки че разликата с редица европейски държави все още е осезателна). Но нека да не забравяме, че голяма част от чуждестранните инвестиции в България са в посока дейности с ниска добавена стойност. Бизнес плановете са изготвени при едни нива на работна заплата и ако местният мениджмънт не съумее да компенсира ръста в подобрена производителност много бързо можем да достигнем точка, в която България вече да не е конкурентна.В нашите планове за 2019 залагаме ръст спрямо 2018 година. Оптимисти сме, че въпреки забелязващото се забавяне в развитието на Европа ще компенсираме това с по-високи продажби в други региони на света – Близкият Изток, Азия, но и САЩ.Как оценявате за вас миналата година като бизнес среда?Отчитаме една от най-успешните ни бизнес години в региона и за цялата R&M Group. Това не се дължи толкова на бизнес конюнктурата в България, колкото доброто позициониране на компанията на международните пазари и навлизането в някой възлови бизнес сигменти.На локално ниво годината ни мина под надслова „недостиг на работна ръка“ или по-скоро трудността да намерим своевременно квалифицирани кадри. Но това е всеобщ проблем за бизнеса в България, който ще продължи да се задълбочава и в бъдеще и ще бъде пречка пред развитието на държавата.Очаквате ли сътресения за вашия бизнес след излизането на Великобритания от ЕС?Бизнесът ни не е толкова зависим от този процес поради нашата глобална настройка. Не смятаме, че ще станем заложници на тарифни или митнически войни. Това, което забелязваме, че големи финансови институции или компании в IT сектора започнаха да местят ресурси в други европейски държави, за да намалят риска от евентуално излизане на Великобритания от ЕС. Това означава, че клиентите ни вече имат стратегия, как да се справят с това, което улеснява нашата задача.Но има известен риск, че неконтролираният Brexit може да отслаби икономиката на Европа. Надявам се, че и двете страни ще стигнат до общо решение накрая.", "date": "2019.01.28", "title": "България вече може да не е конкурентна заради липсата на работна ръка"}
{"url": "https://offnews.bg/kultura/balgaria-otkupi-portret-i-tcenni-predmeti-prinadlezhali-na-kniaz-alek-696409.html", "text": "Българската държава, чрез министъра на културата, откупи портрет и ценни предмети, принадлежали на княз Александър I Батенберг, на търг, организиран от аукционна къща в австрийската столица Виена.Предметите са най-известният оригинален портрет на Александър I с царски инсигнии от художника Карл Дилиц и три подноса, дарени от жителите на Русе, Ловеч и Берковица по повод началните години на неговото управление.„Беше страхотна емоция. Всички сме в голяма еуфория. Огромна благодарност към премиера Бойко Борисов и министър Горанов“, коментира след приключването на наддаването министър Боил Банов, цитиран от пресцентъра на министерството на културата.Министърът твърди, че на Борисов и Горанов дължи и тактиката да не се оповестява участието на държавата в търга предварително.„Беше важно да придобием тези ценности за българската държавност, но беше важно това да се случи и на разумна цена“, каза Банов.През 2019 г. се навършват 140 години от избирането на Александър Батенберг от Великото Народно събрание за княз на България.", "date": "2019.01.28", "title": "България откупи портрет и ценни предмети, принадлежали на княз Александър I Батенберг"}
{"url": "https://offnews.bg/politika/radev-vanshnata-politika-na-stranata-ni-e-nasochena-kam-sigurnost-i-s-696414.html", "text": "Външната политика на страната ни е насочена към сигурност, стабилност, диалог и сътрудничество, отбеляза президентът Румен Радев на традиционния прием за ръководителите на дипломатическите мисии, акредитирани в България.Държавният глава посочи, че развитието на двустранните отношения и укрепването на взаимното доверие имат съществена роля за изграждането на по-сигурен и по-стабилен модел на международни отношения.\"Изминалата година на предизвикателства направи света по-динамичен и още по-непредсказуем като отражение на вътрешните процеси на едни все по фрагментирани общества. Международните отношения бяха белязани с характер на противоречивост и се увеличава усещането, че изградената система от международни организации не отговаря в пълен обем на очакванията на народите. Затова визията и волята за тяхното реформиране към по-добро се очаква с голяма надежда\", заяви още Румен Радев.Според него европейската интеграция на Западните Балкани, за която от години работи страната ни, вече е устойчива част от дебата за разширяването на ЕС. Президентът добави, че първото българско председателство на Съвета на ЕС е потвърдило приоритетите ни за по-добро бъдеще на региона и Европа.Като най-важни теми в дебата за бъдещето на Европа Румен Радев открои икономическия растеж, конкурентоспособността и разкриването на работни места, намаляване на различията в икономическото и социалното развитие между Северна и Южна, Източна и Западна Европа, за намиране на баланс по стратегически въпроси като сигурност, миграция и кохезионната политика.Пред чуждестранните дипломати президентът отбеляза активната политика на България, насочена към Източното партньорство и Южното съседство като важни инструменти за постигане на регионална сигурност и стабилност. Развитието на отношенията със САЩ, Русия, Китай, Индия, Бразилия, другите държави от Африка, Азия и Латинска Америка, беше определено като реална възможност за надграждане на двустранните отношения и партньорството в много сфери. Борбата с климатичните промени, глобалната сигурност, борбата с религиозната радикализация, с насилието и тероризма бяха определени от президента като задачи, които могат да се решат пълноценно само чрез общи усилия.Румен Радев благодари на дипломатическия корпус за подкрепата, оказвана на сънародниците ни в чужбина, за спазване на техните социални, трудови и образователни права, за съхранение на българската култура и подпомагане на изучаването на българския език и признаването му за матуритетен.Приветствие към дипломатите отправи и доайенът на дипломатическия корпус – извънредният и пълномощен посланик на Палестина д-р Ахмед Ал Мадбух. В Националния исторически музей присъстваха вицепрезидентът Илияна Йотова, представители на изпълнителната и законодателната власт. На приема президентът беше придружаван от съпругата си Десислава Радева.", "date": "2019.01.28", "title": "Радев: Външната политика на страната ни е насочена към сигурност и стабилност"}
{"url": "https://offnews.bg/sport/evropejski-basketbolni-bitki-v-efira-na-max-sport-696334.html", "text": "Спортът в каналите на А1 продължава с пълна сила. Феновете на баскетбола ще могат да проследят на живо срещите от турнирите Евролига, където участва Олимпиакос с Александър Везенков и Еврокупа. За почитателите на голфа MAX Sport 2 ще предава пряко турнира Saudi International, който е част от Европейския тур. Тези, които обичат футбола също няма да бъдат подминати. За тях са приготвени срещи от Купата на Турция, Италианската Серия А и Испанската Ла Лига. Националната хокейна лига също е застъпена в програмата.Понеделник 28.0121:30 Футбол: Италианска Серия А, 21 кръг, Емполи - Дженоа, на живо - MAX Sport 322:00 Футбол: Испанска Ла Лига, 21 кръг, Алавес - Райо Валекано, на живо - МAX Sport 4Вторник 29.0119:30 Футбол: Купа на Турция, Галатасарай - Болуспор, осминафинален мач реванш, на живо - MAX Sport 422:00 Баскетбол: Еврокупа, Монако - Алба Берлин, на живо - MAX Sport 2Сряда 30.0119:00 Баскетбол: Еврокупа, Зенит - УНИКС, на живо - МАX Sport 221:30 Баскетбол: Еврокупа, Вилюрбан - Локомотив Кубан, на живо - MAX Sport 221:45 Баскетбол: Еврокупа, Уникаха - Валенсия, на живо - MAX Sport 1Четвъртък 31.0103:00 Хокей на лед: NHL, Питсбърг Пенгуинс - Тампа Бей Лайтнинг, на живо - МАX Sport 210:00 Голф: Европейски тур, 1 кръг, Saudi International, първа сесия, на живо - MAX Sport 213:30 Голф: Европейски тур, 1 кръг, Saudi International, втора сесия, на живо - MAX Sport 219:00 Баскетбол: Евролига, Химки - Жалгирис, на живо - MAX Sport 221:00 Баскетбол: Евролига, Олимпиакос - Барселона, на живо - MAX Sport 221:30 Баскетбол: Евролига, Байерн Мюнхен - Фенербахче, на живо - МAX Sport 121:45 Баскетбол: Евролига, Баскония - Макаби Тел Авив, на живо - МAX Sport 3Петък 1.0210:00 Голф: Европейски тур, 2 кръг, Saudi International, първа сесия, на живо - MAX Sport 213:30 Голф: Европейски тур, 2 кръг, Saudi International, втора сесия, на живо - MAX Sport 219:00 Баскетбол: Евролига, ЦСКА Москва - Будучност, на живо - МAX Sport 119:15 Баскетбол: Евролига, Дарушафака - Реал Мадрид, на живо - MAX Sport 221:30 Баскетбол: Евролига, Панатинайкос - Анадолу Ефес, на живо - MAX Sport 222:00 Баскетбол: Евролига, Гран Канария - Милано, на живо - MAX Sport 122:00 Футбол: Испанска Ла Лига, 22 кръг, Уеска - Валядолид, на живо - MAX Sport 4", "date": "2019.01.28", "title": "Европейски баскетболни битки в ефира на MAX Sport"}
{"url": "https://offnews.bg/obshtestvo/izsichaneto-na-borovata-gorata-v-arapia-e-zakonno-konstatira-direktci-696408.html", "text": "Частните собственици край къмпинг \"Арапя\" имат право да изсичат дърветата от боровата гора, които попадат в имотите им.Това каза директорът на Регионалната дирекция по горите в Бургас инж. Станимир Божанов, цитиран от БНР.Боровата гора край къмпинг \"Арапя\" е с изцяло променено предназначение по Закона за опазването на земеделските земи. Земята е върната на частни собственици и изсичането на дърветата е законно, категоричен е инж. Божанов. Още при устройствения проект на Царево от 1996 година боровата гора от къмпинг \"Арапя\" на площ от 41 дка е устроена като селскостопански фонд. През 2006 година от нея са извадени 22 дка, които вече са били с променено предназначение, уточни още директорът на Регионалната дирекция по горите. \"Най-общо констатираме, че площта намалява. За да намалява, това е защото е извършена промяна на предназначението на част от тези имоти. Те по документи и по нотариални актове са земеделски земи. И вече тук промяната на предназначението е станало от Областната дирекция по земеделието и горите\", отбеляза Станимир Божанов.В края на миналата седмица стана ясно, че инвеститорът, който строи 15 вили в боровата гора край къмпинг \"Арапя\", е бивш общински съветник от ГЕРБ в Царево. Към момента строителството на \"Арапя\" и \"Алепу\" е спряно от контролните органи, но само временно.", "date": "2019.01.28", "title": "Изсичането на боровата гората в Арапя е законно, констатира Дирекция по горите"}
{"url": "https://offnews.bg/politika/abv-balgaria-da-izleze-s-pozitcia-sreshtu-vmeshatelstvoto-v-rabotite-696417.html", "text": "„Настояваме Народното събрание да излезе с категорична позиция за невмешателство в работите на суверенна държава“, заяви председателят на АБВ Румен Петков, цитиран от \"Фокус\".Призивът му е по повод масовите антиправителствени протести във Венецуела, заради които миналата седмица лидерът на опозицията Хуан Гуайдо се обяви за действащ президент.Според Румен Петков, ако се случи прецедент да бъде свален президентът на Венецуела Николас Мадуро, Европа ще стане съучастник в свалянето на легитимно избрани органи.Председателят на АБВ коментира, че в тази ситуация президентът на Франция Еманюел Макрон се държи цинично. „Протестите срещу него и налаганата от него политика разтресоха цяла Франция, съсипаха центъра на Париж и той като аргумент за непризнаване на избора на президента на Венецуела използва именно протестите. Този човек или не знае къде живее, или е в състояние в името на властта да изпълнява всякакви поръчки, включително вмешателство във вътрешната политика на суверенна държава“, заяви Петков.Лидерът на АБВ – Младежи Пламена Заячка посочи, че в последните години ставаме свидетели на нарастващи международни конфликти, което се превръща в тенденция. „Става въпрос за богати на ресурс държави, като сега е ред на Венецуела, която е най-богатата на нефт. Шест месеца след като е избран президентът, се казва, че този избор е нелегитимен“,посочи ЗаячкаСпоред нея в момента е \"подета акция на международна изолация. В Съвета на сигурност на ООН бе внесено предложение за подкрепа на опозицията, което беше отхвърлено. „Настояваме правителството на България ясно и категорично да излезе с позиция, че военна интервенция във Венецуела е недопустима. На предстоящата среща на министрите на външните работи на 30 януари в Брюксел България трябва да излезе с позиция на разума - да не се взимат прибързани решения по казуса, защото това може да се превърне в прецедент“, категорична е Пламена Заячка.", "date": "2019.01.28", "title": "АБВ: България да излезе с позиция срещу вмешателството в работите на Венецуела"}
{"url": "https://offnews.bg/futbol/tcska-obarna-shampiona-na-chehia-696413.html", "text": "ЦСКА стигна до престижна победа над чешкия шампион Виктория (Пилзен), след като осъществи обрат от 0:1 до 2:1 в четвъртата си контрола по време на лагера в Испания.\"Червените\" записаха втори пореден успех в проверките, като преди това сториха същото и срещу китайския Шанхай Шенхуа, побеждавайки с 2:0.За състава от Пилзен сред титулярите започна бившият футболист на Левски Роман Прохазка.Чехите откриха от дузпа в 36-ата минута чрез Богел. Минути след това Виктория можеше да удвои преднината си, но удар от движение от точката на дузпата на Коварик профуча на сантиметри над горната греда.ЦСКА стигна до изравняване, също от дузпа. Евандро бе съборен в наказателното поле, а Едвин Джеси не сгреши с изпълнението и изравни, а резултатът се запази до почивката. На старта на второто полувреме Ел Маестро направи три промени - Бикел, Енрике и Мауридес замениха съответно Антов, Жоржиньо и Евандро. В 60-та Тиаго се появи в игра вместо Пинто, а в 70-та Перейра смени Атанасов.Победния гол за ЦСКА отбеляза Енрике Рафаел в 81-та минута. Двубоят пропусна звездата Кирил Десподов, който вероятно ще бъде продаден.", "date": "2019.01.28", "title": "ЦСКА обърна шампиона на Чехия"}
{"url": "https://offnews.bg/politika/karakachanov-za-otcheta-na-prezidenta-tova-e-vojna-mezhdu-institutcii-696411.html", "text": "Министърът на отбраната Красимир Каракачанов коментира думите на президента Румен Радев, според когото конкурсът за избор на нов боен самолет е извадил \"порочния стил на управление на международната сцена\".\"Да твърдиш едно подобно нещо и то многократно, това за мен е война между институциите, която е абсолютна излишна. За мен. Аз не съм си позволявал да нападам която и да е институция, дори когато съм бил в опозиция, критикуваш един, друг, втори, трети за грешки\", отбеляза Каракачанов пред журналисти.Той отбеляза, че \"тази война межди институциите не е полезна нито за президентската институция, нито за парламентарната демокрация, нито за изпълнителната власт\". \"Колкото по-рано тези неща бъдат осъзнати от българските политици и спрат, толкова може би по-рано и българите ще започнат да си връщат доверието към институциите”, добави още военният министър.Каракачанов коментира факта, че от трите проекта, двата, които предлагали нови самолети, надскачат цената от 1,5 млрд. „След като надскачат цената от 1,5 млрд. ние имахме два варианта. Единият – да върнем процедурата в изходна точка, да загубим година и половина – две, т.е. авиацията да продължи да лети на крилата на илюзиите. Или да престъпим към конкретни преговори със страната, която според нас би могла да ни предложи по-добрият вариант за изтребител”, обясни министърът на отбраната.Според него, когато започнат преговорите, „е добре да има тишина в ефира, за да не си пречим взаимно”.", "date": "2019.01.28", "title": "Каракачанов за отчета на президента: Това е война между институциите"}
{"url": "https://offnews.bg/futbol/goliam-sram-malkite-cherveni-diavoli-popiliaha-natcionalite-s-10-0-696404.html", "text": "Националният ни отбор по футбол за юноши до 17 години претърпя тежко поражение с 0:10 от Белгия в турнира \"Кубок Развития\" 2019 в Беларус.Селекцията на Любомир Божанков не успя да се противопостави на младите белгийски таланти, които вкараха по пет гола в двете полувремена.По този начин \"трикольорите\" изгубиха и съревнованието за седмото място в надпреварата. В събота (25 януари) българските футболисти загубиха от Таджикистан след 1:1 в редовното време и 2:3 при дузпите.", "date": "2019.01.28", "title": "Голям срам: Малките червени дяволи попиляха националите с 10:0"}
{"url": "https://offnews.bg/kultura/natcionalnata-galeria-startira-proekta-si-v-doma-na-vera-nedkova-s-i-696403.html", "text": "Националната галерия представя изложбата на Анна Бояджиева в дома на Вера Недкова. Изложбата ще бъде открита на на 31 януари, четвъртък, в 18.00 часа в Къща-музей „Вера Недкова“ и ще бъде отворена за посещения до 5 май 2019 г.„В дома на Вера Недкова“ е нова програма на Националната галерия за поредица от изложби, дискусии и срещи в пространството на Къща – музей „Вера Недкова“. Апартаментът, който художничката обитава през годините, ни въвежда в нейния личен творчески свят, изпълнен с много уют и интимност. Той е бил припознаван от самата нея като пространство за споделяне. Тази идея стои в основата на програмата за продължение на волята на Вера Недкова, нейният дом да стане център за интелектуални и артистични събития.Проектът стартира с участието на Анна Бояджиева. Професор в НХА, тя работи в областта на съвременния текстил, пространствените обекти и инсталацията, като използва различни материали, техники и технологии.На пръв поглед несъвместими в творческите си търсения и похвати, Анна Бояджиева и Вера Недкова си кореспондират по един иновативен начин, като изображенията преминават от едно пространство в друго посредством обекти и триизмерни образи. Идеята е да се потърси различна гледна точка на възприемане, както и визуална комуникация между творчеството на двете авторки. Работите им намират общ диалог, съсредоточен върху фигурата и женската чувствителност.", "date": "2019.01.28", "title": "Националната галерия стартира проекта си 'В дома на Вера Недкова' с изложба на Анна Бояджиева"}
{"url": "https://offnews.bg/protesti/protest-sreshtu-stroezhite-po-chernomorieto-poiska-ostavkata-na-neno-d-696418.html", "text": "Стотици излязоха пред Министерския съвет тази вечер на протест с искане за оставката на министъра на околната среда и водите Нено Димов, съобщи БГНЕС.Поводът за протеста са строежите по Черноморието, които през последните седмици предизвикаха масово недоволство. Според протестиращите това, което се случва край къмпингите \"Арапя\" и \"Градина\", както и над шофьорския плаж до защитената местност „Алепу”, е безобразие.Те настояват да се забрани строителство върху защитени зони, да бъдат отнети концесиите, с които се злоупотребява, както и виновните да понесат наказателна отговорност. На техните плакати пишеше: „Писна ми от алчни тарикати“, „Големите строежи = на природни грабежи“, „Без багери в палатковите лагери“, „Защитете дивите плажове“, „Долу лапите от Черноморието“.Протестиращите са категорични, че екоминистърът Нено Димов и министърът на туризма Николина Ангелкова трябва да подадат оставки.Към момента строителството на \"Арапя\" и \"Алепу\" е спряно от контролните органи, но само временно. Днес директорът на Регионалната дирекция по горите в Бургас инж. Станимир Божанов заяви, че частните собственици край къмпинг \"Арапя\" имат право да изсичат дърветата от боровата гора, които попадат в имотите им.", "date": "2019.01.28", "title": "Протест срещу строежите по Черноморието поиска оставката на Нено Димов"}
{"url": "https://offnews.bg/ikonomika/vladislav-goranov-balgaria-shte-prieme-evroto-naj-rano-prez-2022-g-696401.html", "text": "Най-ранната дата за приемане на еврото в България е 1 януари 2022 година, каза министърът на финансите Владислав Горанов. Той участва днес в дискусия на тема \"България по пътя на еврото\" заедно с евродепутата Ева Майдел и Валдис Домбровскис, заместник-председател на ЕК, отговарящ по въпросите на еврото и социалния диалог, финансовата стабилност, финансовите услуги и съюза на капиталовите пазари.Ако минем успешно стрес тестовете и прегледа на активите на банките, ще можем да кандидатстваме за Чакалнята на Еврозоната от началото на юли тази година. Престоят в ERМ2 е средно две години, а след това обикновено е нужна една година за подготвителна работа за въвеждането на валутата. Тaзи подготвителна работа обаче може да се прави в по-ранен период и така да приемем еврото от началото на 2022 година, уточни Владислав Горанов.Той отбеляза още, че еврото се утвърди успешно като втората най-ползвана валута в света и сега се обсъжда увеличаване на неговата роля. \"Въпреки огромния шок по време на финансовата криза, еврото се превърна в механизъм, който гарантира благосъстоянието на европейските граждани. То е гаранция за невъзвратимостта на евроинтеграцията и е част от мирния процес в рамките на Европа\", посочи още финансовият министър.Горанов е категоричен, че не е чул други притеснения от въвеждането на еврото, освен спекулациите относно конвергенцията на цените. \"Опитът на другите държави от приемането на еврото показва, че подобен вид шокове се управляеми. Ценовите промени не са свързани със смяна на валутата, а от повишението на доходите на хората, както стана в прибалтийските републики\", каза той и добави, че е нормално, когато заплата на този, който произвежда хляб расте, и цена на хляба да се вдига.Евродепутатът Ева Майдел посочи, че е положително, че имаме план към Еврозоната и ясни обещания от министрите на приемането на България за този процес. \"Първата стъпка е постигната - имаме пътна карта за приемането на валутата\", отбеляза тя. \"Преди година девет от десет души в България не бяха информирани от ползите от Еврозоната\", допълни Майдел.Заместник-председателят на ЕК Валдис Домбровскис изтъкна, че България и сега има фиксиран валутен курс, но не се ползва от подкрепата на ЕЦБ и предимствата на по-ниските лихви и финансови разходи, характерни за еврото. \"България отговоря на всички критерии за ЕРМ2 освен на валутните критерии\", каза той.Според Домбровскис България ще се включи в Европейския банков съюз и затова са нужни определени изисквания, включващи и мерки, срещу изпирането на пари. \"Има прогрес, който е координиран, и ние можем да сме сигурни, че за вашата стана ще има положителен резултат в средата на тази година\", подчерта той.", "date": "2019.01.28", "title": "Владислав Горанов: България ще приеме еврото най-рано през 2022 г."}
{"url": "https://offnews.bg/sviat/bivshiat-shef-na-starbucks-obmislia-da-se-kandidatira-za-prezident-na-696400.html", "text": "Бившият изпълнителен директор на международната верига за кафе Starbucks - Хауърд Шулц, заяви, че \"сериозно обмисля\" да се кандидатира за президент на САЩ, предаде BBC.Шулц мисли да се кандидатира като \"независим центрист\" на президентските избори, които предстоят през 2020 г. Той обяви намеренията си в поредица от постове в Туитър. В тях той казва още, че двете политически партии в САЩ са \"по-разделени от всякога\".\"Нека поговорим за това как може да се обединим и да създадем възможности за повече хора\", написа той. В интервю за предаването на американската телевизия CBS \"60 минути\" Шулц заяви, че е заклет демократ, но според него сегашната двупартийна система не работи добре.\"Живеем в изключително крехки времена, не само защото президентът ни не е квалифициран да бъде президент, но и защото двете ни партии не вършат това, което е необходимо, от името на всички американци и всеки ден си спогаждат мръсни номера\", допълни Шулц.Американският президент Доналд Тръмп отговори на Шулц по-рано днес в Туитър: \"Хауърд Шулц няма куража да се кандидатира за президент! Гледах го по \"60 минути\" снощи и се съгласявам с него, че не е \"най-умният човек\". Освен това, Америка вече си има такъв! Само се надявам, че Starbucks все още си плаща наема в \"Тръмп тауър\".Кандидатът за президентската номинация на Демократическата партия Хулиан Кастро е един от хората, които реагираха негативно на решението на Шулц. Той коментира пред CNN, че по този начин Шулц дава възможност на Тръмп да спечели отново, защото кандидатурата му би разцепила гласовете на опозицията.Кой е Хауърд ШулцШулц отрасва в общинско жилище в Бруклин, Ню Йорк, където работи като продавач на еспресо машини.Той започва работа за оригиналната верига Seattle Starbucks през 1982 г., когато тя има само 11 магазини за продажба на кафе на зърна. Той придобива компанията през 1987 г., като до момента, в който се оттегля през 2018 г., веригата отваря общо 28,000 кафета в 77 държави.65-годишният Шулц често използва позицията си на влияние да отправя призиви по социални проблеми като имиграцията и контрола върху оръжията. В момента състоянието му е оценявано на около 3 млрд. долара, като той често спонсорира кампаниите на представители на Демократическата партия, като Барак Обама и Хилъри Клинтън. ", "date": "2019.01.28", "title": "Бившият шеф на Starbucks обмисля да се кандидатира за президент на САЩ"}
{"url": "https://offnews.bg/ikonomika/sainsbury-s-asda-i-mcdonald-s-preduprezhdavat-brekzit-bez-sdelka-sht-696397.html", "text": "Излизането на Великобритания от ЕС без сделка с Брюксел може да причини негостиг на храни, скок в цените им и да опразни рафтовете, макар и краткосрочно, предупреждават няколко големи вериги, сред които Sainsbury's, Asda и McDonald's. Писмото на търговците, цитирано от Би Би Си, говори за \"значителни рискове\" за ограничаване на избора от храни, качеството им и свежестта им по рафтовете. Подписалите го припомнят, че запазяването със свежи храни не е възможно, а Великобритания е зависима от ЕС за внос на зеленчуци и плодове.\"Крайно загрижени сме, че нашите клиенти ще са сред първите, които ще усетят последствията от Брекзит без сделка\", пише в писмото.Предстои парламентът да обсъди серия поправки към договореното от премиера Тереза Мей и Брюксел споразумение. Макар тези поправки да не са финалната дума по Брекзит, те ще дадат яснота в какъв вид споразумението би срещнало одобрението на парламента, В писмото големите търговски вериги подканят депутатите да обединят усилия за намиране на спешно решение, за да не излезе Великобритания от ЕС без сключено споразумение.Писмото е подписано и от изпълнителните директори на Marks&Spencer, KFC, Co-Op, Lidl и др.Около една-трета от хранителните продукти на Острова са внос от ЕС. През март, когато Брекзит ще стане факт, Великобритания разчита основно на внос на плодове и зеленчуци заради сезона. По това време 90% от марулята, 80% от доматите и 70% от плодовете идват от други европейски страни.Неизвестността идва от факта, че при излизане без сделка стоките ще се облагат с тарифи по правилата на Световната търговска организация (WTO). Към момента това важи за едва около 10 на сто от внасяните храни на Острова. Според подписалите писмото това, от своя страна, би повишило значително разходите и ще окаже натиск за увеличаване на цените.", "date": "2019.01.28", "title": "Sainsbury's, Asda и McDonald's предупреждават: Брекзит без сделка ще опразни рафтовете"}
{"url": "https://offnews.bg/sviat/maduro-e-gotov-na-dialog-s-opozitciata-vav-venetcuela-696415.html", "text": "Министърът на външните работи на Венецуела Хорхе Ареаса заяви днес, че президентът Николас Мадуро е готов да води диалог с опозицията, предаде БТА.\"Президентът Мадуро е готов да говори с венецуелската опозиция по всяко време\", каза Ареаса.Същевременно самопровъзгласилият се за временноизпълняващ длъжността президент на Венецуела Хуан Гуайдо каза, че опозицията води \"задкулисни разговори\" с армията. \"Едно политическо решение\" от командването на армията при \"спазване на конституцията\" ще свали настоящия президент Мадуро, каза Гуайдо в интервю за колумбийския в. \"Тиемпо\". Запитан дали военните ще се съгласят с подобно нещо, Гуайдо отговори: \"Да, вярвам в това. И ние работим, за да улесним този път\".По-рано днес пред в. \"Вашингтон пост\" Гуайдо каза, че опозицията води разговори с \"правителствени представители, цивилни и военни\". Той определи това като деликатен въпрос и каза, че срещите са тайни.", "date": "2019.01.28", "title": "Мадуро е готов на диалог с опозицията във Венецуела"}
{"url": "https://offnews.bg/tenis/goran-dzhokovich-dano-novak-uvazhi-sofia-open-mozhe-da-otvorim-akade-696405.html", "text": "Турнирният директор на Sofia Open Горан Джокович се надява турнирът да продължи дълги години. Чичото на сръбската суперзвезда Новак Джокович не изключи възможността племенникът му също да уважи надпреварата.\"Благодаря много за посрещането, аз съм като у дома си. Новак харесва България, вече е бил тук, дано дойде отново. Той харесва много ските, аз и баща му сме били много пъти в зимните курорти тук – Пампорово, Боровец и Банско. Аз бях турнирен директор на турнира в Сърбия, но тогава нямахме такива играчи – сега сред заявилите участие има четирима тенисисти от топ 20 – 11-ти Хачанов, 12-ти Циципас, 16-ти Медведев, 18-ти Баутиста Агут. Целта е да запазим турнира за дълго време\", каза Горан.Сърбинът говори и за евентуална академия на Новак в България, както и за името на последния тенисист, който ще получи \"уайлд-кард\" за надпреварата.\"Както знаете, вече има академия на Новак Джокович в родната му Сърбия. Има план, който обсъждаме заедно с Българската федерация по тенис, за осъществяването на негова академия тук в България по образец на тази в Сърбия. Относно последния \"уайлд-кард\" за турнира, ще запазим името му в тайна непосредствено преди началото на надпреварата. В момента се водят преговори с няколко топ играчи\", добави турнирният директор на Sofia Open.Горан Джокович бе запитан и за Григор Димитров, който няма да вземе участие на турнира в София. Хасковлията се подготвя за участие на надпреварата в Ротердам.\"Не съм разговарял с Григор Димитров относно евентуалното му участие в турнира. Все още има едно свободно място, така че ако той пожелае, вратата винаги е отворена за него\", коментира сърбинът.", "date": "2019.01.28", "title": "Горан Джокович: Дано Новак уважи Sofia Open, може да отворим академия тук"}
{"url": "https://offnews.bg/futbol/darko-tasevski-sas-zavrashtane-v-rodnia-futbol-696399.html", "text": "Бившият плеймекър на Левски Дарко Тасевски сподели че не е имало никакви проблеми по преминаването му в столичния Славия. Македонецът бързо се е разбрал с президента на \"белите\" Венци Стефанов и добави, че Левски не е бил сред опциите му, но не е сърдит на клуба.Най-силните години години на Дарко бяха на Герена. Той пристигна през 2007-а и остана до 2012 година. Стана шампион с Левски през 2009-а и вдигна Суперкупата на страната през 2007-а и 2009-а. „След 8 години се завръщам и това е ново начало. Много искам да почне шампионатът“, започна Тасевски.„Малко е необичайно за мен, има много млади. Винаги съм бил най-младият, а сега съм най-възрастният след Петков“, разказа Тасевски.„Бързо се разбрахме с Венци Стефанов. Нямаше други опции. Левски не бе сред тях. Моето желание бе да се върна там, но нещата не се получиха и не се сърдя. Сега съм в Славия и искам да играя на добро ниво“, коментира още плеймейкърът. Очаква се Тасевски да подпише след прибирането на Славия от лагера в Турция на 5 февруари", "date": "2019.01.28", "title": "Дарко Тасевски със завръщане в родния футбол"}
{"url": "https://offnews.bg/nauka/kak-kostilkite-ot-maslini-mogat-da-zameniat-plastmasata-696372.html", "text": "Докато светът започва борбата с мащабните токсични отпадъци пластмаса, нейният заместител може да дойде от неочаквано и вкусно място.Уви, съвсем наскоро светът отвори очите си за опасността от пластмасовите опаковки, която използваме и изхвърляме всеки ден. Милиони тонове от тях се изливат в океаните всяка година, смесват се с храната на водните обитатели и малко по малко ги унищожават.Но трима турски изследователи - една жена и двама мъже - вярват, че може би са създали продукт, с който можем да заменим пластмасата за еднократна употреба. Той идва от устойчив, възобновяем източник: маслините.За тях разказва Би Би Си.Идеята им хрумнала, след като единствената дама в групата - Дуйгу Илмаз, им разказала, че баща ѝ има навика да гълта и костилките от маслините. Започнали да проучват състава им и открили съдържащо се целулозно вещество. И така Мехмет Емин Оз, Ахмет Фатих Аяс и Илмаз започнали да рециклират отпадъците от фабриките за зехтин в домашна лаборатория. Създали продукт, който допринася за устойчивото поддържане на екосистемите.Сега продуктът им се използва в електрониката и пакетирането на храни.1 килограм от тяхната биопластмаса намалява емисиите въглероден диоксид с 6 кг.С нея тази година стъпили в Силициевата долина. За нея получили и награди и продължават да разработват продукта си.Екипът им вече е създал 3.5 тона екологична пластмаса от 5 тона костилки от маслини.Ако не променим системата, до 2050 г. няма да има живот в моретата ни, казват те и с това съзнание продължават усърдно работата си.", "date": "2019.01.28", "title": "Как костилките от маслини могат да заменят пластмасата"}
{"url": "https://offnews.bg/sviat/delegatcia-ot-oon-e-v-ankara-zaradi-ubijstvoto-na-hashogi-696376.html", "text": "Делегация от ООН, оглавена от специалния докладчик по извънсъдебните и масовите екзекуции Агнес Калламар, бе приета днес от турския външен министър Мевлют Чавушоглу в Анкара, съобщиха турските медии.Целта на визитата е разследване на жестокото убийство на журналиста Джамал Хашоги в консулството на саудитска Арабия в Истанбул. Калламар ще се срещне и с министъра на правосъдието Абдулхамит Гюл и с генералния прокурор на Истанбул Ирфан Фидан. По-рано от управлението на върховния комисар по правата на човека при ООН съобщиха, че посещението на делегацията от експерти ще продължи до 2 февруари. Освен това на специалния докладчик е възложена мисия за контрол над международното разследване на убийството на Хашоги.Агнес Калламар има за задача да направи оценка на реакциите на властите от отделните страни спрямо убийството на журналиста, както и да определи характера и степента на отговорност на държавите и отделните лица за престъплението. В състава на делегацията влизат британският адвокат Хелън Кенеди и деканът на медицинския факултет в португалския университет Коимбра проф. Дуарте нуно Виейра.На базата на събраната информация Калламар трябва да изготви доклад, в който ще се заложат препоръки за разследването на престъплението. Докладът ще бъде внесен за обсъждане по време на юнската сесия на Съвета на ООН по правата на човека.Известният саудитски журналист Джамал Хашоги, който бе наблюдател за Близкия Изток в американския „Вашингтон поуст“, бе убит на 2 октомври 2018 г. в сградата на генералното консулство на Саудитска Арабия в Истанбул. Разследването на главната прокуратура в Турция стигна до заключението, че той е станал жертва на планирано убийство, бил е удушен веднага след влизането му в сградата на дипломатическата мисия. След екзекуцията тялото му е било разчленено и унищожено. Турция настоява съдебният процес по делото да се организира в Истанбул и призова Рияд да й предаде лицата, съпричастни на убийството. Едва 18 дни след реакцията на световната общественост и на Реджеп Ердоган властите в Рияд се видяха принудени да признаят убийството на Хашоги.Но Саудитска Арабия така и не предостави информация за местонахождението на тялото на журналиста. Анкара продължава да оказва международен натиск на Рияд виновните да бъдат назовани. ", "date": "2019.01.28", "title": "Делегация от ООН е в Анкара заради убийството на Хашоги"}
{"url": "https://offnews.bg/temida/sinat-na-miniu-stajkov-razbral-vchera-che-go-izdirvat-ot-4-mesetca-696395.html", "text": "Синът на Миню Стайков - Стайко, твърди в писмена молба от днес до Специализираната прокуратура, че е разбрал на 27 януари тази година, че се издирва с европейска заповед за арест.Това съобщи пред журналисти прокурор Ангел Кънчев, след като стана ясно, че търсеният от „Интерпол” Стайко Стайков е постъпил тази вечер в „Пирогов”.Синът на арестувания бизнесмен Миню Стайков влезе в списъка на международно издирваните през октомври 2018 г. след операция срещу производство на нелегални цигари, пране на пари и данъчни престъпления.Снощи около 21 ч. такси е откарало Стайко Стайков до адреса, където е пребивавал заедно с неговите охранители. През нощта е бил прегледан от лекар, който обаче по никакъв начин не е уведомил полицията, отбеляза главният секретар на МВР Ивайло Иванов.В ранните часове на деня екип на Спешна помощ е посетил адреса, където се е намирал Стайков. Лекарите установили, че той трябва да бъде откаран в \"Пирогов\" заради рана на главата, охлузвания и синини. При първоначалните прегледи синът на Миню Стайков разказал, че е бил отвлечен, като не уточнил кога точно се е случило това.„Нямаме информация за извършено отвличане – не казвам, че не е станало, но от проведените беседи нямаме такива данни”, посочи главен комисар Ивайло Иванов. По негови думи по случая е търсена информация от близките на Стайков, които твърдели, че не са имали контакт с него, откакто е бил обявен за издирване.Прокуртурата е назначила експертиза, която да установи актуалното здравно състояние на Стайко Стайков. След резултата обвинението ще реши дали ще поиска мярка \"Задържане под стража\" спрямо Стайков.", "date": "2019.01.28", "title": "Синът на Миню Стайков разбрал вчера, че го издирват от 4 месеца"}
{"url": "https://offnews.bg/zimni/furkad-propuska-amerikanskite-startove-696383.html", "text": "Носителят на Световната купа по биатлон Мартен Фуркад взе решение да пропусне двата старта в Северна Америка през февруари, за да се подготви добре за световното първенство.30-годишният петкратен олимпийски шампион не е доволен от представянето си през новия сезон, като изостава на 282 точки от лидера Йоханес Тингенс Бьо, а в неделя остана четвърти в масовия старт.\"Решението беше взето в неделя, но го обмисляме последните дни. Искам да питам да възстановя силите си. Трудно някой ще разбере как така вторият в генералното класиране се отказва от два етапа на Световната купа, но...Не мога да се позная на пистата. Взимам тази почивка, за да си върна отново желанието със ските, което имах в предишните години\", коментира 30-годишният французин.Той планира да прекара първоначално известно време с приятелката и дъщерите си вкъщи, за да се освободя психически, след което започвам интензивна подготовка за световното първенство\", каза още Мартен Фуркад, който има 554 точки в генералното класиране за СК.Лидер е Йоханес Тингенс Бьо с 836 точки.", "date": "2019.01.28", "title": "Фуркад пропуска американските стартове"}
{"url": "https://offnews.bg/obshtestvo/ananiev-novite-linejki-s-panik-butoni-parameditci-shte-rabotiat-v-sp-696382.html", "text": "Филиалът на спешна помощ в Горна Оряховица вече ще бъде с 24–часова физическа охрана. Това съобщи министърът на здравеопазването Кирил Ананиев във Варна по повод  през миналата седмица.„Не мога да си обясня как могат да бъдат атакувани медици, които помагат на хора, изпаднали в тежко здравословно състояние. Затова се обръщам към всички – нападението над медицински лица е деяние, което не трябва да се случва повече\", коментира здравният министър. Кирил Ананиев отново осъди посегателствата спрямо медицински специалисти и изрази надежда прокуратурата да действа бързо и ефективно в такива случаи.С цел подобряване сигурността на спешните медици, новите линейки ще бъдат оборудвани с паник-бутони. В момента се уточнява как да бъдат разпределени 400-те нови линейки, които ще бъдат доставени по линия на големия проект за модернизация на Спешната помощ, стана ясно от думите на Ананиев. Министърът съобщи, че държавата работи и за осигуряването на възможност в спешната помощ да работят парамедици.Националната здравна информационна система ще бъде готова най-късно в началото на 2020 г., посочи още здравният министър. Кирил Ананиев обясни, че обжалвания на част от обществените поръчки по отделните компоненти са забавили реализацията на системата. За повечето лотове от системата вече са в ход обществени поръчки, в това число и за електронната карта, електронното досие и електронната рецепта.По отношение на белодробните трансплантации министър Ананиев заяви, че по-голямата част от обучението на медицински специалисти във Виена ще завърши през тази година. В средата на следващата година се очаква България вече да има свои специалисти, които да извършват трансплантация на бял дроб. До тогава, всяка година, до пет души ще могат да бъдат трансплантирани във виенската болница.Здравният министър съобщи, че вече е готова новата Наредба за специализациите. Министерството на здравеопазването ще финансира придобиването на специалност, ще може да прави политика както по отношение на специалностите, които са дефицитни, така и по отношение на регионите, в които има недостиг на медици. Тази Наредба е очаквана, защото тя ще реши и въпроси, свързани с договорите, с начина на провеждане на конкурсите за кандидат-специализантите, както и други проблеми, които години наред са пренебрегвани, коментира Кирил Ананиев.", "date": "2019.01.28", "title": "Ананиев: Новите линейки с паник бутони, парамедици ще работят в спешната помощ"}
{"url": "https://offnews.bg/sviat/svlachishte-pogalna-hotel-v-peru-po-vreme-na-svatba-ubi-15-i-rani-29-696381.html", "text": "Свлачище помете хотел в югоизточната част на Перу, докато в този момент вътре се провеждала сватбена церемония. Най-малко 15 са убитите, съобщиха властите, цитирани от Би Би Си.Калта и скалите повлекли стените и покрива на сградата, докато гостите - около 100 души - танцували вътре.29 души са извадени ранени от отломките след инцидента в събота в град Абанкай, намиращ се в Андите.Той е станал, докато валял проливен дъжд, допълват местни медии.", "date": "2019.01.28", "title": "Свлачище погълна хотел в Перу по време на сватба, уби 15 и рани 29 души"}
{"url": "https://offnews.bg/kultura/oskari-2019-gildiata-na-filmovite-aktiori-vrachi-svoite-otlichia-696393.html", "text": "На церемония в Лос Анджелис бяха връчени отличията на Гилдията на филмовите актьори.Рами Малек спечели наградата за най-добър актьор, за образа на Фреди Меркюри във филма \"Бохемска рапсодия\".За най-добра актриса бе отличена Глен Клоуз за ролята ѝ в \"Съпругата\".Наградата за най-добър актьорски състав получи продукцията „Черната пантера\".Срде останалите награди на Гилдията са: Най-добра актриса в поддържаща роля - Емили Блънт за \"Нито звук\"; Най-добър актьор в поддържаща роля - Махершала Али за \"Зелената книга\"; Най-добър каскадьорски състав - \"Черната пантера\"; Най-добър актьор в телевизионна комедия - Тони Шалуб за \"Удивителната госпожа Мейзъл\"; Най-добра актриса в телевизионна комедия - Рейчъл Броснахан за \"Удивителната госпожа Мейзъл\"; Най-добър актьорски състав в телевизионна драма - \"Това сме ние\".Членовете на актьорската гилдия са най-голямата група в Академията за кинематографично изкуство и наука, която определя носителите на Оскари. Отличените от тях филми значително увеличават шансовете си за престижната награда.", "date": "2019.01.28", "title": "Оскари 2019: Гилдията на филмовите актьори връчи своите отличия"}
{"url": "https://offnews.bg/politika/jotova-da-badem-dalgata-raka-na-evropa-v-nashia-region-696374.html", "text": "Българите зад граница не са по-стари и по-нови емигранти. Те са представители на българската нация по света, носители на традиция, на култура, на българския език. Те не са другите българи, заяви по време на отчета си по повод две години от встъпването си в длъжност вицепрезидентът Илияна Йотова.Йотова припомни, че през 2018 година се е срещала с историческите български общности, със сънародниците ни от страните от Централна Европа – Чехия, Словакия, Унгария, както и с емигрантите ни от Западна Европа, САЩ и Южна Америка.Йотова посочи и кои са належащите проблеми и възможните им решения.Според нея безспорен приоритет е оцеляването, запазването и разпространението на българския език.Според вицепрезидента мрежата от съботно-неделни български училища трябва да се разшири. В момента в 40 държави по света има 362 такива школа с бюджет около 11 млн. лева, където се обучават около 30 хиляди деца. Още около 70 съботно-неделни училища са основани и подпомагани от други организации без участието на България.Според нея трябва да се прояви и специално внимание към студентите от историческите общности, които учат със стипендии от българската държава в нашите ВУЗ-ове.Йотова подчерта и че вече има концепция за създаване на Български културен институт – институция за културна дипломация, за разпространение на майчиния език и връзка с българските общности.Според вицепрезидента е важна и темата за представителството на българските общности.Тя подчерта, че е настанало време за нова политика и взаимоотношения с нашите сънародници навън.Според нея отговорността на нашето поколение е в запазването на българската нация.Според нея много положителна новина е, че над 60% от българите са убедени, че мястото ни е в ЕС.Според нея първата крачка в тази посока е предстоящата предизборна кампания за ЕП.", "date": "2019.01.28", "title": "Йотова: Да бъдем дългата ръка на Европа в нашия регион"}
{"url": "https://offnews.bg/ikonomika/tcenite-na-tanzanita-na-mezhdunarodnia-pazar-s-rekord-prez-2018-godina-696386.html", "text": "Цените на изключително редкия скъпоценен камък танзанит са се увеличили значително, като през 2018 година отбелязват рекорд на международните пазари от откриването му през 1967 година. По данни на асоциациите за търговците на танзанит (TASGEDO и ТAMIDA) при камъните с тегло над 1 грам ръстът е двоен – от около 350 щ. д. средна цена през 2017 година до 700 щ. д. през 2018 година. При камъни с много високо качество обаче тя вече достига до 2000 щ.д. за карат.Основна причина за това е държавната политика на Танзания, където се намира единственото в света находище на танзанит. През 2018 година бе завършен проектът за изграждане на защитна стена около четирите основни мини с дължина 24 км и само един охраняван от армията вход. Целта е тя да спре контрабандата и нелегалния износ, които преди това са достигали до 40% от общия. Освен това в сила е и регулацията, която не позволява експорта на необработени камъни с тегло над 1 грам.“Нашето очакване е увеличението на цените да продължи в краткосрочен план с мерките за ограничаване на износа, а в дългосрочен - с напредването на изчерпването на ресурса. За разлика от други скъпоценни камъни, танзанитът е открит само в една, много ограничена локация, което значи, че след 15-20 години може да няма повече добив”, допълни тя.Танзанитът е един от най-редките скъпоценни камъни в света – 1000 пъти по-рядък от диамантите. Залежите са ограничени, а единственото място за добив е малък ареал в Танзания в полите на планината Килиманджаро. Открит през 1967 година, камъкът получава името си от известен нюйоркски бижутер. Дизайнерите на бижута по света го ценят високо заради изключителния му син цвят и способност да пречупва светлината в различни нюанси, което според експерти го прави по-красив и от сапфирите. Синтетичният добив и имитация са невъзможни, което е допълнителна гаранция при инвестиция. До началото на 21 век около 70% от износа на танзанит е предназначен за САЩ. През последното десетилетие обаче пазарът се преструктурира значително като едни от най-силните експортни дестинации са в Азия. Интересът в Европа също се е увеличил значително като продажбите са се увеличили в пъти.Най-търсени у нас са камъните между 1,5 и 3 карата с качество ААА, но има и екслузивни поръчки за танзнанит над 9 карата с топ качество ААА+, които са пример за добро дългосрочно инвестиционно решение.Инвестицията във фасетиран танзанит не пречи той да бъде инкрустиран в бижута. В Amodoria се предлага специален дизайн, който запазва камъка и позволява последващо изваждане и евентуално използването му в ново бижу. Това е особено подходящо решение при предаването на камъка от поколение на поколение в едно семейство.Обичайно след обработката танзанитът има син цвят в разнообразни нюанси, като всеки един камък е уникален и не може да има повторение. Танзанитът се среща и в по-редки нюанси на зелено и жълто, а розовият танзанит е сред на най-редките скъпоценни камъни в света.", "date": "2019.01.28", "title": "Цените на танзанита на международния пазар с рекорд през 2018 година"}
{"url": "https://offnews.bg/obshtestvo/bezplatni-pregledi-za-mioma-na-matkata-v-tri-bolnitci-v-sofia-696388.html", "text": "В сградата на Столична община утре ще бъде дадено началото на първата съвместна информационна кампания за безплатни прегледи на жени с миома на матката. Кампанията се провежда под егидата на Столична община и с личнатаподкрепа на кмета Йорданка Фандъкова. Освен нея в откриването ще участват ръководителите на трите лечебни заведения, в които ще се провеждат безплатните прегледи – д-р Гергана Коларова (I САГБАЛ „Св. София“), д-р Румен Велев (II САГБАЛ Шейново) и проф. д-р Иван Костов (СБАЛАГ „Майчин дом“).Миомите на матката са най-честите доброкачествени тумори, засягащи 20-40% от жените в репродуктивнавъзраст.Изчислено е, че ежегодно в ЕС се провеждат близо 300 000 хирургични интервенции по повод миома, от които 230 000 са свързани с отстраняване на органа (хистеректомия). ", "date": "2019.01.28", "title": "Безплатни прегледи за миома на матката в три болници в София"}
{"url": "https://offnews.bg/ikonomika/prakticheski-forum-pomaga-na-predpriemachi-da-sazdadat-i-razviat-bizne-696392.html", "text": "Практически форум „Пътят на предприемача“ предстои да се проведе на 9 февруари, като основната му насоченост е към хора, които планират на започнат собствен бизнес или вече са предприели тази крачка.Събитието има за цел да подкрепи предприемачите в процеса на създаването и растежа на фирмата, като ги преведе през основните теми, свързани с него – определянето на мисията и визията, административната и бюрократична страна на предприемачеството, приоритизирането на финансите и много други.В основата на решението да се стартира нов бизнес е необходимо да бъде поставен отговорът на въпроса „Защо?“, счита Павел Хрисков, лектор в предстоящото събитие. „Ако знаем защо правим дадено нещо, през цялото време сме наясно с нашата мисия и визия и ги изграждаме през целия ни път към успеха.“Според лектора именно върху търсенето на този отговор е фокусирана цялостната програмата на „Пътят на предприемача“. „През цялото време участниците ще имат възможност да анализират защо действат по определен начин и какъв е смисълът от предприетите от тях начинания“, допълва той. „Когато не знаем защо всъщност искаме нещо, ние нямаме концепция, нито представа защо го правим“, категоричен е Павел Хрисков.По време на целодневния форум „Пътят на предприемача“ той и останалите лектори – Димка Кънчева и Стоян Шейретов – ще помогнат на участниците да намерят отговора на този въпрос за себе си и своето бизнес начинание посредством споделяне и обсъждане на реални казуси както на лекторите, така и на участниците, и нетуъркинг.Организаторите са отворили специален мейл, на който всеки интересуващ се от света на предприемачеството може да изпрати своя въпрос или казус - ask@consendo.bg. Срокът е 5 февруари, а 5 от най-интересните случаи ще бъдат дискутирани още по време на събитието.Организатор на „Пътят на предприемача“ е Consendo Bulgaria – компания, която предоставя консултантски бизнес услуги и оказва съдействие на публични и частни предприятия и физически лица. Част от екипа на Consendo са експерти с повече от 10 години опит в счетоводството, IT услугите и финансовото консултиране.", "date": "2019.01.28", "title": "Практически форум помага на предприемачи да създадат и развият бизнеса си"}
{"url": "https://offnews.bg/izvan-terena/osma-sila-sme-v-sveta-po-ribolov-na-led-snimki-696351.html", "text": "Българският национален отбор зае осмо място на световното първенство по риболов на лед, което се проведе през уикенда на язовир „Широка поляна“ до Батак. Абсолютни шампиони станаха състезателите на Литва, които спечелиха и двете титли.В отборното класиране литовците станаха първи, пред Беларус и Украйна. Златен медал индивидуално спечели 52-годишният ветеран от Литва Гинтас Балчевичус, следван от финландеца Анти Силанпаа и още един литовец – Мариус Ясиаускас.Шампионатът ще остане в историята като най-екстремният за всички времена. Провеждането му съвпадна с бедственото положение в региона заради снежната буря. Около „Широка поляна“ имаше паднали дървета по пътя, които спряха тока, преспи повече от метър и затруднено движение.Въпреки това повече от 150 състезатели и треньори от 15 страни се добраха дотам от Батак, чиято община хвърли много сили и техника да разчисти пътищата, а след това влязоха на леда. Там ситуацията беше още по-тежка, тъй като отгоре имаше близо половин метър снежна киша и вода.Мокри до кости и газещи до колене, рибарите ловиха костури и бабушки, за да определят новия световен шампион. Литовецът Балчевичус грабна титлата с 3.203 кг улов за двата състезателни дни. Победата му в подобна напреднала възраст беше определена като голяма сензация.От българските състезатели най-добре се представи шампионът ни Славчо Лазаров, 19-ти в крайното класиране. Тимът ни се представи добре, като поставената задача беше да се класира в първата осмица.", "date": "2019.01.28", "title": "Осма сила сме в света по риболов на лед (снимки)"}
{"url": "https://offnews.bg/politika/prezidentat-shte-sazdam-savet-kojto-da-izraboti-alternativa-na-zasto-696352.html", "text": "Това бе година на илюзорна стабилност и нарастване на беззаконието и ерозия на демократичните завоевания. Това заяви Румен Радев при отчета на втората година от мандата му като президент. Той поиска прокуратурата, МВР и антикорупционната комисия (КПКОНПИ) да ”навлязат в старателно отбягвания периметър на властта” и да бъдат създадени разширени механизми за контрол, които да проверяват за скрито придобиване на фирми и свързани лица, а не само да се попълват имотни декларации. ”Необходима е радикална промяна на политическата среда и стила на управлението”, каза още Радев. Той съобщи, че ще формира към президентската институция Съвет за стратегическо развитие на България, който да разработи алтернативи на застоя. Според него президентската институция е била последна бариера пред лобисткото законодателство. Радев напомни, че е наложил вето на 7 закона.За пореден път президентът разкритикува процедурата за избор на нов тип изтребители и решението на кабинета да започне преговори със САЩ за закупуване на F-16. Според него се е провел ”бутафорен” конкурс и управляващите са опорочили модернизацията на армията. Радев отчете, че е бил на 19 събития в чужбина, а 12 държавни глави са посетили България. Той изброи всички постигнати успехи в отношенията и с Балканските държави. И отчете, че посещението му в Москва е възстановило политическия диалог с Русия. Свободата на словото е обект на преследване. Последните критични гласове в българския ефир се притискат с инструментите на властта, заяви президентът. ", "date": "2019.01.28", "title": "Президентът: Ще създам съвет, който да изработи алтернатива на застоя"}
{"url": "https://offnews.bg/sviat/sasht-zaplashvat-maduro-sas-znachitelen-otpor-hiliadi-hora-biagat-o-696347.html", "text": "Задълбочаващата се дипломатическа и хуманитарната криза във Венецуела принуждава хиляди хора да я напуснат само за няколко дни. Мнозина прекосяват границата със съседна Колумбия, предава Би Би Си.Тя започна, след като на 23 януари на огромен антиправителствен протест председателят на парламента Хуан Гуайдо се обяви за временен президент на мястото на социалиста Николас Мадуро и мигновено получи подкрепата на САЩ, а по-късно - на повече от 20 държави, сред които латиноамерикански, европейски, както и Канада. Зад Мадуро застанаха Русия, Китай, Мексико, Турция и Гърция.Социалистът положи клетва за втори мандат през януари след избори, помрачени от бойкот на опозицията и обвинения в манипулиране на вота, които провокираха големи протести.След събитията от 23-и Мадуро обвини Гуайдо в извършването на преврат и поиска американските дипломати да напуснат страната в срок до 72 часа. САЩ отхвърлиха ултиматума, а днес предупредиха Венецуела, че всяка заплаха към дипломатите или опозиционния лидер Гуайдо ще бъде посрещната със \"значителен\" отпор. Всяко \"сплашване\" ще бъде възприето като \"тежко посегателство над върховенството на закона\", предупреди съветникът по националната сигурност Джон Болтън.Първоначално армията на Венецуела подкрепи Мадуро. В неделя обаче високопоставен неин представител - Кол Хосе Луис Силва - заяви в САЩ, че военните оттеглят подкрепата си и признава Гуайдо за президент. След това Болтън потвърди позицията на Вашингтон и предупреди да не се предприемат никакви форми на \"насилие и сплашване\". Гуайдо призова за \"мирна\" двучасова стачка в сряда и \"голям национален и международен митинг\".След първоначалната си предпазлива реакция в неделя няколко европейски държави, включително Германия, Франция, Великобритания и Испания, заявиха, че ще признаят Гуайдо за президент, ако не бъдат свикани нови избори в 8-дневен срок. Мадуро отхвърли ултиматума и поиска да той да бъде оттеглен.\"Венецуела не е обвързана с Европа. Това е пълна наглост\", заяви той пред CNN Turk и добави, че е готов на диалог с противниците на президентството му, както и че изпратил много съобщения на Тръмп, но американският президент \"ни презира\".Въпреки това в неделя вечерта, когато ултиматумът към американските дипломати във Венецуела изтече, Министерството на външните работи на страната оттегли заповедта за експулсирането им и вместо това даде 30-дневен срок, в който двете страни да установят рамките на отношенията си чрез т. нар. служби по интереси.Такива се използват, когато двете страни нямат формални дипломатически отношения, но искат да имат служба, която да осъществява контакт на основно ниво и да представлява интересите им.Защо Мадуро е толкова непопулярен?Венецуела е в икономическа криза с хиперинфлация и недостиг на основни продукти. Хората живеят много трудно. Милиони вече са избягали от родината си.Мадуро е изправен пред вътрешна и международна критика заради нарушаване на човешките права и начина, по който управлява икономиката.Той беше преизбран за втори мандат миналата година, но изборите бяха спорни. Много от опозиционните кандидати бяха спрени да се явят в надпреварата или хвърлени в затвора.Върховният съдия Кристиан Зепра избяга в САЩ през януари и сподели пред журналисти, че изборите не са били честни и че не е съществувала възможност за конкуренция.", "date": "2019.01.28", "title": "САЩ заплашват Мадуро със 'значителен' отпор, хиляди хора бягат от Венецуела"}
{"url": "https://offnews.bg/kultura/lost-frequencies-i-tom-uokar-potvardiha-uchastieto-si-v-exit-festivala-696353.html", "text": "Инди рокерът с един от най-големите хитове на 2018 г.  - Leave a Light On - Том Уокър, както и танцовият магьосник Lost Frequencies потвърдиха участието си в EXIT фестивала в Нови Сад, Сърбия, съобщиха организаторите.За събитието, от 4-и до 7 юли в Петроварадинската крепост, ще пристигнат още The Cure, Greta Van Fleet, Carl Cox, Phil Anselmo, Sofi Tukker, Dimitri Vegas & Like Mike и др. Главната сцена на EXIT ще посрещне и белгийския електронен тандем Two Pauz, чиито тракове получават подкрепата на Lost Frequencies и Martin Garrix.Песни на белгийската суперзвезда Lost Frequencies, като Are you with me и Reality, имат стотици милиони гледания в YouTube и са достигнали върховете на най-важните европейски класации.25-годишният диджей Frequencies, роден под името Felix De Laet, се завръща на EXIT с няколко заразителни парчета, включително Melody с Джеймс Блънт, която има почти 100 млн. гледания в YouTube, и с нова версия на What is Love.Том Уокър, роден и отраснал в Шотландия, стана известен с Leave a Light On, от която са продадени 2 млн. копия и стана №1 едно в много страни. Песента стана платинена в няколко страни и направи изпълнителя популярен в САЩ.Той беше номиниран за награда BRIT в категориите за най-добър британски сингъл и за най-добър млад артист.Посетителите на EXIT ще могат да чуят песните му Just You and I, Fly Away With Me, Angels и Walk Alone с Rudimental.Дебютният му албум What A Time To Be Alive излиза през март. За него той си сътрудничи с продуценти, работили със звезди като Адел, Arctic Monkeys, Ед Шийрън и Years & Years.Билетите EXIT се продават чрез exitfest.org и Bilet.bg. Има възможност и за пакети: билети плюс настаняване и местен трансфер, предоставени от PartyTravel.bg. Хотели могат да се резервират чрез официалната туристическа агенция на EXIT на exittrip.org и PartyTravel BG.", "date": "2019.01.28", "title": "Lost Frequencies и Том Уокър потвърдиха участието си в EXIT фестивала"}
{"url": "https://offnews.bg/kultura/john-steel-shte-podgriavat-uriah-heep-696360.html", "text": "John Steel ще открият концерта на Uriah Heep в София следващата седмица! Събитието ще се проведе в столичната зала „Универсиада“ на 6 февруари, от 19:00 часа.John Steel (Джон Стийл) е несъмнено една от най-интересните родни групи. Кратката им история започва от градчетата Харманли и Хасково още през 2007 година когато Иван Сталев(китара) и Живодар Димитров(барабани) създават проект с името Ivan Stalev Guitar Show, а малко по-късно преименуват в John Steel. С времето групата минава през много трансформации и се премества в Пловдив.Следват натрупване на концерти, авторска музика, проекти с различни родни музиканти, награди за китаристи, вокалист , Гранд При, първо място и запис в Първо студио на БНР от Поп Рок Фест Несебър в няколко поредни години, първо място на рок фестивал, финал на Евровизия 2011, международни участия в Турция, Гърция, Румъния и Сърбия, месечен и годишен хит на музикалната класация „Черната овца “ на радио Стара Загора 2013 и месечен хит за май 2014.John Steel записват първия си албум „Freedom” с легендарния вокалист Blaze Bayley (ex Iron Maiden, Wolfsbain) през 2015 година. Последвалото представяне на творбата и съвместните концерти предизвикват и официално изказване от страна на британската звезда, че за напред на Балканския полуостров ще работи само с тях.Песента \"Nightmare\" престоява 45 седмици във топ 10 на радио Z-rock у нас и поставя своеобразен рекорд, след като печели и 7 пъти класацията. От албумът са продадени над 3500 диска, а може да бъде открит и във всеки голям магазин в света.Вторият албум на групата „Everything or Nothing” е записан и представен неколкократно на живо с Doogie White (ex-Rainbow, ex- Yngwie Malmsteen) през 2017. Албумът се радва на значителен интерес във Великобритания и бандата реализира голям брой предварителни продажби. Третият албум на John Steel се очаква да излезне тази година, този път гостува David Reece (ex-Accept, ex-Bonfire).На 6 февруари John Steel ще допълнят празника като представят най-доброто от своето творчество. Вокалите този път ще са поверени на една от младите надежди на родната рок сцена у нас - Руси Тенев. За 22-те си години той вече е с награди от национални конкурси и участия в знакови събития, едно от които е и ... July Morning.Не пропускайте легендарните URIAH HEEP и участието на родните JOHN STEEL!Билетите са в продажба онлайн и в мрежата на Евентим, а някои от местата, на които можете да ги намерите са Бензиностанции OMV , Technopolis, Български пощи, Orange, Usit Colours, магазин Яко, магазини На Тъмно, Office 1 Superstore, билетна каса на EVENTIM на ул.“6-ти септември“в София, билетен център НДК, Дворец на културата и спорта – Варна, Пловдив – билетна каса пред общината.Политика за достъп на непълнолетни:Деца до 7 годишна възраст включително влизат без билет, но задължително с придружител. Всеки пълнолетен може да придружава максимум двама непълнолетни или деца.Декларация за придружител можете да изтеглите от този линк: Предстои обявяването на допълнителна информация!Организаторите препоръчват навременното закупуване на билети и спазването на реда в залата!", "date": "2019.01.28", "title": "John Steel ще подгряват Uriah Heep"}
{"url": "https://offnews.bg/obshtestvo/mrrb-otpuska-oshte-33-mln-lv-za-sanirane-v-19-malki-obshtini-696356.html", "text": "Министерството на регионалното развитие и благоустройството (МРРБ) отпуска нови 33 млн. лв. за мерки за енергийна ефективност на обществени и частни сгради в 19 малки български общини, съобщиха от ведомството.Одобрените проекти са 32 на брой и се намират на територията на 19 български общини: Троян, Златоград, Малко Търново, Крумовград, Белоградчик, Девин, Поморие, Разлог, Свиленград, Нови пазар, Ботевград, Севлиево, Мездра, Елхово, Генерал Тошево, Пещера, Карнобат, Попово и Берковица.Проектите включват дейности по подобряване на енергийната ефективност на многофамилни жилища, сгради от общинската и държавната администрация, общинската образователна, социална и културна инфраструктура.От МРРБ съобщават, че проектите са одобрени по процедура \"Енергийна ефективност в периферните райони-2\" по приоритетна ос 2 на европейската програма. В рамките на процедурата бяха подадени общо 52 проектни предложения, които бяха селектирани след оценка за административно съответствие и допустимост и на техническа и финансова оценка. Предстои сключване на договори за безвъзмездна финансова помощ с кандидатите, чиито проектни предложения са предложени за финансиране. Инвестициите по ОПРР за саниране на сгради в центрове на общини в периферни райони достигат 200 млн. лв. Процедурата \"Енергийна ефективност в периферните райони-2\" е продължение на първата мярка за енергийна ефективност в периферни райони, по която са сключени 170 договора на обща стойност над 167 млн. лв. Приоритетна ос 2 на ОПРР 2014-2020 г. е предназначена да подпомогне изпълнението на мерки за енергийна ефективност в обществени и жилищни сгради в малки градове - центрове на общини, които предоставят услуги на заобикалящите ги периферни райони. Целта е подобряване на енергийната ефективност на сградите в целевите територии, което пряко ще допринесе за намаляване на крайното потребление на енергия и косвено – за намаляване на емисиите на парникови газове. Крайната цел е да се подобрят показателите на сградния фонд в малките градове и съответно да се повиши качество на въздуха и условията за живот в тях.Решенията за предоставяне на безвъзмездна финансова помощ и за отказ от предоставяне на безвъзмездна финансова помощ са публикувани в сайта на МРРБ.", "date": "2019.01.28", "title": "МРРБ отпуска още 33 млн. лв. за саниране в 19 малки общини"}
{"url": "https://offnews.bg/tenis/grigor-dimitrov-veche-e-24-i-v-sveta-696357.html", "text": "Най-добрият ни тенисист Григор Димитров регистрира спад в ранглистата след турнира от Големия шлем - Открито първенство на Австралия.Хасковлията не успя да защити точките в Мелбърн от миналата година, когато стигна до 1/4-финал и по този начин загуби 3 позиции, като вече е №24 в класацията с актив от 1610 точки.От другите българи втората ни ракета Димитър Кузманов е 333-о място със 76 точки, а Александър Лазов е 480-и място с 13 точки.Лидер остава шампионът от Аустрелиън оупън Новак Джокович с 10 955 точки, следван от Рафаел Надал (Испания) с 8320 точки и Александър Зверев с 6475.Швейцарската легенда Роджър Федерер започна седмицата като №6 в ранглистата. Маестрото отпадна на 1/8-финалите в Мелбърн и така загуби 3 места в класацията, след като беше шампион в турнира през последните два сезона.1 (1). Новак Джокович (Сърбия) 10955 точки2 (2). Рафаел Надал (Испания) 8320 точки3 (4). Александър Зверев (Германия) 6475 точки4 (5). Хуан-Мартин дел Потро (Аржентина) 5060 точки5 (6). Кевин Андерсон (Южна Африка) 4845 точки6 (3). Роджър Федерер (Швейцария) 4600 точки7 (9). Кей Нишикори (Япония) 4110 точки8 (8). Доминик Тийм (Австрия) 3960 точки9 (10). Джон Изнър (САЩ) 3155 точки10 (7). Марин Чилич (Хърватия) 3140 точки", "date": "2019.01.28", "title": "Григор Димитров вече е 24-и в света"}
{"url": "https://offnews.bg/obshtestvo/ombudsmanat-maia-manolova-sreshtu-nespravedlivoto-otnemane-na-spiasht-696361.html", "text": "Омбудсманът Мая Манолова изпрати становище до Министерството на финансите (МФ), в което изразява категоричното си несъгласие с мерките, с които държавата възнамерява да разреши многогодишния проблем с т.нар. „спящи акции“ на граждани, придобити от масовата приватизация.Документът предвижда отнемане на собствеността върху акциите, без съгласие на собствениците и без компенсация, е прочитът на омбудсмана. „Без да отричам наличието на проблем и необходимостта от неговото разрешаване, не смятам за конституционосъобразно и справедливо отнемането на правата на милиони акционери върху акциите им от масовата приватизация, без компенсация и без да им се даде възможност за участие (достъп) до очакваните финансови ползи от процеса на „събуждане” на акциите“, пише в становището си до МФ омбудсманът Мая Манолова.Проблемът със „спящите акции“ от масовата приватизация засяга близо 2,5 млн. миноритарни акционери, а номиналната стойност е около 2-3 млрд. лева, посочва Манолова.В подкрепа на позицията си срещу механизма за „събуждане“ на „спящите акции“ омбудсманът изтъква и десетките жалби на граждани до институцията, в които сигнализират за липса на достъпна информация, остро критикуват приложената финансова системата за раздържавяване на икономиката в България и настояват за институционална подкрепа.", "date": "2019.01.28", "title": "Омбудсманът Мая Манолова срещу несправедливото отнемане на 'спящи акции'"}
{"url": "https://offnews.bg/ikonomika/pravo-na-otgovor-s-promenite-v-naredbata-poveche-proizvoditeli-dostav-696344.html", "text": "Уважаема редакция,В публикацията на OFFNews от 22 януари 2019 г. „“ има неверни данни. Възползвам се от правото си на отговор с цел те да бъдат корегирани.1. Към октомври 2016 година, г-жа Д. Танева е действащ Министър на земеделието и храните, а не е председател на земеделската комисия в парламента, както е написано, тя председателства комисията по земеделие към настоящият момент, а не през 2016 година. 2. Твърди се, че на практика, при сега действащите условия по схеми „Училищно мляко“ и „Училищен плод“ има обратен ефект от въведения приоритет на производителя, заложен в Наредбата с цел стимулиране на родното производство. Това твърдението е НЕВЯРНО и не е подкрепено с никакви данни, цифри и доказателства. Относно това твърдение, моля да имате предвид следните ЦИФРИ И ДОКАЗАТЕЛСТВА:a. По данни на ДФЗ към м. октомври, през настоящата учебна година при плодовете имаме одобрени 13 производителя и 150 търговци, а при млечните продукти има одобрени 15 млекопреработвателя и 98 търговци. Докато за миналата учебна година почти всички одобрени заявители са търговци /97% и от двете схеми бяха само търговски фирми, а одобрените производители са единици/. Или тук е ясно определена и доказана тенденцията земеделските производители/млекопреработватели да намерят своето справедливо и полагащо им се място и в двете схеми. Нещо, което през предходните години не беше така.b. Има увеличение при плодовете и зеленчуците доставяни по схема \"Плод\" директно от земеделски производители, което води до увеличаване на плодовете и зеленчуците произведени в България.c. Има голямо увеличение и на млечните продукти от собствено производство - одобрените млекопреработватели са ДЛЪЖНИ да доставят само собствено производство. Така се избягва ЛОШАТА практика от страна на търговците няколко пъти за един срок да сменят ПРОИЗХОДА на млечните продукти, които те доставят. При тези смени се увеличава риска от доставка на недостатъчно качествени продукти, тъй като търговецът се води само от един мотив – по-ниска покупна цена на млечните продукти, които той има правото да закупува от когото сметне за добре. Той не носи никаква отговорност за качеството и БДС стандарта и поради това за него няма значение чие производство е съответният млечен продукт, стига той да има на етикета си знака за БДС.Мотивацията, съобразно която приоритетът на производителите беше заложен в Наредбата, е напълно основателна и в резултат на него през тази учебна година е налице ЗНАЧИТЕЛНО увеличаване на доставените плодове, зеленчуци и млечни продукти СОБСТВЕНО производство, което директно рефлектира ПОЗИТИВНО върху бизнеса на тези производители, т.е. налице е подпомагане на производителите, така както беше предвидено.3. По-надолу в статията се твърди, че с въвеждането на служебен избор от страна на ДФЗ (цитирам) „фактически директорът беше лишен от право на глас кой да снабдява учебното му заведение с млечни продукти или плодове“.Това е АБСОЛЮТНО невярно твърдение, защото:a. Съгласно процедурата ИМЕННО директорите, с комисии назначени от тях, провеждат процедурата по избор на заявител – това е валидно и сега, не е отменено;b. ДФЗ се намесва и упражнява служебен избор само и ЕДИНСТВЕНО в случай, че при провеждането на процедурата по избор от директорите направеният избор НЕ Е осъществен съгласно разписаните в Наредбата условия и критерии. Това е арбитраж от страна на ДФЗ с цел избягване на неправомерен избор и ограничаване на корупционните практики при директорите.c. В случай, че процедурата по избор, проведена от училищата, е съгласно условията и критериите в Наредбата, ДФЗ НЯМА правото да се намесва и не осъществява служебен избор. За доказателство – много над половината от одобрените заявители по схемата са одобрени в резултат на процедури в самите училища без намеса на ДФЗ. ДФЗ е приложило служебен избор на заявители в малка част от учебните заведения. Не само, че директорите имат право на глас, но именно тяхно е правото на първо място да осъществят ОБЕКТИВЕН избор съгласно условията и критериите в Наредбата. И ако техният избор е направен по правилата – тогава ДФЗ няма право да прилага служебен избор.4. Твърди се, че печалбите на големите млекопреработвателни предприятия са нараснали главоломно за сметка на средните и дребните търговци и малки производители. Как е определено и доказано това твърдение, има ли точни данни за това, и какви?  Тук отново имаме само твърдение без никакви факти и доказателства. Да наистина има едно СПРАВЕДЛИВО увеличаване на ефективността за млекопреработвателите, но:a. Не само за млекопреработвателите, а и за земеделските производители, за ВСИЧКИ производители ЗАСЛУЖЕНО според отговорността, която носим по двете схеми, се наблюдава увеличаване на резултата. В никакъв случай не може да се твърди, че увеличението е „ГЛАВОЛОМНО“, а е съответно на отговорността, която носим като производители и заявители по схемите.b. Относно групата средни търговци, които предишната учебна година контролираха и двете схеми на над 97% /деветдесет и седем процента/.i. На първо място те все още работят по схемите, не са изключени от тях. Доказателство е това, че фирмата на Милена Рашева „Ню проджект“ е одобрена за над 800 учебни заведения в схема \"Плод\". Как така тези търговци са останали безработни и са фалирали? Това е невярно твърдение.ii. На второ място печалбите на търговци и столовите фирми по учебните заведения се нормализираха, тези фирми останаха да работят в МНОГО от учебните заведения, като неразделна част от схемите /и двете/, те продължават да работят като доставчици и раздават хранителните продукти. Намаляването на печалбите им обаче ИЗОБЩО не е голямо, като се има предвид, че през предходната годите те получаваха над 90% /деветдесет процента/ от печалбата по двете схеми, а за производителите оставаха едва 10%. През настоящата година разпределението е почти 50% на 50% - равнопоставено и справедливо разпределяне на рентабилност по линията на доставки – един МНОГО важен и справедлив резултат.iii. Изобщо не е вярно твърдението, че търговците и столовите фирми са изключени от схемите или работят без или с минимална печалба. Както написах в предходната точка, разпределянето на резултата сега е близо 50% на 50%, а не както беше миналата година 90% за търговеца и само 10% за производителя.5. Относно цитираните проценти за трите предприятия:a. Защо не цитирате данни за другите заявители в схема мляко – Домлян, Милки Груп и други – има общо 15 млекопреработвателни предприятия, които са одобрени по схемата. Ето някои цифри по данни, публикувани в сайта на ДФЗ – Домлян 311 учебни заведения или 31 110% спрямо миналата година /бяха 0-нула УЗ/, Милки Груп 182 УЗ или 18 200% спрямо миналата година /нула УЗ/, Братя Иванови 73 или УЗ 730% /миналата година 0 УЗ/и т.н. b. Ето и някои данни за търговци одобрени в схема МЛЯКО – Дейзи Стил 200 УЗ, БР Агро Плодова Компания 114 УЗ, Фууд Деливъри 88 УЗ и т.н.c. Разпределянето в схема мляко между търговци и производители изглежда така :i. Млекопроизводители – общо 2216 УЗ – около 64% от всички 3453 УЗ;ii. Търговци – общо 1872 УЗ – около 54 % от всички 3453 УЗiii. Сборът е над 100% тъй като им 658 УЗ в които едновременно са одобрени двама заявителя – един производител и един търговец;d. Относно схема ПЛОД – Ню Проджект 802 УЗ, Фууд Деливъри 228 УЗ, БГ Агро Плодова Компания 214 УЗ и т.н.e. Разпределянето в схема ПЛОД между търговци и производители изглежда така:i. Търговци – общо 2316 УЗ – около 68% от всички 3433 УЗii. Земеделски производители – общо 1887 УЗ – около 55% от всички 3433 УЗ;iii. Сборът е над 100% тъй като има 828 УЗ, в които едновременно са одобрени двама заявителя – един производител и един търговец;ИЗВОД – и в двете схеми се наблюдава почти равно разпределяне на УЗ спрямо двете основни групи /търговци и производители/, като в схема плод има превес на търговците, докато в схема мляко има превес на производителите.Обобщено за двете схеми резултатът е близо 50% на 50% - поравно. Не се наблюдава монополизиране на нито една от двете схеми – няма нито един заявител, който да има над 30% от учебните заведения по някоя от двете схеми. Този критерии /над 30%/ е заложен в Закона за защита на конкуренцията и спрямо него се тълкува термина монополизиране на пазарен дял и или контрол върху пазарен дял. Твърдението, че едно или няколко предприятия са монополизирали схемите плод и мляко са необосновани и противоречат на заложените текстове в Закона за защита на конкуренцията.6. Относно твърдението „Всичко това понижи ефективността на схемите \"Училищно мляко\" и \"Училищен плод\" - то е невярно и не е подкрепено с никакви факти, доказателства и цифри. По данни на ДФЗ тази година ще е не по-малко успешна от предходната. Т.е. по официални данни /брой УЗ, бюджет, брой заявители, БРОЙ ДЕЦА и др./ настоящата учебна година ще е по-скоро същата или даже по-успешна от миналата, но в никакъв случай НЯМА да е с понижена ефективност спрямо предходните учебни години.7. Относно твърдението – цитат \"Млечни продукти Тракия\", е доставила мухлясал, преетикиран кашкавал на децата от 10 учебни заведения в Ямбол и Сливен. Същата извърши доставка и на вкиснато прясно мляко, произведено в Полша, на основно училище в Перущица“:a. в Ямбол и Сливен – след МАСИРАНИ проверки по случая от страна на БАБХ и ДФЗ в резултат е установено, че само в едно училище в Сливен, на 26 октомври– т.е. 5 /пет/ дни след доставката на 22 октомври, са представени от директора при проверка от БАБХ само 12-13 бройки кашкавал с мухъл, без обяснение къде и как са съхранявани тези бройки през тези 5 дни между доставката на 22 октомври и сигнала до БАБХ Сливен, направен на 26 октомври. В други учебни заведения няма установени количества с отклонения от качеството.b. Относно – „Същата извърши доставка и на вкиснато прясно мляко, произведено в Полша, на основно училище в Перущица“ – моля за точност във вашите публикации, вашето твърдение е абсолютно невярно, няма доставка на такова прясно мляко от заявителя по схемата „Млечни продукти Тракия“, а от друго юридически лице.Владислав Михайлов, представляващ \"БМК Холдинг\" АД.", "date": "2019.01.28", "title": "Право на отговор: С промените в наредбата повече производители доставят мляко в училище, намаля броят на търговците"}
{"url": "https://offnews.bg/izvan-terena/muzata-na-barselona-shte-vodi-evrovizia-696364.html", "text": "Една от най-популярните фенки на Барселона - израелския топмодел Бар Рефаели, беше избрана за водеща на тазгодишното издание на Евровизия, което ще се проведе в Тел Авив през месец май.Тя няма да бъде сама на сцената, а ще си партнира с Ерез Тал, Аси Азар и Люси Аюб. Така песенният конкурс се завръща към корените си, след като през 2017 година в Киев на сцената се качиха само мъже водещи, а година по-късно в Лисабон бяха дами.Бар Рефаели е световен топмодел и е популярна с факта, че стана първата представителка на страната си, която украси корицата на изданието за бански костюми на \"Спортс Илюстрейтид\". През 2012 година тя създаде собствена агенция. Рефаели е популярна и с работата си като водеща на различни тв шоута, обикновено излъчвани в праймтайма, така че очакванията са да се справи с мисията Евровизия.Израелката е страстна почитателка на Лионел Меси и компания и имаше приятелска връзка с бразилския ас Дани Алвеш по времето, когато играеше на \"Камп Ноу\". Булевардни издания дори писаха, че са нещо повече от приятели, но това се оказа фалшива новина.", "date": "2019.01.28", "title": "Музата на Барселона ще води Евровизия"}
{"url": "https://offnews.bg/tenis/nikoloz-basilashvili-poslanikat-na-gruzia-696354.html", "text": "Само шест дни ни делят от старта на най-голямото спортно събитие в България за 2019 година – тенис шоуто Sofia Open. Световният елит на аристократичния спорт ще завладее България от 3 до 10 февруари. \"Арена Армеец\" е домакин на битките от най-силния и атрактивен турнир в света от категория АТР 250 за годината.В дните преди старта официалният сайт на турнира продължава рубриката \"Звездите на Sofia Open 2019\".Талантът си е талант, но е друго доказано име да те признае. Точно това се случва с Николоз Басилашвили. Когато е на 16 грузинецът тренира цяла седмица в дома на Брад Гилбърт в Калифорния. Известният скандалджия като играч, а после треньор е очарован от доброто възпитание и най-вече от потенциала на младежа. Най-силно впечатление на Гилбърт прави способността на Николоз да удря топката с всичка сила от всякаква позиция на корта.По време на една от тренировките грузинецът едва не събаря стоящия до мрежата Брад, който после разказва, че скоростта е била около 1000 мили в час. На шега, разбира се.\"След тази случка не го изпускам от внимание и следя кариерата му. Спомням си как тогава казах на жена ми, че ще бъда изненадан, ако това момче не влезе в топ 10 или топ 15\", признава човекът, с когото Андре Агаси стигна №1 в световната ранглиста.Басилашвили е тенисист, който не е играл на нито един турнир от Големият шлем при юношите. За сметка на това обаче се доказа при мъжете. През юли миналата година той влезе в основната схема на турнира в Хамбург от квалификациите и стана шампион. Няколко месеца по-късно взе втората си титла в Пекин след победа над четвъртия в света Хуан Мартин дел Потро (Арж) на финала. На 7 януари записа и най-доброто си класиране в световната ранглиста – №20.\"Аз съм единственият от моята страна, който печели турнири от АТП. Много съм горд, когато видя Грузия до името си. Тенисът става все по-популярен в моята родина. Много хора следят мачовете ми и ме поздравяват за успехите. В такива моменти се чувствам фантастично\", казва Басилашвили.Познаваме го и в София, след като през 2017 г. отстрани водача в схемата Доминик Тийм (Ав), а на полуфинала загуби от бъдещия шампион Григор Димитров.", "date": "2019.01.28", "title": "Николоз Басилашвили - посланикът на Грузия"}
{"url": "https://offnews.bg/112/sinat-na-miniu-stajkov-otvlechen-i-prebit-dokato-go-izdirvame-chrez-i-696363.html", "text": "Издирваният от Интерпол Стайко Стайков е бил отвлечен, пребит и захвърлен край София, съобщи БНР като се позовава на свои източници. Синът на Миню Стайков е в \"Пирогов\" с много травми по цялото тяло. Бащата на Стайко е в ареста от септември по разследване на прокуратурата и ГДБОП за производство на нелегални цигари, пране на пари и данъчни престъпления. Тогава Стайко Стайков не беше открит и го обявиха за издирване в Интерпол. От МВР проверяват случая. Адвокатът на Стайко Стайков Любомир Таков каза, че тази сутрин е депозирал молба в Специализираната прокуратура за сътрудничество по случая \"Стайков\" и едва след това е разбрал, че клиентът му се намира в \"Пирогов\", информира бТВ. По думите му близки на Стайков са го открили в района на парк \"Витоша\" в безпомощно състояние, след като той сам им се е обадил и е поискал помощ.Таков се надява в рамките на деня да се срещне с клиента си. От болницата потвърдиха, че имат такъв пациент, но той сам е потърсил помощ в лечебното заведение. Приет е за прегледи и наблюдение.", "date": "2019.01.28", "title": "Синът на Миню Стайков отвлечен и пребит, докато го издирваме чрез Интерпол"}
{"url": "https://offnews.bg/futbol/bfs-reshi-zadalzhitelno-osvetlenie-na-stadionite-za-machovete-v-elita-696387.html", "text": "Българският футболен съюз проведе ежегодния си семинар по Национално клубно лицензиране за сезон 2019/2020 г.В петък (25 януари) в Националната футболна база \"Бояна\" се събраха представители на професионалните клубове от Първа и Втора лига, които получиха подробни инструкции и документация във връзка с процедурите по лицензиране за следващия състезателен сезон както за вътрешното първенство на България, така и за клубните турнири под егидата на УЕФА.Изпълнителният директор на БФС Борислав Попов запозна участниците с нововъведенията в Наредбата за национално клубно лицензиране. Основните промени касаят спортната инфраструктура и са съобразени с изискванията на новия Закон за опазване на обществения ред при провеждане на спортни мероприятия, приет от Народното събрание през август 2018 г.Една от ключовите промени е задължителното наличие на осветление на стадионите, на които ще се играят двубои от Първа лига през сезон 2019/2020 г. Въвежда се и задължително оборудване с охранителни камери на входовете и изходите във връзка с подобряване на сигурността по футболните арени.Лицензионният мениджър на БФС Георги Лалев запозна в детайли участниците с правните, инфраструктурните, административните и спортните критерии за лицензиране. За финансовите критерии говориха експерти от Ernst and Young (Първа лига) и Price Waterhouse Cooper (Втора лига).Клубовете бяха подробно информирани и за предстоящото въвеждане на електронната система за лицензиране, която ще влезе в сила от сезон 2020/2021 г. и която ще бъде интегрирана към системата на ФИФА TMC.", "date": "2019.01.28", "title": "БФС реши: Задължително осветление на стадионите за мачовете в елита през 2019/2020 г."}
{"url": "https://offnews.bg/obshtestvo/v-chasti-ot-hipodruma-i-kriva-reka-niama-da-ima-voda-696326.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Изграждане на сградно водопроводно отклонение на бул. „Цар Борис III“ в жк. „Хиподрума“ налага спиране на водоподаването от 10:00 до 16:00 часа на ул. „Найден Геров“, бул. „Акад. Иван Евстатиев Гешов“, бул. „Цар Борис III”, ул. „Софийски герой“. Подмяна на спирателен кран на ул. „Константин Иречек“ в кв. „Крива река“ налага спиране на водоподаването от 10:00 до 17:00 часа на ул. „Константин Иречек“, ул. „Св. Иван Рилски“, бул. „Пенчо Славейков“, ул. „Даскал Манол“. Във връзка с подмяна на сградно водопроводно отклонение на ул. „Троянов път“ в с. Казичене, се налага спиране на водоподаването от 10:00 до 17:00 часа по ул. „Троянов път“ от ул. „Липите“ до края на улицата. ", "date": "2019.01.28", "title": "В части от Хиподрума и Крива река няма да има вода"}
{"url": "https://offnews.bg/obshtestvo/ianuari-si-otiva-s-dazhd-i-toplo-vreme-dnes-niama-da-vali-696284.html", "text": "Седмицата започва с облачно време, но няма да вали. В последните дни на януари ще бъде топло за сезона. Максималните температури днес ще са между 3 и 12 градуса. Утре обаче, основно над западната част от страната, дъждът се завръща. Термометрите на места ще се качат до 15 градуса. До края на работната седмица ще има слабо понижение на температурите, валежите ще продължат чак до уикенда. В събота и неделя над цялата страна ще бъде предимно облачно, но дъжд и сняг не се очакват. Февруари започва с максимални температури между 5 и 13 градуса.", "date": "2019.01.28", "title": "Януари си отива с дъжд и топло време, днес няма да вали"}
{"url": "https://offnews.bg/futbol/bazhdekov-viarvam-che-levski-shte-se-zapazi-696332.html", "text": "Бившият изпълнителен директор на Левски Константин Баждеков заяви, че основен приоритет на “сините” трябва да е взимането на лиценз за Европа. Пред БНР той коментира и работата на Павел Колев в клуба.“Едва ли ситуацията в Левски може да се нарече притеснителна. Мисля, че първите действия на новия изпълнителен директор вървят в правилната посока. За момента, докато се изяснят нещата относно това дали ще има смяна на собствеността и до каква степен ще бъде тя, трябва да се взимат някакви решения, за да не се спират процесите в клуба. вярвам, че Левски ще се запази. Вървят процеси на смяна на собствеността. Това за мен е причината за тези бързи рокади. Затова е нормално да се даде и поле за изява на нови хора, които да влязат в клуба. Павел Колев има достатъчно теоретическа подготовка, а в последните години и практическа, за да работи успешно в Левски”, сподели Баждеков.“При положение, че един треньор няма 100-процентова концентрация върху работата си, смяната му може да се определи като удачна. Това дали е водил или не разговори за нова работа, добави излишно напрежение в спортно-техническото направление. Славиша Стоянович не бе категоричен дали остава, или ще си тръгне. Затова и идването на Георги Дерменджиев е навреме. Мисля, че и самата смяна стана доста цивилизована. Така и новият треньор ще може още по-бързо да се запознае с обстановката в клуба. Последните години и по мое време имаше моменти, в които бе трудно взимането на лиценз за участие в Европа. За мен това е основният приоритет. Сега смятам, че в Левски имат достатъчно време да спазят всички срокове. Ако това нещо не се случи, ще бъде много лошо и пагубно за клуба”, завърши Баждеков.", "date": "2019.01.28", "title": "Баждеков: Вярвам, че Левски ще се запази"}
{"url": "https://offnews.bg/politika/kasim-dal-ne-iska-v-tiurliugiuvech-s-mareshki-liderat-na-npsd-go-ob-696335.html", "text": "Народната партия за свобода и достойнство (НПСД) няма да бъде част от новата \"тюрлюгювеч коалиция\" на Веселин Марешки.Това обяви създателят на НПСД и неин зам.-председател Касим Дал, след като лидерът й Орхан Исмаилов  партията във \"Воля - българските родолюбци\". Не съм съгласен с тази коалиция, защото в партията не сме взимали такова решение. Това беше негово лично решение”, заяви Касим Дал. Нашата партия е пронатовска, проевропейска и винаги сме защитавали тези идеи. Именно затова няма как да участваме в една такава коалиция. Идват евроизбори и нито принципите, нито идеите ни позволяват да бъдем в една коалиция с крайната десница в Европа. В тази коалиция участват партии от крайната левица, до крайната десница”, каза още Касим Дал.Именно затова следващият ход е да бъде поискана оставката на Орхан Исмаилов.Орхан Исмаилов обяви в профила си във фейсбук, че е поискал Контролният съвет на НПСД да се произнесе в спора.Той публикува решение на Изпълнителния съвет на НПСД от 15 януари, според което между Воля и НПСД може да се сключи коалиционно споразумение. От документа става ясно, че Дал е подкрепил решението, но не е участвал в гласуването, защото е напуснал заседанието, заради уговорен час при лекар. Сега оставката на Исмаилов искат двама зам.-председатели на партията, дванадесет областни координатори и председателите на партийните структури в Анкара и Истанбул. ", "date": "2019.01.28", "title": "Касим Дал не иска в 'тюрлюгювеч' с Марешки, лидерът на НПСД го обвини, че отишъл на лекар"}
{"url": "https://offnews.bg/futbol/maurides-otnovo-v-igra-za-tcska-696333.html", "text": "Нападателят Мауридес се завръща в игра за ЦСКА-София днес, пише \"Тема Спорт\". Той ще се включи в контролата с Виктория (Пилзен), след като пропусна две от червените проверки - загубата от Академия Пушкаш с 1:3 и успеха над Шанхай Шенхуа с 1:0. Бразилецът изкара три дни във Виена, където премина прегледи в австрийския гранд Рапид, но така и не се стигна до трансфер. Според публикациите в Австрия бразилецът е показал незадоволителна форма, а и агентът му е поставил прекомерни изисквания към Рапид. В крайна сметка “деветката” се върна в лагера на “червените” в Испания в сряда и тренира здраво, за да навакса изоставането си от подготовката.Досега Мауридес игра 45 минути в първата проверка - 1:1 с Бохум, като тогава изпусна чисто положение.Мачът с Виктория днес е от 17:00 часа и най-вероятно ще бъде предаван директно от ЦСКА-София във фейсбук, подобно на контролата с Шанхай Шенхуа. От Спарта (Прага) пък обявиха вчера, че проверката им с “армейците” на 31 януари (четвърък) също ще е с начален час 17:00.", "date": "2019.01.28", "title": "Мауридес отново в игра за ЦСКА"}
{"url": "https://offnews.bg/obshtestvo/iasni-sa-pobeditelite-v-devetoto-natcionalno-sastezanie-po-tvorchesko-696379.html", "text": "Над 4000 ученици от 173 училища в цялата страна участваха в деветото Национално състезание по творческо писане на английски език, което се проведе в края на ноември 2018 г. Участниците се състезаваха в седем възрастови категории от 6-ти до 12-ти клас. Национално жури определи победителите във всяка от тях.Церемонията по награждаване на победителите ще се състои на 16 февруари 2019 г. в Американския университет в Благоевград.Състезанието по творческо писане на английски език се организира у нас за девета поредна година по инициатива на Фондация „Корпус за образование и развитие - КОРПлюС\" в партньорство с Посолството на САЩ и Американския университет в България.Конкурсът насърчава учениците да използват английския език по забавен начин и най-вече да мислят нестандартно. И тази година включените в конкурса теми бяха интересни и провокиращи въображението на учениците, като: „Къде отива океанът“, „На една усмивка разстояние“, „Животът е твърде кратък, за да нося скучни дрехи“, „Ябълковото дърво, което не преставаше да расте“ и др.", "date": "2019.01.28", "title": "Ясни са победителите в деветото Национално състезание по творческо писане на английски език"}
{"url": "https://offnews.bg/obshtestvo/promeni-v-parkiraneto-v-chast-ot-tcentara-na-sofia-696337.html", "text": "Въвежда се временна организация на движението във връзка с провеждането на граждански диалогв Дома на Европа, съобщи ЦГМ.  От 10.00 до 16.30 часа се забранява престоят и паркирането на пътни превозни средства, с изключение наавтомобилите на гостите на събитието, на ул. „Рачо Димчев” - 20 паркоместа.От 13.30 до 16.30 часа се забранява влизането на пътни превозни средства по ул. „Рачо Димчев”, само принеобходимост и по преценка на отдел „Пътна полиция\" при СДВР. „Център за градска мобилност” ЕАД ще осигури специализиран автомобил за принудително преместване напаркирани в нарушение автомобили, само по нареждане на отдел „Пътна полиция” при СДВР, за времето имястото посочени по-горе, съгласно чл. 171, т. 5 от Закона за движението по пътищата.", "date": "2019.01.28", "title": "Промени в паркирането в част от центъра на София"}
{"url": "https://offnews.bg/obshtestvo/bez-globi-za-skejtari-v-sofia-ako-ne-praviat-kaskadi-po-pejkite-696394.html", "text": "Председателят на комисията по обществен ред и сигурност към СОС Иван Илиев свика среща с представители на СДВР и скейтборд организациите с цел уточняването правилата за прилагане на новата Наредба за обществения ред в София. Повод за нея бяха оплаквания на скейтбордисти за неправомерно съставени им актове. По време на разговорите Илиев заяви за пореден път, че нормативният документ не забранява карането на скейтборд. Текстовете ограничават единствено каскадите върху определени елементи от инфраструктурата, а именно парапети, огради, пейки, бордове на фонтани, оборудване и съоръжения на детски площадки, с цел осигуряване на безопасност.Не може да се ползва наредбата за писане на актове, подчерта Иван Илиев. Той апелира ръководството на СДВР да вземе мерки за правилното прилагане на наредбата. Георги Хаджиев и Антон Златанов поеха ангажимент да изготвят практически указания и да запознаят с тях своите оперативни служители. И поясниха, че във всички случаи до момента полицията е реагирала на подадени сигнали от граждани. На срещата бяха изслушани представители на бизнеса в подлеза на НДК, които изказаха възмущение от поведението на скейтърите и щетите, нанесени върху общинската и частната собственост.Бяха изслушани и представители на скейт организациите – Делян Стефанов от София Скейт Сити, заяви, че са предупреждавали още по време на обсъжданията на наредбата, за възможността текстовете да бъдат тълкувани неточно. Председателят на комисията Иван Илиев посочи, че през пролетта ще организира нова среща, на която да се анализира как след направените указания наредбата се прилага от служителите на СДВР, за да могат скейтърите да карат през най-активния си сезон, без да бъдат притеснявани. По време на комисията стана ясно, че продължават разговорите между представителите на скейт организациите и гл. архитект на София Здравко Здравков за изграждането на скейт площадки и паркове. Набелязани са три възможности – в Северния парк, в Княжеската градина и Южен парк – 2 (при Музея за Земята и хората).", "date": "2019.01.28", "title": "Без глоби за скейтъри в София, ако не правят каскади по пейките"}
{"url": "https://offnews.bg/obshtestvo/gripna-vakantcia-i-v-sofia-ot-dnes-virusite-zapochvat-da-otstapvat-pr-696285.html", "text": "Учениците в София излизат в грипна ваканция от днес до 4 февруари. учениците ще са в класните стаи на 6 февруари, тъй като 5-и е неучебен ден между двата срока. Детските градини в София остават отворени, но със засилен контрол за болни деца.Заради грипа от днес до петък ще бъдат затворени училищата и детските градини в Благоевград и Кюстендил, епидемия бе обявена и във Великотърновска област.. Преустановяват се детските и женските консултации, свижданията в лечебните заведения, планираните операции и провеждането на профилактични имунизации. Грипната епидемия вече обхваща по-голямата част от страната - Бургас, Варна, Видин, Кърджали, Добрич, Пазарджик, Пловдив, Силистра, Сливен, Смолян, Софийска област, Стара Загора, Хасково, Шумен, Ямбол и др.Очаква се болните в цялата страна да започнат да намаляват в края на седмицата. Във връзка с грипната ваканция на учениците в София, от утре до 5-и февруари Центърът за градска мобилност пуска автобуси по линия N 66 от Зоологическата градина до хотел \"Морени\" и в делничен ден. Разписанието на автобусите до Витоша може да се намери на сайта на Центъра за градска мобилност.", "date": "2019.01.28", "title": "Грипна ваканция и в София от днес, вирусите започват да отстъпват през февруари"}
{"url": "https://offnews.bg/obshtestvo/stolichna-obshtina-shte-spasiava-skejtbordistite-ot-politcejski-globi-696300.html", "text": "Столична община ще спасява скейтбордистите от , които им налага полицията в София, след приемането на новата наредба за обществения ред. Днес членовете на комисията по обществен ред и сигурност към СОС се срещат с представители на СДВР, за да им обясняват какво точно предвижда наредбата. Документът не забранява карането на скейтборд, а ограничава само каскадите върху парапети, огради, пейки, бордове на фонтани и детски площадки. Карането по тях е забранено, заради безопасността на скейтъри и граждани и опазване на общинско имущество. Това е втора среща на комисията със СДВР, защото столичната дирекция на полицията има нова ръководство. Главният архитект на София Здравко Здравков вече обяви, че са  три места за изграждане на скейт площадки. Това са сухото езеро зад Паметника на Съветската армия, парка зад хотел “Хилтън” и в Северния парк. ", "date": "2019.01.28", "title": "Столична община ще спасява скейтбордистите от полицейски глоби"}
{"url": "https://offnews.bg/obshtestvo/stroezhi-i-v-kurorta-sv-sv-konstantin-i-elena-696340.html", "text": "Курортът „Св. Св. Константин и Елена” е превърнат в строителна площадка.Това съобщи бТВ, като се позовава на клипове в социалните мрежи.Един от тях е на Боян Георгиев, който често се разхожда в курорта, води и децата си. На метри от морето вижда багерите в действие. „Беше покъртително, защото там не намерих обичайната гледка от заливи, красива природа, видях само строежи... Адски много съжалих, тъй като това е едно плажче, на което аз съм пораснал, там беше офицерски плаж, имаше басейн с минерални извори”, казва Георгиев.Проверката установява, че курортът изпълнява инвестиционната си програма за подобрение на материалната база с три проекта. Целта е да бъдат построени апартаменти, студия, басейн и ресторант към съществуващия 5-звезден хотел.Търговски център ще замени досегашните преместваеми обекти за дрехи и сувенири. От курорта обосновават строежите с идеята за развитие на комплекса като целогодишна морска и спа дестинация.Строителните разрешения са издадени от община Варна. „От МРРБ е одобрен подробният устройствен план, тъй като курортният комплекс е с национално значение и редът на закона е такъв. Намира се в зона А по Закона за устройство на Черноморското крайбрежие, проектът е съобразен с допустимите нормативи за застрояване в тази устройствена зона”, обяснява Виктор Бузев, гл. архитект на община Варна.Проектите са съгласувани с екологичното законодателство, увериха и от РИОСВ – Варна.", "date": "2019.01.28", "title": "Строежи и в курорта 'Св. Св. Константин и Елена'"}
{"url": "https://offnews.bg/temida/razpitaha-hristo-ivanov-po-deloto-sreshtu-petar-moskov-za-vaksinite-696380.html", "text": "Съпредседателят на \"Демократична България\" и бивш министър на правосъдието в кабинета \"Борисов\" 2 - Христо Иванов, беше разпитан по делото срещу бившия здравен министър Петър Москов, съобщава БНР.Москов е подсъдим заедно със заместника си Адам Персенски за това, че на 9 юли 2015 г., в качеството си министър на здравеопазването не е изпълнил служебните си задължения, като е приел дарение от турското здравно министерство - 100 хил. дози ваксина за деца „Пентаксим -0.5 мл.“ и 100 хил. дози ваксина за „Хепатит Б“ – „Еувакс Б“, които не са разрешени за употреба на територията на България. Поради това не биха могли да отговорят на нуждите на имунизационния календар в страната.Според прокуратурата от действията на Москов са настъпили вредни последици за МЗ от имуществен характер в размер на 325 233,87 лв. и неимуществени вреди, изразяващи се в създаване на недоверие в авторитета на МЗ за осъществяване на ефективен контрол относно упражняваната лекарствена политика и недоверие у гражданите за дейността по ваксиниране на деца.Очаква се процесът да върви по съкратена процедура и няма да бъдат разпитвани всички свидетели. Те са над 200 и сред тях има такива със защитена самоличност. През юни 2018 г. беше разпитан и премиерът Бойко Борисов.\"Никога и по никакъв начин не съм си позволявал и в качеството си на министър, и сега, да предпоставям решения на съда. Казвам само, че делото няма нищо общо с качеството и вида на ваксините. Те са същите, които винаги са правени на българските деца, а от там нататък обвинението срещу мен дали правилно съм внесъл ДДС от бюджета на министерството в Републиканския бюджет, това е нещо, което съдът ще прецени\", коментира днес след края на заседанието Петър Москов.", "date": "2019.01.28", "title": "Разпитаха Христо Иванов по делото срещу Петър Москов за ваксините"}
{"url": "https://offnews.bg/obshtestvo/pirogov-otvori-gripen-kabinet-za-detca-696343.html", "text": "Спешният институт \"Пирогов\" отвори и детски грипен кабинет, съобщиха от болницата.След като разкри грипен кабинет за възрастни, университетската спешна болница отваря и детски. В него пацинтите от до 18 г. преминават преглед, който не се заплаща и не изисква направление от личния лекар, обяснява д-р Ирен Цочева, завеждащ Педиатричното отделение на \"Пирогов\".Необходимо е да се направи регистрация на Детската регистратура, от където пациентите ще бъдат насочени към специалния кабинет.За пациентите над 18 години е необходимо да се направи регистрация на Регистратура - възрастни, която е позиционирана в ляво на главния вход на болницата.От там те ще бъдат насочени към грипния кабинет за възрастни.", "date": "2019.01.28", "title": "'Пирогов' отвори грипен кабинет за деца"}
{"url": "https://offnews.bg/obshtestvo/vojnov-nad-800-iazovira-sa-za-remont-nivata-zapochvat-da-se-vdigat-p-696338.html", "text": "Няма критични точки в Благоевград, Смолян, Кърджали, Хасково, Пловдив, Стара Загора, Сливен и Ямбол, където имаше обилни валежи от дъжд и сняг. Започва обаче топене на снеговете и се повишава нивото на скатните води, а така започват да се вдигат нивата на язовирите. Това обясни Кирил Войнов - председател на Държавната агенция за метрологичен и технически надзор по бТВ. По думите му в язовирите се поддържа свободен обем за такива случаи, за да могат да поемат допълнително количество вода. Такава обстановка обаче не е очаквана, тя е по-характерна за март, когато започва обилното топене на снеговете, обясни още Войнов. „ каза още Кирил Войнов.Над 400 язовира имат нужда от незабавен ремонт, а над 800 от текущ, посочи още председател на ДАМТН.Той бе категоричен, че трябва да се помисли за подготовката на населението за действие при кризисни ситуации.", "date": "2019.01.28", "title": "Войнов: Над 800 язовира са за ремонт, нивата започват да се вдигат по-рано тази година"}
{"url": "https://offnews.bg/politika/denitca-zlateva-nominatciite-za-evrodeputati-ot-bsp-zapochvat-ot-dnes-696341.html", "text": "Ние категорично застанахме зад Елена Йончева, обществото стои зад нея. Ясно заявихме, че обвиненията срещу нея са политически, а не юридически. Очакваме с нетърпение утре тя да изнесе поредната порция корупционни скандали. Това обяви зам.-председателят на БСП Деница Златева по повод обвинението срещу Йончева за пране на пари. Обвиненията към Елена Йончева нито ще я сплашат, нито ще поставят БСП в ъгъла. Над 2000 човека приехме декларация в нейна подкрепа, парламентарната група застана зад нея, обществото също стои зад нея. Ясно заявихме, че този процес е по-скоро политически, отколкото юридически\", заяви Златева. Кой ще е водач на листата за евровота ще се реши след като приключи кръга с номинации, който започва от днес и ще продължи до 15 март. Националният съвет ще реши как ще нареди листата за Евроизборите. Това е органът, който в средата на март ще обяви и водача ни. Ние сме партия, която спазва процедурите\", каза още Златева. Тя допълни, че очаква листата на БСП да бъде силна. \"Имаме подготвени хора - можещи и умеещи, а в събота приехме и прездизборната ни платформа за участие в изборите. Лицата са важни, но много по-важни са политиките, които ще отстояваме в следващия европарламент\", коментира Златева. По думите ѝ БСП е много по-силна и с по-голямо доверие от преди. \"Ние говорихме за политики, а ГЕРБ говориха за сини и червени лампи на техния партиен форум\", заяви зам.-председателят на БСП. \"Готови сме да спечелим Европейските избори. БСП е демократична партия и винаги сме имали различни мнения, но в такива ситуации сме единни\", коментира Златева. По повод поведението на управляващите напоследък, Златева поясни: \"През последните 10 години действителността е такава - депутатите се явяват като продължение на волята на премиера. Голяма част от законите се внасят по волята на премиера, или се отхвърлят по негова воля. В рамките на 10-годишния си мандат, можем да преброим на пръсти колко пъти г-н Борисов е присъствал на парламентарен контрол\".", "date": "2019.01.28", "title": "Деница Златева: Номинациите за евродепутати от БСП започват от днес"}
{"url": "https://offnews.bg/analizi-i-komentari/afis-71-ot-balgarite-smiatat-che-statukvoto-raboti-za-bogatite-ner-696346.html", "text": "Две трети от българите - 63% смятат, че имущественото неравенство у нас се увеличава. Само 7% са на обратното мнение. А всеки четвърти (26%) предполага, че социалните разлики остават на същото ниво.Това показват данните от проучване на Афис, проведено от 14 до 9 януари сред 1010 пълнолетни български граждани.Възприятието за растящо неравенство е обратно пропорционално на доходите. То изцяло потвърждава „народната социология“, според която „ситият на гладния не вярва“. Сред хората с до 150 лв. месечно на човек от домакинството, нагласата, че неравенството расте, обхваща далеч по-голям дял отколкото е средният за страната – 81%. В тази подоходна категория само 10% смятат, че различията остават на същото ниво и нито един (0%) не е споделя мнението, че имуществената ножица се затваря, коментират от АФИС. Тъкмо обратното се забелязва при хората, които разполагат с 1000 лв. или повече месечно. Те виждат далеч по-слаба динамика, отколкото забелязва населението като цяло. Само 48% в тази категория отбелязват растящо разслоение, 33% не виждат промяна, а 17% (или два и половина повече пъти от типичния дял) смятат, че неравенството намалява.Запитани, „За кого, според Вас, работи политическата система в България“ – за богатите, за средната класа или за бедните?“ – само 7% преценяват, че нашата демокрация изразява интересите на всички еднакво, както постулира Конституцията. Доминира отговорът, че статуквото работи за богатите (71%). Само 2% смятат, че работи за бедните. Още по-незначителен брой (2%) допускат, че установените порядки обгрижват с предимство „средната класа“. А 11% избират междинен отговор – че днешната система не работи за никого.А „Доколко властта зависи от бизнеса?“, 39% оценяват зависимостта като „силна“, докато на обратното мнение са само 7%. А 38% виждат зависимост, заличаваща разграничението между двете. Те избират грубо-реалистичния отговор: „Властта е бизнес, бизнесът е власт“.Сред хората, които определят себе си като консерватори, привържениците на ГЕРБ или други десни партии, почти двойно по-голям дял от спрямо средното смятат, че неравенството остава на същото ниво (съответно 44%, 42%,41%). Само че те са малцинство – съответно 5%, 23% и 2%. В една електорална демокрация, броят им не е достатъчен, за да наложат еволюционна или статична дефиниция на народната воля.", "date": "2019.01.28", "title": "АФИС: 71% от българите смятат, че статуквото работи за богатите, неравенството се увеличава"}
{"url": "https://offnews.bg/futbol/half-na-ludogoretc-gleda-kam-izhoda-696339.html", "text": "Лятната покупка на Лудогорец Мей Малангу може да напусне Разград само пет месеца след като пристигна в отбора. Той представлява интерес за някои от клубовете в шведското първенство. Според запознати става дума за Йостерсунд и Хелзинборг.Шведският шампионат не е нещо ново за Малангу. Той е играл в скандинавската страна над 6 години. От 2008 до 2013 година защитава цветовете на Хелзинборг, а след това минава играе в Хаселхолм и Гьотеборг. Периодът му в Швеция свършва през 2015 година, когато преминава в турския Коняспор. Малангу е шампион за 2011 година, има две купи и две суперкупи. Той е избран за най-добър футболист на шведското първенство през същата година.В момента в Лудогорец изобилства от вътрешни халфове. След трансфера на Серкан Юсеин, те вече наброяват 7 човека - Светослав Дяков, Густаво Кампаняро, Яцек Горалски, Анисе Абел, Лукас Саша и именно Малангу. Бившият национал на Южна Африка не може да премине в първенство, което се провежда в цикъл \"есен-пролет\", защото вече има мачове за Динамо (Букурещ) и Лудогорец. Шведската лига обаче се провежда във формат \"пролет-есен\" и там трансфер е напълно възможен. Алсвенскан започва в края на март.", "date": "2019.01.28", "title": "Халф на Лудогорец гледа към изхода"}
{"url": "https://offnews.bg/futbol/zhelan-ot-ludogoretc-nastoiava-za-transfer-696348.html", "text": "Нападателят Нана Ампома е информирал ръководството на своя клуб Беверен, че желае да бъде продаден до края на януарския трансферен прозорец, съобщава изданието hln.be. В момента за подписа на 23-годишният ганайски футболист се борят българския шампион Лудогорец и френския елитен Амиен.Ампома се представя доста в белгийския шампионат, където от началото на сезона има 7 гола и 5 асистенции в 20 мача. Самият играч е на мнение, че мястото му не е в Беверен, който заема предпоследното 15-о място в Юпилер лигата.Ампома има договор с белгийците до 2021 година, което поставя клуба в силна позиция при евентуални преговори. Според hln.be футболистът ще чака до последно, за да види дали няма да получи предложение от някой местен топ отбор. Желанието му е да остане в Белгия, но засега шефовете не са склонни да се разделят с него. През 2018-а японския полузащитник Риота Мориока премина от Беверен в Андерлехт за сумата от 2.5 милиона евро, а според индикациите бъдещият клуб на Ампома ще трябва да заплати доста по-сериозна сума.", "date": "2019.01.28", "title": "Желан от Лудогорец настоява за трансфер"}
{"url": "https://offnews.bg/tenis/tcveti-pironkova-stiska-paltci-na-balgarite-v-sofia-open-696350.html", "text": "Една от най-добрите ни тенисистки Цветана Пиронкова пожела успех на българските участници на предстоящия турнир Sofia Open.\"Остават шест дни до началото на Sofia Open! Уникална е атмосферата в зала \"Арена Армеец\", особено когато цялата публика те подкрепя!Тази година имаме двама български представители в основната схема - Димитър Кузманов и Адриан Андреев. Успех момчета!\", написа Пиронкова в официалния си профил в социалната мрежа Инстаграм.Турнирът от сериите АТР 250 в българската столица започва в неделя.", "date": "2019.01.28", "title": "Цвети Пиронкова стиска палци на българите в Sofia Open"}
{"url": "https://offnews.bg/obshtestvo/gripnata-vakantcia-v-sofia-i-pleven-do-5-fevruari-vkliuchitelno-1370-696358.html", "text": "Ваканцията в София-град ще продължи до 5 февруари включително, а не до 4-и, уточни днес Министерството на образованието. Същото важи и за област Плевен. Учениците ще се върнат в клас на 6 февруари.Днес в повече от 1370 училища и детски градини са преустановени учебните занятия.В грипна ваканция са 267 училища в София-град, 124 училища в област Благоевград, 105 училища в област Плевен и 41 училища в област Кюстендил.Учебни занятия в благоевградските и кюстендилските училища няма да се провеждат до 1 февруари включително. Те ще трябва да отидат на училище на 4 февруари.В грипна ваканция от днес са учениците и от областите Велико Търново, Русе, Разград, Добрич и Кърджали.Продължава грипната ваканция за 194 училища в Пловдивско, по 122 училища в област Варна и област Пазарджик, за 80 училища в област Хасково и за 43 училища в област Ямбол.В област Видин няма занятия в 32 училища и две детски градини по предписание на РЗИ. В 22 училища в област Враца и 7 училища в област Ловеч също няма учебен процес.Поради лоши метеорологични условия не се учи в 8 училища в област Смолян.В предгрипна обстановка е област Търговище.", "date": "2019.01.28", "title": "Грипната ваканция в София и Плевен до 5 февруари включително, 1370 училища и градини затворени днес"}
{"url": "https://offnews.bg/offtopic/piton-uhapa-avstralijka-v-toaletnata-696201.html", "text": "Австралийка буквално „подскочила от тоалетната“, след като била ухапана от змия, докато е стояла на тоалетната чиния.Хелън Ричардс получила малки прободни рани, след като змията излязла от канала на тоалетната и я нападнала. Инцидентът се случил в къщата на неин роднина в Бризбън.Змията се оказала китов питон с дължина 1,5 метра.Собственикът къщата извадил влечугото, след което коментира, често има змии в тоалетната - там търсят вода в горещините.„Скочих със смъкнатите си панталони и се обърнах, за да видя какво ме е ухапало. Първоначално ми приличаше на костенурка, която се връщаше обратно в черупката си\", казва Хелън. Тя третирала незначителните следи от ухапване с антисептик, тъй като видът на питона не е опасен.Китовите питони са често срещан вид по източния бряг на Австралия. Те не са отровни, но след ухапване се препоръчва ваксиниране.", "date": "2019.01.28", "title": "Питон ухапа австралийка в тоалетната"}
{"url": "https://offnews.bg/tenis/danijl-medvedev-balgaria-chakat-ni-zdravi-bitki-i-neveroiaten-turnir-696355.html", "text": "Световният №16 Данийл Медведев, който показа солидното си ниво и на първия турнир от Големият шлем – Australian Open, вече се е настроил за тежки битки и на Sofia Open.Руската звезда изпрати специално послание за българските фенове, които ще имат шанса да го гледат на живо на турнира от сериите АТР 250 от 3 до 10 февруари 2019 г. в \"Арена Армеец\".\"Здравей, България! Аз съм Данийл Медведев и идвам да играя на . Sofia Open 2019. Сигурен съм, че ще бъде страхотен турнир – само погледнете играчите, които са потвърдили участие. Очакват ни здрави битки и невероятен турнир\", заяви Медведев.През 2018 г. Данийл грабна титлата в Сидни (побеждавайки на финала австралиеца Алекс де Минор на негова земя). Той завоюва и титлата в Уинстън-Сейлъм с 6 чисти победи (побеждавайки на финала американеца Стив Джонсън на негова земя).Медведев постигна най-големия си успех в Токио, печелейки турнира от сериите АТР 500 (побеждавайки на финала любимеца на японската публика Кей Нишикори на негова земя). Медведев игра и последователни полуфинали в Москва и Базел (беше победен от бъдещите шампиони Карен Хачанов и Роджър Федерер).С изявите си на старта на сезон 2019 Данийл показа, че определено ще е фактор в борбата за топ местата в световната ранглиста. На Откритото първенство на Австралия той игра осминафинал, като се бори здраво, но бе спрян от световния №1 и бъдещ шампион Новак Джокович.", "date": "2019.01.28", "title": "Данийл Медведев: България, чакат ни здрави битки и невероятен турнир"}
{"url": "https://offnews.bg/tehnologii/palna-zabrana-vav-velikobritania-grozi-sotcialnite-medii-696367.html", "text": "Социалните медии могат да бъдат забранени във Великобритания, ако се провалят в премахването на съдържание, което застрашава живота на хората и предизвиква желание за самоубийство, предупреди министърът на здравеопазването във Великобритания Мат Ханкок пред Би Би Си.Той заяви, че правителството и депутатите могат да прокарат промени в закона при неизпълнение на мерките за сигурността от страна на социалните мрежи и подчерта, че предпочита да работи със собствениците на социалните мрежи.По-рано Ханкок призова технологичните гиганти да \"прочистят\" мрежите си от материали, насърчаващи самонараняване и самоубийство, след като под влиянието на мрежите на Острова се самоубиха тийнейджъри. През 2017 г. 14-годишната Моли Ръсел отне живота си, след като дълго време е разглеждала постове, свързани със самонараняване. Баща ѝ смята, че платформата Инстаграм е допринесла значително за трагичния случай. От Инстаграм отговарят, че експертни групи ги съветват как да реагират при проблеми с психичното здраве и снимки със самонараняване.„Предлагаме помощ на хората, които гледат или публикуват подобно съдържание и ги насочваме към групи, които могат да им помогнат“, съобщават от Инстаграм.От Фейсбук - компанията собственик на Инстаграм, са категорични, че графичното съдържание, което води до подобни помисли \"няма място в нашата платформа\".Благотворителната организация Papyrus, която работи за предотвратяване на самоубийствата сред младите хора, заяви, че през последната седмица се е свързала с около 30 семейства, които смятат, че социалните медии имат роля в самоубийствата на децата им. Оттам допълват, че след разгласяването на проблема в медиите, работата им по такива случаи се е увеличила.В писмо до Twitter, Snapchat, Pinterest, Apple, Google и Facebook министърът приветства предприетите от фирмите стъпки, но заявява, че \"спешно са необходими повече действия\".„Ужасяващо е колко е лесен все още достъпът до такова съдържание онлайн и аз не се съмнявам във вредата, която то може да причини, особено на младите хора. Време е доставчиците на интернет и социалните медии да засилят сигурността и премахнат това съдържание веднъж завинаги“, пише Мат Ханкок.\"Много родители се чувстват безсилни пред социалните медии. Но ние не сме безсилни. И правителството, и доставчиците на социални медии имат задължението да действат“, пише министърът и уверява, че цели да направи Великобритания най-безопасното място по отношение на онлайн средата и да се увери, че повече няма да има семейства, преминали през мъката на родителите на Моли.Моли бе намерена мъртва в спалнята си през ноември 2017 г. Преди това не е показвала признаци за тежка депресия. По-късно семейството ѝ открива, че е гледала материали в социалните медии, свързани с безпокойство, депресия, самонараняване и самоубийство.Адвокатът, който представлява семейството, заявява, че случаи като този на Моли \"и примерите за това как алгоритмите допринасят за показването на отрицателен материал\" в социалните медии показват необходимост от проучване на онлайн платформите и как те могат да увеличат риска от самоубийства и самонараняване.", "date": "2019.01.28", "title": "Пълна забрана във Великобритания грози социалните медии"}
{"url": "https://offnews.bg/snukar/izprashtame-7-sastezateli-i-dvama-sadii-na-evropejskoto-parvenstvo-po-696369.html", "text": "България ще бъде представена от седем състезатели и двама съдии на Европейското първенство по снукър, което ще се проведе от 16-и февруари до 2-ри март в град Ейлат, Израел.На Европейското до 18 години ще ни представят талантите: Виктор Илиев, Александър Хубанов, Велиан Димитров и Петър Зоровски.На турнира до 21 години участие ще вземат: Виктор Илиев, Жан Лаушман, Александър Хубанов, Велиан Димитров и Петър Зоровски.На Европейското първенство за мъже България ще бъде представена от Георги Величков, Виктор Илиев и Братислав Кръстев, които заемат първите три места в родната ранглиста.Българските рефери Стефана Алексова и Христо Иванов ще съдийстват и в трите категории на Европейското първенство в Ейлат.Най-младият ни представител е 14-годишният Велиан Димитров от Пловдив, който също както Петър Зоровски (16г) и Жан Лаушман (18г) игра за първи път на международен турнир на Европейското първенство, провело се миналата година в София.По този начин тримата за първи път ще представят България извън страната. 18-годишният Виктор Илиев от София е втори в националната ранглиста в момента, което му дава правото да участва и в трите категории.", "date": "2019.01.28", "title": "Изпращаме 7 състезатели и двама съдии на Европейското първенство по снукър"}
{"url": "https://offnews.bg/112/politciata-razsledva-ubijstvo-na-kuche-v-pernishko-696370.html", "text": "Полицията разследва убийство на куче местността Китка, Пернишко, съобщи ОДМВР - Перник.Животното е било простреляно и в последствие намерено от стопанина му, уточнява Фокус. След подадения вчера сигнал органите на реда и ветеринарен лекар посетили местопроизшествието. Образувано е досъдебно производство, като полицията вече е установила мъж, заподозрян за убийството.Работата по случая продължава.", "date": "2019.01.28", "title": "Полицията разследва убийство на куче в Пернишко"}
{"url": "https://offnews.bg/sviat/erdogan-mnogo-skoro-mirat-shte-bade-fakt-v-tciala-siria-bezhantcite-696375.html", "text": "В близко време Турция ще осигури мира, безопасността и стабилността в районите на Сирия на изток от река Ефрат така, както направи това в други сирийски райони, заяви президентът Реджеп Ердоган, цитиран от Анадолската агенция.Той говори пред заседанието на хуманитарните структури на страните членки на Организацията за ислямско сътрудничество /ОИС/ в Истанбул. Турският лидер посочи, че Анкара продължава да обсъжда темата за антитерористичната операция в източната част на Сирия със САЩ, Русия и други държави, които са дислоцирали военни контингенти в арабската република. „Преговорите с руската и американската страна преминаха възможно най-продуктивно. Покрай дипломатическите усилия ние завършихме подготовката за новата операция в Сирия“, съобщи президентът. Той отбеляза, че целта на Турция не е само защитата на националната сигурност на страната, но и гарантиране на териториалната цялост на Сирия.Ердоган увери, че Анкара ще унищожи терористичните отряди на Ислямска държава, които „бяха специално оставени в региона, за да създадат заплаха за сигурността на Турция“. Освен това ще бъдат ликвидирани и терористите, обучени за борба с Турция, подчерта той. Президентът подчерта, че според статистиката на ООН Турция до днес е похарчила 35 млрд. долара за нуждите на бежанците, в това число за 4-те милиона сирийци, намиращи се на турска територия. „ЕС обеща финансова подкрепа, но не направи нищо. За съжаление, Върховният комисариат за бежанците при ООН се включва със символични суми и те не постъпват в републиканския ни бюджет“, посочи Ердоган.Той отбеляза, че в основата на многото проблеми в съвременния свят не е недостатъкът на финансови средства, а дефицитът на състраданието и милосърдието. Ердоган подчерта, че Турция прави всичко възможно не само за унищожаването на терористичните организации, на и за ликвидирането на последствията от хуманитарните кризи, възникнали в резултат от въоръжени конфликти.Според него, през последните 2,5 г. ислямският свят се е сблъскал с много кризисни събития. „Мюсюлманските страни в повечето от случаите не успяват ефективно и успешно да се борят с кризите. От всички краища на ислямския свят се чуват призиви за помощ“, посочи Ердоган. Той за пореден път отправи критики към западните държави, които разбрали, че „заплахата от ислямския тероризъм действително съществува, но само когато са пострадали от терористичните актове на собствена територия“. Западните страни избраха да се борят с Ислямска държава, за съжаление, чрез въоръжаването на друга терористична организация, посочи турският лидер, като визира кюрдската ПКК и въоръжените й клонове в Сирия и Ирак. Ердоган подчерта още, че след новата военна операция и създаването на зоната за сигурност по границата със Сирия, 4 милиона сирийски бежанци ще се завърнат по домовете си. Броят на завърналите се към момента е около 300 000 души.", "date": "2019.01.28", "title": "Ердоган: Много скоро мирът ще бъде факт в цяла Сирия, бежанците ще се завърнат"}
{"url": "https://offnews.bg/obshtestvo/operiraha-10-godishno-momche-s-riadak-tumor-696349.html", "text": "10-годишно момче претърпя изключително сложна операция, извършена от екипи на ВМА и УМБАЛСМ „Н.И.Пирогов”. , Интервенцията е на тумор (невробластом), разположен около аортата и основни нейни разклонения. Близо 3-часовата интервенция премина при минимална кръвозагуба, а сложността й идва именно от разположението на образуванието, характерно основно за детска възраст, и риска от животозастрашаващо кървене. Туморът бе отстранен радикално, като надеждата за дефинитивно излекуване е много голяма, коментира професор Никола Владов, ръководител на Клиника по чернодробно-панкреатична хирургия и трансплантология на ВМА, цитиран от Нова тв. Малкият пациент се възстановява нормално и предстои да бъде изписан.", "date": "2019.01.28", "title": "Оперираха 10-годишно момче с рядък тумор"}
{"url": "https://offnews.bg/sviat/lider-na-zhaltite-zhiletki-ranen-tezhko-ot-politciata-696378.html", "text": "Лидерът на Жером Родригес бе тежко ранен на 11-ия съботен митинг в Париж. Той е бил уцелен в окото с гумен куршум от полицай. Снимките с окървавеното му лице обиколиха медиите и предизвикаха гнева на поддръжниците на движението. Същия ден бяха ранени десетки хора от силите на реда. В прокуратурата са постъпили сигнали за 80 случая.Родригес е ранен на площада на Бастилията. Адвокатът му Филип дьо Веле се опасява, че клиентът му може да остане инвалид за цял живот.\"Той е в шок. Ще остане инвалид за цял живот. Това е трагедия за него и семейството му\", казва адвокатът и добавя, че ще подаде жалба срещу полицията, предава \"Ал Джазира\".В събота полицията е използвала гранати, гумени куршуми, сълзотворен газ и други оръжия срещу , които все по-настойчиво искат оставката на президента Еманюел Макрон.В противовес на антиправителствените им демонстрации се появи ново движение - на , които събраха 10 хил. души на протест вчера. Те настояват, че целта им е по-висша от защитата на Макрон или опозиция на . Защитават Републиката. Към техния марш се присъединиха и 20-ина депутати от управляващата партия на Макрон. Около 2000 цивилни и повече от 1000 полицаи са пострадали от началото на протестите, започнали през ноември.", "date": "2019.01.28", "title": "Лидер на \"жълтите жилетки\" ранен тежко от полицията"}
{"url": "https://offnews.bg/izvan-terena/tifozite-na-iuventus-imat-nova-liubimka-696368.html", "text": "Най-горещият секссимвол на Апенините се обясни в любов на Кристиано Роналдо и Ювентус, а тифозите на \"Старата госпожа\" веднага я провъзгласиха за най-привлекателната футболна фенка.Става въпрос за 24-годишната Тейлър Мега, която противно на името си, не е американка, а чиста италианка и е родена в Удине.В момента тя участва в местното издание на риалити формата \"Биг Брадър\", като възпламенява съквартирантите и аудиторията с откровените си разкази, някои от които не са съвсем прилични.\"Не мога да живея без секс и обичам да го правя по пет пъти на ден\", простена Мега при влизането си в Къщата.", "date": "2019.01.28", "title": "Тифозите на Ювентус имат нова любимка"}
{"url": "https://offnews.bg/sviat/kitaj-osadi-vodesht-advokat-po-pravata-na-choveka-na-4-5-g-zatvor-696371.html", "text": "Известният защитник на човешките права Уанг Куанжанг беше осъден на 4 години и 6 месеца затвор в Китай за подривна дейност.42-годишният адвокат е защитавал политически активисти и жертви на конфискации на земя, както и последователи на забраненото духовно движение на Фалун Гонг. Той е бил един от няколкото адвокати и активисти, арестувани по време на репресии през 2015 г. и и последният от тях, който е изправен пред съда.Уанг е \"признат за виновен за подриване на държавната власт, осъден на четири години и шест месеца затвор и лишен от политически права в продължение на пет години\" от съда в Тиендзин.Процесът по делото се е водил при закрити врата. Достъпът за журналисти и чуждестранни дипломати е бил забранен. Съпругата на осъдения Ли Уенцу също не е била допусната - тя стояла заключена в дома си в Пекин. Тя обръсна главата си в знак на протест срещу задържането му и почти всяка седмица внася петиции в негова защита в китайския върховен съд. Ли бе арестувана през април, след като поде 100-километров марш с призив за освобождаването на Уан. Принудително бе върната в столицата и поставена под временен домашен арест с 5-годишния ѝ син.Реакцията ѝ след присъдата бе:\"Уанг Куанжанг не е виновен, законът на прокуратурата е виновен!\".По време на процеса Уанг уволнил служебния си адвокат, пише агенция Ройтерс.Уанг Куанжанг буквално потъва в пропастта на китайското правосъдие до такава степен, че през последните три години и половина семейството му не знае дали той е жив или мъртъв. Отказани са му срещи с близките, както и да назначи адвокат по свой избор. Съдбата му е подобна на тази на други правозащитници, арестувани при същите репресии от 2015 г. Те са задържани, обвинени и осъдени.Той е държан три години и половина в ареста и осъден за един ден, отбелязва Би Би Си. И допълва, че китайската власт възприема понятия като „конституционализъм“ и „независима съдебна система“ като опасни западни идеали.Смята се, че съдбата на Уанг и неговите колеги вероятно е вид послание от правителството към останалите в бранша.Работна група на ООН е установила, че задържането на Уанг е произволно, което означава, че според международното право той никога не е трябвало да бъде изправян пред съдебен процес, камо ли да бъде осъждан.Групи за правата на човека определят присъдата като \"груба несправедливост\".Репресивните мерки срещу адвокатите в Китай се възприемат от активистите като знак за нарастваща нетолерантност към несъгласието към президента Си Цзинпин.Повече от 200 души са били задържани през 2015 г., като много от тях са наказани с лишаване от свобода, условни присъди или домашен арест.", "date": "2019.01.28", "title": "Китай осъди водещ адвокат по правата на човека на 4.5 г. затвор"}
{"url": "https://offnews.bg/medii/niakolko-dobri-zheni-po-epic-drama-696257.html", "text": "В три поредни вечери - на 28, 29 и 30 януари от 22:00 часа - зрителите на  могат да проследят реалната семейна история на . Рут Уилсън, позната от сериалите „Аферата“ и „Лутър“, която е в главната роля сред изцяло британския актьорски състав на минисериала, е внучка на жената, по чиято история е създадена оригиналната драма.Случваща се в Лондон между 1940-те и 1960-те, поредицата следва Алисън Уилън, която се смята за щастливо омъжена, до момента в който съпругът й умира, а една жена се появява на прага й с твърдение, че тя е истинската г-жа Уилсън. Алисън е решена да намери доказателство за валидността на брака си, както и за любовта на Алек (в ролята е Йън Глен от Game of Thrones) – вместо което, обаче, попада в свят на обезпокояващи тайни.Александър Уилсън е писател, шпионин и агент на разузнавателните служби, служил по време на Първата световна война, преди да замине за Индия като преподавател по английски литература, където започва и да пише шпионски романи. През 1930-те става доста известен, а негови творби получават ревюта в The Telegraph, Observer и литературното приложение на The Times. Умира през 1963 г.„Ресторантът“ отваря врати за втори сезон по  от 3 февруари, неделя. Чаровното младо лице на шведското кино Хеда Стирнстед спечели награда за \"Най-добра актриса\" за ролята си в сериала.Вторият сезон на поредицата започва през 1955 г. Семейство Льовандер управлява елитен ресторант в Стокхолм от десетилетия. Хелга е матриархално настроена жена, която иска да контролира живота на двамата си сина Густав и Петер и на дъщеря си Нина.След разпадането на брака ѝ, Нина (в ролята Хеда Стирнстед) гради новия си живот и влага цялата си енергия в успеха на джаз клуба и на възстановяването на взаимоотношенията с дъщеря си. Любовта на Нина към Кале е все така силна, а неговите готварски умения биват възнаградени с повишение. Други неща, които се случват в живота им, им пречат да осъзнаят любовта помежду си. Въпреки че Петер вече не работи в ресторанта, неприязънта му към брат му расте. Извън кухнята сервитьорката Маган лобира за по-голямо женско участие в профсъюза, което задава контекста за промяна на Швеция от класова система към социалната държава, която познаваме днес.Първите жени частни детективи в Торонто продължават със „Случаите на Франки Дрейк“ всяка делнична вечер от 4 февруари.Екипът на Франки Дрейк решава случаи, отказани от полицията и от другите детективски агенции. Вторият сезон на поредицата се развива през 1921 г., когато светът минава през огромни промени. От грамофоните звучи джаз, докато комунизмът и Сухият режим се обсъждат на твърди питиета в нелегалните нощни клубове. Новата епоха изисква нови детективи. Жаждата за приключения на безстрашните Франки и Труди ги въвлича във всевъзможни проблеми, но те винаги успяват да се измъкнат. Случаите им ги водят във всички кътчета на Торонто и те се запознават с хора от всички слоеве на обществото, наред с най-важните исторически личности.Подгответе се  да стане любима сага тази година, тъй като вече са заснети три сезона и Epic Drama ще ги покаже. Новият сериал от продуценнтите на „Имението Даунтън“ вече е по Epic Drama.Вирджиния, 1619 г. Британската колония Джеймстаун се намира сякаш на края на света. В продължение на 12 години тя е заселена само от мъже, но статуквото се променя, когато първите жени акостират в зашеметяващата пустош.Алис (, позната от „Бодигард“, за който Ричард Мадън взе „Златен глобус“), фермерско момиче от Норфолк, не е развълнувана от новия си дом. Когато е наранена от предопределения й съпруг, тя трябва да потърси справедливост в свят, силно предубеден срещу нея и жените изобщо. Джослин (Наоми Батрик от „Един много английски скандал“ и Crossing Lines с Том Влашиха) е изтънчена, но с неутолима жажда за власт, и няма да позволи на някакъв си патриархат да провали плановете й. Верити (Ниам Уолш, позната ви от Jekyll & Hyde) пристига в „Джеймстаун“ в търсене на бягство от проблемното си минало и когато се изправя лице в лице със съпруга си, притежател на гостилницата, изпитва страх, че е направила ужасна грешка като е напуснала Англия.Пилотният епизод може да се гледа онлайн на , докато очаквате втори епизод тази неделя от 22:00 часа.", "date": "2019.01.28", "title": "Няколко добри жени по Epic Drama"}
{"url": "https://offnews.bg/kultura/naj-noviat-film-na-drago-sholev-praseto-s-premiera-na-23-tia-sofia-f-696391.html", "text": "На предстоящото 23-то издание на София Филм Фест един от най-добрите и продуктивни български режисьори Драгомир Шолев („Подслон“, документалният „Сега и завинаги“, късометражните „Преди живота, след смъртта“ – с награда Jameson на 9-ия София Филм Фест, „Посредникът“ и др.) ще представи най-новия си независим кинопроект „Прасето“ в основната конкурсна програма.Филмът разказва историята на един тринайсетгодишен младеж с прякор Прасето, подложен на всекидневен тормоз от страна на съучениците си. Самотен и затворен в себе си аутсайдер, той е свикнал с обидите и не им отвръща. Докато един ден, той инстинктивно нанася един единствен, може би фатален удар…„За мен е важно да разкажа историята на Прасето и лошите деца, - споделя режисьорът Драго Шолев. - Знам, че във всеки клас има по едно такова момче. Знам, че често допускаме грешки спрямо другите деца и че може да сме много лоши и жестоки спрямо тях. Също така знам, че в определен момент всеки един от нас може да се окаже Прасето“.Още на ниво проект „Прасето“ привлича вниманието на продуцентите през 2015 година, когато е представен на SOFIA MEETINGS и печели Наградата за млад продуцент, осигурена от YAPIMLAB (Турция), впоследствие участва в престижната програма за развитие на сценарии Torino Film Lab, а развитието му като проект продължава с подкрепата на SEE Cinema Network и ИА „Национален Филмов Център“. През есента на 2016 година участва и в пичинг-форума на фестивала „Со Индипендънт“ и печели наградата „Дани Лернер“ на Nu Boyana Film Studios за най-добър проект.Филмът „Прасето“ няма държавна финансова подкрепа за производство – продуциран е изцяло с частни средства от страна на продуцентите - българските компании „Горила Филм“, „Ню Бояна Филм Студиос“, B2Y, „Скрийнинг имоушънс“ и „Папийон филм“ (Румъния). Реализиран е с подкрепата на УНИЦЕФ. Заснет е в България през юни 2017 в рамките на три седмици.", "date": "2019.01.28", "title": "Най-новият филм на Драго Шолев 'Прасето' с премиера на 23-тия София Филм Фест"}
{"url": "https://offnews.bg/obshtestvo/efrem-praznuva-imen-den-696283.html", "text": "Църквата почита днес Св. преп. Ефрем Сирин. Имен ден празнува Ефрем. Името идва от иврит и означава \"плодороден\". Св. Ефрем бил родом от Едеса в Сирия, син на благочестиви родители. Още съвсем млад отишъл в пустинята; станал монах и прекарвал живота си в подвизи за вярата. Написал е много слова и поучения. Основал е училище в Едеса, от което са излезли много знаменити учители на Сирийската църква. Ръкоположен е за дякон от Св. Василий Велики, както и за свещеник.По свое завещание от скромност бил погребан в края на градските гробища, дето погребвали странници, в 373 година.", "date": "2019.01.28", "title": "Ефрем празнува имен ден"}
{"url": "https://offnews.bg/volejbol/lavovete-startirat-sreshtu-gartcia-na-evrovolej-2019-696385.html", "text": "Мъжкият национален отбор по волейбол ще започне участието си на Евроволей 2019 с двубой срещу Гърция. Срещата от Група А на шампионата ще се проведе на 12-и септември от 15:15 ч. българско време в Монпелие.На следващия ден от 18:15 ч. отново във френския град съставът ни излиза срещу Румъния. На 14-и септември от 21:45 ч. е срещата България - Португалия.На 15-и септември \"лъвовете\" почиват преди да излязат отново на игрището на 16-и септември, когато е сблъсъкът с домакина Франция.Срещата отново е втора в програмата и започва в 21:45 ч. На 17-и септември е последният ни двубой в групата, а съперник е Италия. Началото е в 20:30 ч.За следващата фаза на турнира се класират първите 4 отбора от всяка група. За първи път шампионатът на Стария континент ще се проведе в 4 държави и с участието на рекорден брой страни - 24. Останалите държави, които ще приемат турнира са Белгия, Словения и Холандия. Финалът в Париж е на 29-и септември.", "date": "2019.01.28", "title": "\"Лъвовете\" стартират срещу Гърция на Евроволей 2019"}
{"url": "https://offnews.bg/futbol/zvezda-na-levski-sas-smela-prognoza-696336.html", "text": "Голмайсторът на Левски Станислав Костов смята, че още този сезон \"сините\" могат да станат шампиони и да детронират Лудогорец.Както е известно сушата в Левски откъм трофеи трае вече 10 години. В момента тимът заема трета позиция с 41 точки, на 10 точки от лидера Лудогорец и четири от втория ЦСКА.\"Виждам Левски шампион още тази година. Смело изказване, но защо не? Имаме всички данни да влезем в плейофите и да спечелим всички мачове в тях\", заяви Костов пред Спортал.Той коментира и слуховете, които го пращат в турския опашкар Ерзурумспор.\"Има интерес към мен, не го крия, но аз съм щастлив в Левски и искам да остана. И аз, и семейството ми се чувстваме добре, така че оставам в Левски\", добави голаджията на \"сините\", който до момента има 16 попадения през сезона.", "date": "2019.01.28", "title": "Звезда на Левски със смела прогноза"}
{"url": "https://offnews.bg/obshtestvo/bulatsa-praznuva-50-godini-s-nova-vizia-na-letishtnata-kontrolna-kula-696342.html", "text": "Контролната кула на BULATSA на летище София от днес е празнично украсена по случай 50-годишния юбилей на компанията на 3 февруари 2019 година.На тази дата през 1969 г. с Постановление № 37 на Министерския съвет е формирана Дирекция “Ръководство въздушно движение” (РВД) като отделна, самостоятелна организационна структура в рамките на Държавно стопанско обединение “Българска гражданска авиация”, с основна задача осигуряване и обслужване на въздушното движение във въздушното пространство на Република България.Кръглата годишнина на BULATSA (Bulgarian Air Traffic Services Authority) ще бъде отбелязвана през цялата година с различни инициативи, свързани с професията на Ръководителите на полети и авиационната общност.Летищната контролна кула в София е открита на 05.12.2012 г. и е емблематична за компанията. В основата й е вградена капсула на времето със специално послание.Тя е обявена за сграда на годината през 2012 г., в категорията „Сгради със специално предназначение“.", "date": "2019.01.28", "title": "BULATSA празнува 50 години с нова визия на летищната контролна кула в София"}
{"url": "https://offnews.bg/politika/joncheva-obzhalvam-garantciata-ot-20-000-leva-696345.html", "text": "Елена Йончева обжалва наложената й парична гаранция от 20 000 лв., заради  в пране на пари. Това заяви депутатът от БСП Елена Йончева по Нова тв. Според обвинението става дума за сума от 645 хил. лв.,  получена във фирма, достъп до средствата на която е имала Йончева. Фирмата е създадена от фирма на обвиняемата и друга офшорна компания. „Това са средства, отпуснати за закупуване на техника и за снимане на поредица от документални филми. Техниката е закупена по банков път, със съответните фактури, плащани са ДДС. Става дума за камери, за звукова техника, за техника за директни включвания, за сателитни телефони, за монтажна апаратна и са направени поредица от документални филми”, обясни тя. \"Основната цел на такова обвинение е да бъдат сплашени всички, които решат, че могат да говорят за безобразията в тази държава - всеки, който реши, че може да даде гласност на грабежа, който се извършва вече 10 години\", коментира говорителят на ПГ на \"БСП за България\". Тя припомни, че преди година е осъдила Борисов и ГЕРБ за клевета, след това от БСП са показали безобразията в строителство на оградата и са внесли сигнал до прокуратурата и ДАНС. Тя припомни още, че са били показани и всички безобразия в Хасково- внесен е сигнал с конкретни факти - отговор, по думите ѝ, още няма. \"Започнахме да събираме документи по казуса \"Барселона\", след това поискахме проверка на магистралите\", допълни Йончева.\"Вие смятате ли, че някой ще тръгне да прави финансови машинации, отивайки в Алепо, когато не знае дали изобщо ще се върне от там? Аз трудно намерих оператор, който да дойде. В Украйна също не бяха леки условия и също ни стреляха, докато снимаме. Ще припомня, че влязох в черния списък на Порошенко с журналисти след този филм\", каза Йончева.\"Абсурдно е да се говори за пране за пари, защото сметката е открита в българска банка. Плащани са данъци в България. Цялата техниката, закупа от дружеството, е по банков път. Тази техника е налична, филмите също са налични и може да ги видите и сега\", коментира Йончева. \"Аз смятам, че това дори не е политическа разправа. Сега съм убедена, че е бандитска разправа от определени хора от ГЕРБ, защото свалянето на имунитета беше направено преди официално да поискаме проверка на българските магистрали. Обвинението на прокуратурата дойде във времето, когато Борисов каза, че опозицията избива зъбите на ГЕРБ и трябва да бъдат взети мерки\", допълни тя. По думите ѝ това обвинение е повдигнато по сигнал на ГЕРБ, докато те твърдят, че нямат нищо общо с него. Тя спомена поименно депутати от ГЕРБ, свързани със сигнала срещу нея - Тома Биков, Антон Тодоров и Делян Добрев. \"Разследванията по КТБ продължават 5 години. Договорите, които съм подписала с ТВ7 и с това дружество са публични. Защо никой досега не е казал, че има нещо нередно?\", попита Йончева\"Копурцията се превърна в норма. Фактите, които се изнасят, се превръщат в медиен шум - вземат се мерки от правителството, колкото да се заглуши шумът, и след това всичко продължава отново. Ние ще покажем факти, които ще покажат механизмът на превръщането на корупцията в норма\", заяви Йончева по повод предстоящо разкриване на нови корупционни практики близките дни. \"Това разследване изцяло отговаря на информацията, която е дадена от Държавния департамент на САЩ за България. В последния доклад се говори за корупция в големите инфраструктурни проекти и енергетиката\", заключи Йончева.В следващите дни тя ще подаде данни в прокуратурата. „Ще разкрием конкретно механизмите. Става дума за министър и заместник-министър”, твърди Елена Йончева.", "date": "2019.01.28", "title": "Йончева: Обжалвам гаранцията от 20 000 лева"}
{"url": "https://offnews.bg/futbol/as-benzema-pravi-kakvoto-si-iska-v-real-madrid-696373.html", "text": "Испанските медии засипаха с похвали нападателя на Реал Мадрид Карим Бензема, след като снощи вкара два гола и бе в основата на победата на \"белия балет\" над Еспаньол с 4:2 в среща от 21-ия кръг на Ла Лига.Големите столични издания са категорични, че французинът вече е голямата фигура в тима и напълно се е освободил от сянката на Кристиано Роналдо.\"Магьосникът Карим! Бензема ликвидира Еспаньол с два гола и истински рецитал. Той вече е най-важният играч на Реал. Има 15 гола при това без да изпълнява дузпите в отбора\", написа вестник \"Марка\".\"Бензема е на свобода и прави каквото си иска. Реализатор и лидер той вече е фигурата, която се превръща в символ на промяната в Реал Мадрид\", добавя \"АС\".Самият нападател обаче остана скромен след мача. \"Искам да покажа всичко, на което съм способен и да помогна на съотборниците си, както умея. Тук съм вече 10 години и в момента се чувствам много уверен. Когато съм на терена искам да бележа, да подавам и да печелим.Играхме добре, вкарахме голове и спечелихме, което е най-важното. Продължихме добрата си серия и е хубаво, че играем така. Подобрихме се в много аспекти от играта и Реал просто винаги трябва да показва, че е най-добрият\", каза Бензема.", "date": "2019.01.28", "title": "АС: Бензема прави каквото си иска в Реал Мадрид"}
