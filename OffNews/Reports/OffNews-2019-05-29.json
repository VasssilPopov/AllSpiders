{"url": "https://offnews.bg/sviat/boris-dzhonsan-na-izslushvane-pred-sada-po-obvinenie-che-e-lagal-za-b-704288.html", "text": "Бившият кмет на Лондон и външен министър Борис Джонсън ще се яви на изслушване пред съда по обвинение, че е лъгал съзнателно обществеността по отношение на Брекзит, предаде \"Ройтерс\".Джонсън, който е смятан за наследник на Тереза Мей на премиерския пост, ще трябва да дава обяснение по три нарушения.Едно от тях е, че по време и след кампанията за излизане на Англия от съюза е давал погрешното становище, че цената на членството на страната в ЕС е 350 милиона лири на седмица, които в противен случай биха били ползвани за тяхната здравна система или други институции.Все още обвиненията не са доказани, но въпреки това той е длъжен да се яви на изслушване, след което делото ще бъде предадено на Съда на короната.Припомняме ви, че разликата между гласувалите беше минимална, като едва 52% от гласувалите са подкрепили излизането на страната от ЕС.", "date": "2019.05.29", "title": "Борис Джонсън на изслушване пред съда по обвинение, че е лъгал за Брекзит"}
{"url": "https://offnews.bg/ikonomika/kevr-obvini-iran-i-venetcuela-za-poskapvaneto-na-parnoto-i-toka-704290.html", "text": "Причината за поскъпването на тока и парното от 1 юли е резкият скок на цената на емисиите въглероден диоксид, които на европейските борси достигнаха 25 евро за тон. Това заяви председателят на Комисията за енергийно и водно регулиране Иван Иванов. Той обясни, че тези емисии се купуват от всички енергийни дружества. Втората причина е заради усложнената обстановка в Иран и Венецуела, което предизвиква сътресения на пазара на суров петрол, който участва във формулата за изчисление на цената на природния газ, посочи той.КЕВР предложи цената на тока от 1 юли да бъде увеличена с 3,48%, а поскъпването на парното и топлата вода да е средно с 4,5%. ", "date": "2019.05.29", "title": "КЕВР обвини Иран и Венецуела за поскъпването на парното и тока"}
{"url": "https://offnews.bg/politika/maia-manolova-zasega-niama-da-se-vrashta-kam-partijnata-politika-704296.html", "text": "Омбудсманът Мая Манолова коментира пред бТВ, че засега няма намерение да се завръща към \"партийната работа\". Но ако такова решение бъде взето, тя ще информира обществеността.Според нея, засега се справя добре с работата си и би се замислила за друго, ако види, че не достига нужните резултати.Манолова още се оплака, че е ненужно да я спрягат за всеки политически пост, който се освободи в държавата.\"Едно е ясно, че на каквато и позиция да съм, със сигурност на първо място ще бъдат проблемите и правата на гражданите. Това ще е първият ми приоритет независимо дали ще се върна в адвокатската си кантора, или ще се занимавам с друга публична позиция\", каза омбудсманът.Тя изтъкна, че ниската избирателна активност е ясен признак за проблем между политиците и гражданското общество и сравни средната активност от 50% на евроизборите в Европа и 30% у нас.", "date": "2019.05.29", "title": "Мая Манолова засега няма да се връща към партийната политика"}
{"url": "https://offnews.bg/politika/selo-bahovitca-tcentar-na-modernia-gradski-konservatizam-704289.html", "text": "Ако съдим по резултатите от евровота в неделя, село Баховица е новият център на модерния градски консерватизъм.Селото се намира в община Ловеч, на около 6 километра от града.На евровота в Баховица ВМРО получава 47 гласа, но най-любопитен е резултатът при преференциите.Кандидатът за евродепутат Кристиян Шкварек, който е седми в листата на ВМРО, получава 30 преференции. Водачът на листата Ангел Джамбазки е с едва шест преференции. В сайта на ВМРО Шкварек е представен като \"един от най-енергичните дейци на дясната платформа „Консерваторъ“, които искат Европа на отечествата и се обявяват против вредния либерален модел\".Сумарните данни в РИК Ловеч показват, че в цялата област Ловеч Кристиян Шкварек е получил значителен брой преференции - цели 466; така той е втори по преференции в листата на ВМРО за областта, изпреварен единствено от Ангел Джамбазки - водачът има 840 преференции.В Район № 23 - София 23 МИР Шкварек има 300 преференции, а Джамбазки - 5055; в Район № 24 - София 24 МИР Шкварек има 171 преференции, Джамбазки - 4134; в Район № 25 - София 25 МИР Шкварек има 117 преференции, Джамбазки - 4170.\"Бяха ми дадени само 30 дена за кампания, използвахме всички познати и връзки по страната за агитация, в Ловешко и Пазарджик имахме хора в щаба с такива. В другите региони нямахме или хора, или време. Благодаря на хората от екипа ми за прекрасната работа, която свършиха по кампанията ми в регионите си\" - коментира пред OFFNews.bg Кристиян Шкварек.", "date": "2019.05.29", "title": "Село Баховица - център на модерния градски консерватизъм"}
{"url": "https://offnews.bg/obshtestvo/poredna-zhertva-na-perkite-na-grafa-704292.html", "text": "Жена стана поредната жертва на \"перките\" по ул. \"Граф Игнатиев\" в столицата. Снимки от случилото се са качени в групата \"Забелязано в София\", като до релсите се виждат капки кръв. \"Снимки от трамвая на пл. \"Славейков\". Поредна жертва на остриетата - кръв обагрила паветата, хора помагат на млада жена да избърше рукналата кръв. Спешно трябва да се махнат тези блокове от улицата!!!\", пише Валя Божилова, която е публикувала снимката в групата. От Столична община вече обявиха, че ще сменят \"перките\" с колчета, но смяната все още не е факт. Ремонтът на \"Граф Игнатиев\" приключи вчера, .Цялата площ на зоната за ремонт е малко над 40 дка, недобре изпълнени дейности има на около 15 дка. На места е допусната различна големина на фугите, както и недостатъчно фугирано. „Констатирано е и некачествено озеленяване на определени зони, както и недобре оформена и завършена настилка и недобре подредена настилка на някои от капаците на ревизионните шахти“, обясни Фандъкова по-рано днес.", "date": "2019.05.29", "title": "Поредна жертва на перките на Графа"}
{"url": "https://offnews.bg/bojni/nov-shans-za-kubrat-da-se-bie-s-dzhoshua-704287.html", "text": "Звездата ни в профибокса Кубрат Пулев може да се изправи срещу световния шампион в тежката категория Антъни Джошуа, пише британският медиен гигант \"Mirror\". Това може да се случи, след като носителят на шампионския колан на WBC Дионтей Уайлдър отново отказа мач с британеца през тази година.Американецът реши да даде реванш на Луис Ортис, когото нокаутира в десетия рунд на мача им през март 2018 година в Ню Йорк.\"Искам да информирам всички мои фенове, че подписахме договор за реванш с Луис Ортис, като датата и мястото ще бъдат уточнени в най-скоро време\", написа американецът в социалните мрежи.Ако Джошуа спечели срещу Анди Руис на 1 юни в \"Медисън Скуеър Гардън\", той ще търси още един съперник до края на годината, а Пулев на този етап се очертава като основен вариант.Кобрата трябваше да се боксира с британеца през 2017 година, но се отказа заради контузия. Сега българинът е задължителен претендент за шампионската титла на IBF.", "date": "2019.05.29", "title": "Нов шанс за Кубрат да се бие с Джошуа"}
{"url": "https://offnews.bg/futbol/sobstvenikat-na-botev-plovdiv-uvolni-treniora-nikolaj-kirov-704299.html", "text": "Старши треньорът на Ботев Пловдив Николай Киров е освободен от поста с решение на собственика на клуба Георги Самуилов, информира сайтът на \"канарите\".Благодетелят на \"жълто-черните\" обяви решението си на нарочна пресконференция, минути след като го съобщи лично на специалиста, който остава в историята със спечелените Купа и Суперкупа на България през 2017-та.Заедно с Киров Ботев напускат асистентите в неговия екип.Ръководството на клуба започва работа по избора на нов старши треньор, който трябва да бъде назначен до старта на лятната подготовка.Николай Киров остави своята следа в Ботев в последните три години, след като пое отбора в края на месец август 2016-та и още в първия си сезон начело на тима успя да спечели два трофея, последвани от добра еврокампания.33-те месеца начело направиха от Киров най-дълго задържалият се на поста треньор в новата история на Ботев.ПФК Ботев изказва благодарност на Николай Киров и неговия екип за приноса им за клуба и пожелава успехи в бъдещите им професионални предизвикателства.Минути след новината за освобождаването на Киров, сайтът на \"канарите\" публикува и изявление на Самуилов.", "date": "2019.05.29", "title": "Собственикът на Ботев Пловдив уволни треньора Николай Киров"}
{"url": "https://offnews.bg/kultura/ostavat-broeni-dni-do-kontcerta-na-sting-v-sofia-chinchilla-shte-e-sp-704302.html", "text": "Британската суперзвезда Sting пристига в София тази седмица, за да подари на българската публика един невероятен концерт в Арена Армеец. Турнето My Songs започна преди няколко дни, а България е една от първите държави, които ще станат част от обиколката на музиканта. На 24 май излезе и едноименният албум My Songs, който включва едни от най-големите хитове на Sting, белязали кариерата му, в нов прочит и аранжимент. Албумът е наличен в стандартна и делукс версия в онлайн магазин MusicMall.bg.Sting пристига в България заедно с голям екип и с личния си готвач. Концертът ще е наистина специален и впечатляващ. Самият музикант описва турнето като „живота му в песни“.Специален гост на концерта ще бъде младата поп изпълнителка - Chinchilla. Тя дебютира през 2019 със забележителния си сингъл, “Elements”, с който пречупва музикалните жанрове. За кратко време тя набира изключително голям брой фенове по целия свят.Огромният интерес към концерта беше очакван. Билетите са почти разпродадени, като все още има ограничено количество в продажба. Те могат да бъдат закупени от касите на Арена Армеец и Ивентим, както и онлайн на www.eventim.bgВходовете на Арена Армеец в деня на концерта ще бъдат отворени в 18:30 ч. Булевард “Асен Йорданов“ няма да бъде затворен. От СМЕ приканват всички фенове да се насочат към залата по-рано, за да може да се извършат рутинните проверки по безопасността навреме. Chinchilla ще се качи на сцената около 20:00 часа, а Sting около 21:00 часа.", "date": "2019.05.29", "title": "Остават броени дни до концерта на Sting в София, Chinchilla ще е специален гост"}
{"url": "https://offnews.bg/kultura/bate-arni-zapisa-pesen-video-704291.html", "text": "Легендарният актьор, културист, политик и активист Арнолд Шварценегер стана и певец. Той записа хип-хоп парче с австрийския певец Андреас Габалие.Песента се казва \"Pump It Up\" и разказва за живота на 71-годишния мъж, в която общо взето надъхва слушателите никога да не се отказват от мечтите си и да се борят до край.Много хора критикуваха парчето с мотива, че бате Арни не пее, ами само повтаря свои запомнящи се реплики като \"Ще се върна\" и \"Аста ла виста, бейби\".", "date": "2019.05.29", "title": "Бате Арни записа песен (видео)"}
{"url": "https://offnews.bg/112/majka-skochi-v-dunava-s-dvete-si-detca-704293.html", "text": "Жена на 31 години е скочила в Дунава с двете си деца, стана ясно от камера, която е заснела цялата ситуация, предава бТВ.На записите се вижда как майката на име Айшегюл отива до брега на реката, където бута 7-годишния си син в нея и после скача с 8-месечното си бебе.Момченцето успява да се хване за храст и започнало да вика за помощ. Случаен минувач го спасява. Полицията все още издирва тялото на жената и другото ѝ дете.Не са ясни мотивите ѝ все още. Знае се, че тя е от дуловското село Правда, като от известно време живее и работи в Германия с фамилията си. Тя се върнала до България, за да изкара акт за раждане на детето си. Няма данни тя да е била психично болна.", "date": "2019.05.29", "title": "Майка скочи в Дунава с двете си деца"}
{"url": "https://offnews.bg/sviat/ek-shte-sanktcionira-italia-s-do-3-5-mlrd-evro-704298.html", "text": "Европейската комисия заяви, че ще започне процедура по налагане на дисциплиниращи мерки срещу Италия, които биха могли да достигнат санкции в размер до 3,5 млрд. евро (до 0,2% от БВП на съответната държава), предаде БНР.Причината е, че държавният дълг на държавата расте главоломно, а правителството изглежда не може да го спре. От ЕК са поискали обяснение от финансовия министър на Италия в срок до 31 май.Както съобщи по-рано днес агенция Ройтерс, препоръката на ЕК ще бъде само една стъпка в дълъг и сложен процес, който изисква от правителствата на ЕС да вземат решения на няколко пъти. Решението за започване на дисциплиниращи мерки в крайна сметка ще бъде взето от финансовите министри на Европейския съюз въз основа на доклада на ЕК, който първо трябва да получи подкрепата на заместник-министрите на финансите от 28-те страни-членки на единния блок, напомня Ройтерс. Самите финансови министри на ЕС ще трябва да подпишат препоръка за процедурата за прекомерен дефицит, при която може да се поиска от Италия \"безлихвен депозит\" до 0,2% от брутния вътрешен продукт - около 3,5 милиарда евро.", "date": "2019.05.29", "title": "ЕК ще санкционира Италия с до 3,5 млрд. евро"}
{"url": "https://offnews.bg/dw/mistichniat-peevski-704304.html", "text": "Делян Пеевски се появи неочаквано на работа в парламента, където обяви решението си да се откаже от евродепутатското място. „Аз съм избран за народен представител, тук съм”, каза той. И добави: „Ходя си в районите и работя за хората”. След като и лидерът на ДПС Мустафа Карадайъ отказа да отиде в Брюксел, евродепутати от ДПС ще бъдат Илхан Кючюк, Искра Михайлова и Атидже Алиева-Вели.\"Не съм го виждал да работи\"Делян Пеевски не е стъпвал в българския парламент от април 2017. „Не съм имал честта да работя с г-н Пеевски и не съм го виждал да работи”, посочи не без ирония Радан Кънев, водачът на евролистата на „Демократична България\" (ДБ).Отсъствията на г-н Пеевски от парламента са свързани и с въпроса къде живее той. Темата отдавна е обект на предположения, догадки и хипотези - около медийния магнат витае мистика, във връзка с което от сдружение „Боец” попитаха ЦИК къде живее г-н Пеевски и изразиха съмнение, че той не отговаря на изискването за уседналост, на което трябва да отговарят кандидатите за евродепутати. Отговорът на ЦИК, който за мнозина остана неудовлетворителен, бе, че Пеевски не е нарушил въпросното изискване.С оглед на публично известния факт, че магнатът прекарва малко време в България (сайтът „Биволъ” публикува полетна информация и други данни, които показват, че Пеевски е летял десетки пъти до Дубай, а от 2018 не се е връщал в България), „Боец”, а и не само те, интерпретираха отговора на ЦИК като опит за „извинителна бележка”, която да оправдае отсъствията на депутата. През май „бойците” дори попитаха Светия Синод, Главното мюфтийството и министър-председателя Бойко Борисов дали Пеевски е жив…Защо няма да ходи в Брюксел?Но да оставим мрачните шеги настрана: преди дни всички видяха, че г-н Пеевски е в добра форма. След като бяха разпространени негови „актуални снимки”, съществуването му бе документирано и от журналистически камери в деня на изборите, когато той отиде да гласува, придружен от охрана. Известно е, че в абсурдистката пиеса на Бекет знаменитият Годо така и не пристига, но появата на Пеевски на сцената не прави българския политически театър по-малко абсурден.През 2014 година Пеевски също се отказа от мандата си в ЕП. Тогава се твърдеше, че това е станало под натиск от страна на АЛДЕ. Либералите не искали върху репутацията на партийната фамилия, в която ДПС членува, да лепне тежко петно. Днес, пет години по-късно, първоначалните индикации бяха, че Пеевски е изявил желание да замине като евродепутат за Брюксел. Много е възможно обаче от АЛДЕ отново да са наложили „вето” върху включването му в техните редици. Вето, с което ръководството на ДПС е трябвало да се съобрази.Самият Пеевски, съвсем очаквано, отхвърли тезата за пречки, поставени пред него от АЛДЕ. „Тези обструкции са само в главата на олигарха Иво Прокопиев и на неговите служители Христо Иванов и Радан Кънев - лични негови слуги”, заяви депутатът от ДПС.Десетина въпросаНакратко: Пеевски се намери. И няма да става евродепутат. Но редица други въпроси остават без отговор. Например: каква точно е ролята на г-н Пеевски в ДПС? Страхува ли се лидерът Карадайъ от него? И още: ако приемем, че първият човек в партията е почетният председател Ахмед Доган, Пеевски ли е „вторият човек”? И ако г-н Карадайъ е пълновластен лидер, чиято дума се чува в Движението, защо г-н Пеевски, за когото има съмнения, че е нежелан в АЛДЕ, отново бе в евролистата на ДПС?И още въпроси: от какво се страхува самият Пеевски? Защо се движи с все по-голяма охрана? Защо от Движението нападнаха именно ДБ в навечерието на изборите, след като „патриотичните” формации определят ДПС като свой основен „враг”? С какво ДБ „притеснява\" ДПС повече от „Патриотите”? И защо персонално бе атакуван Иван Костов?Къде се загубиха тези 83 хиляди гласа?Избирателите на ДПС се отличават със своята изключителна дисциплинираност. Но резултатът на ДПС на тези евроизбори е по-нисък, отколкото през 2014. На евровота преди пет години ДПС получи 4 мандата и малко над 17% от гласовете (близо 387 хиляди гласа). А на изборите тази година, по данни на ЦИК към този момент, Движението получава три мандата и 16,3% подкрепа (около 304 хиляди гласа).Къде се загубиха тези 83 хиляди гласа? Проектът ДОСТ, основният „конкурент” на ДПС, катастрофира. Какво тогава? По-слабият резултат на ДПС се дължи вероятно до голяма степен на промените в Изборния кодекс, които въведоха изискване за уседналост за европейските и местните избори. Прозрачната цел на измененията бе да бъдат „ударени” гласуващите за ДПС в Турция. Да, партията ДПС, която явно функционира на пирамидален, непрозрачен принцип, може да бъде критикувана. Но българската държава не бива да се отнася дискриминативно към български граждани - където и да живеят те, какъвто и да е етносът им.Друга причина за неубедителния резултат е може би скъсването на връзките с избиратели на партията в страната и в Западна Европа, за което, според журналиста Илхан Андай, са виновни функционери на ДПС. Много е възможно г-н Доган да потърси сметка на онези, които са „хакнали портала за информация вътре в ДПС” (по думите на Андай) и мислят повече за личното си благо, отколкото за общия успех.Мисия невъзможнаКакво наложи Карадайъ и Пеевски да бъдат на челни места в евролистата на ДПС? Тезата, че Движението разчита на тяхната харизма, за да привлече повече избиратели, трудно издържа на елементарната логика. Карадайъ определи листата като „най-младата, добра и печеливша”. Според мен обаче присъствието на Пеевски в нея отблъсна избиратели.Възможно е г-н Пеевски сега да започне да ходи редовно на работа - с пиар цел, естествено. Но дали примерното поведение на „лошото момче” ще накара избирателите да повярват, че той и партията му са преживели катарзис? Съмнявам се. В ДПС е необходима дълбока промяна. Което обаче е трудна мисия. Може би дори невъзможна.Т", "date": "2019.05.29", "title": "Мистичният Пеевски"}
{"url": "https://offnews.bg/futbol/kardzhali-e-v-trans-ahmed-osman-klasira-arda-v-parva-liga-704306.html", "text": "Арда Кърджали се класира за първи път в историята си в елита на българския футбол, след като спечели баража за влизане в Първа лига срещу Септември София.Двубоят, който се изигра на неутрален терен на стадион \"Локомотив\" в Пловдив, беше спечелен от кърджалии с 1:0, като в герой за водения от Стамен Белчев тим се превърна Ахмед Осман. Той вкара решителното попадение в добавеното време, след като в редовното двата тима не успяха да си отбележат гол. Появилият се от резервната скамейка Ахмед Осман се разписа в 111-ата минута.Митко Плахов се възползва от едно бързо изпълнение на тъч и върна топката към наказателното поле. Там Венци Христов не успя да засече топката, след като се подхлъзна и падна, но кълбото стигна до Ахмед Осман, който хладнокръвно прати топката покрай Галев за 1:0 в полза на Арда.Резултатът се запази до края и така Арда от есента ще играе в Първа лига, докато Септември се завръща във втория ешелон на БГ футбола. Двубоят ще се запомни с трите червени картона в продълженията, след като първо Асен Чандъров получи два жълти картона, а в края бяха изгонени голмайстора за Арда Ахмед Осман и Борис Галчев от Септември.До баража столичани стигнаха, след като отстъпиха драматично пред Дунав, а Арда финишира на трето място във Втора лига.", "date": "2019.05.29", "title": "Кърджали е в транс! Ахмед Осман класира Арда в Първа лига"}
{"url": "https://offnews.bg/tenis/grigor-obarna-chilich-pred-lindzi-von-v-parizh-704303.html", "text": "Най-добрият ни тенисист Григор Димитров се класира за третия кръг на турнира от Големия шлем \"Ролан Гарос\" в Париж, след като отстрани Марин Чилич с 6:7 (3), 6:4, 4:6, 7:6, 6:3.Така българинът ще се изправи срещу бившия шампион в Париж - Стан Вавринка в следващата фаза на надпреварата. Двубоят между двамата ще бъде в петък.Пред погледа на американската суперзвезда в алпийските ски Линдзи Вон, Димитров и Чилич започнаха равностойно първия сет, като до 3:3 двамата печелиха подаванията си. Григор допусна пробив за 5:3, но след това се съвзе и доведе нещата до равенство в геймовете (5:5). Стигна се до тайбрек, в който българинът загуби подаването си за 4:3 в полза на Чилич, който беше безгрешен и взе сета със 7:6 (7:3).През втората част до 4:4 нямаше пробиви, макар Димитров да имаше цели три възможности за това. Българинът все пак успя да вземе сета, като проби Чилич за 6:4 при третия си сет пойнт.Третият сет също тръгна гейм за гейм, а всичко се реши с един единствен пробив. Той дойде за 4:3 в полза на Чилич при единствената му възможност за това в сета. При 5:4 Чилич затвори сета с гейм на нула за 6:4 и поведе в резултата.Колкото повече продължаваше мача, толкова повече се вдигаше нивото на игра и на двамата състезатели около мрежата. Това си пролича съвсем ясно в четвъртия сет, в който зрителите на корта видяха серия от страхотни отигравания и от двамата състезатели.Димитров и Чилич не даваха възможности на съперника си и съвсем логично се стигна до тайбрек. Гришо го спечели със 7:2 точки след серия от страхотни удари и бомбени сервиси.Българинът се окрили в последната част и успя да направи пробив още в първия гейм. В седмия Григор направи нов такъв и поведе с 5:2 гейма. Чилич върна пробива, но в следващия гейм отново допусна такъв и така Димитров спечели последния сет с 6:3.За Гришо това е първа победа срещу някой от Топ 20 в световната ранглиста от 13 месеца насам. За последно той има успех над Давид Гофен в Монте Карло през 2018 година.", "date": "2019.05.29", "title": "Григор обърна Чилич пред Линдзи Вон в Париж"}
{"url": "https://offnews.bg/izvan-terena/vladetelite-tervel-samuil-i-simeon-smeniha-kosachite-na-zlatiu-boiadz-704271.html", "text": "Революция в представянето на новите играчи разтърси ЦСКА. Вчера и днес \"червените\" представиха общо три нови попълнения - Денис Давидов, Диего Фабрини и Петър Занев.Наблюдателните колеги от \"24 часа\" отбелязват, че и тримата са застанали пред картини на славни владетели от българската итория вместо пред тези на косачите на Златю Бояджиев от минали представяния.Шедьоврите на Златю Бояджиев са от личната колекция на двукратния ни олимпийски шампион в борбата Боян Радев. Този път обаче вместо тях зад гърбовете на играчите се виждаха картини на хан Тервел, спасител на Европа от арабско нашествие, цар Самуил и цар Симеон Велики.И трите платна са от серията \"Исторически романтизъм\" на родения през 1972 година художник Васил Горанов, които са в офисите на собственика на ЦСКА Гриша Ганчев.В последните години Левски и ЦСКА представяха по еднотипен начин новите си попълнения - \"сините\" пред портрета на легендата Георги Аспарухов - Гунди, а \"червените\" - пред косачите на Бояджиев. Пред тях беше сниман и първият нов играч на ЦСКА за сезона - шотландецът Тони Уот. Картините на Златю Бояджиев все още са си на мястото, тъй като и тримата нови след Уот, са снимани пред тях, докато подписват, и пред тези на владетелите, но вече като играчи на ЦСКА.", "date": "2019.05.29", "title": "Владетелите Тервел, Самуил и Симеон смениха косачите на Златю Бояджиев в ЦСКА"}
{"url": "https://offnews.bg/obshtestvo/balgaria-shte-vrashta-parite-na-narushitelite-globeni-za-kashtite-za-704300.html", "text": "Върховният административен съд в състав от петима членове е обявил за нищожна Методиката за определяне на санкциите по програмата за селските райони, чрез която се съставяха глобите за финансови нарушения по европейски проекти, сред които и тези за къщите за гости, предаде БНР.Още през декември миналата година тричленен състав на Върховния административен съд обяви за нищожна разписаната от директора на Фонд \"Земеделие\" методика с аргумент, че той не е овластен да издава нормативни административни актове. Освен това методиката не е публикувана в Държавен вестник, което само по себе си е достатъчно тежко нарушение и води до нищожност на документа.Тази методика на практика е най-важният документ, съдържащ всички насоки за налагане на санкции по селската програма за периода 2007-ма-2013-та година. В този период са финансирани и проектите за скандалните къщи за гости, заради които се наложи няколко висши чиновници да си подадат оставките, разясняват от БНР.Досега ЕС е наложил на страната ни 11 милиона евро санкции заради къщите за гости. От Фонд \"Земеделие\" отделно са наложили глоби от 10 милиона лева, които са наложени по обявената за нищожна методика.Експерти обаче твърдят, че решението на ВАС няма да отмени глоби, които вече са били наложени. Мнението не се споделя от всички, някои от които твърдят, че решението ще послужи за мотив на глобените да си върнат парите, а България да плати глобата от ЕС от държавния си бюджет.  обаче става ясно, че всички нарушители ще могат да си поискат обратно парите от глобите от държавата в срок от една година.От ДФ „Земеделие“ заявиха, че фондът ще изпълни решението на ВАС, като приведе Методиката за определяне на санкциите след плащане по проекти по ПРСР 2007 – 2013г. съобразно окончателното решението на петчленния състав на съда. По този начин ще бъдат избегнати бъдещи претенции от страна на бенефициенти, санкционирани съгласно отменената методика. Също така всички проекти по ПРСР 2007 – 2013г., намиращи се в етап на мониторинг на изпълнението, ще продължат да бъдат под контрол на методиката, която отговаря на разпоредбата на съда. ДФЗ ще предприеме всички необходими действия за да гарантира и защити в максимална степен държавния интерес, допълват от там.", "date": "2019.05.29", "title": "България ще връща парите на нарушителите, глобени за къщите за гости"}
{"url": "https://offnews.bg/koloezdene/frantcuzin-podnese-iznenadata-v-17-ia-etap-na-dizhiroto-karapas-ostav-704308.html", "text": "Състезаващият се за \"Ag2r-La Mondiale\" Нанс Петерс стигна до изненадваща победа в 17-ия етап от колоездачната обиколка на Италия.Французинът измина 181-километровото разстояние от Комецадура до Антхолц-Антерселва с време 04:41:34 часа. Така Петерс записа първи успех в голяма обиколка в професионалната си кариера.Петерс дъпна още в началото на етапа заедно с голяма група и показа много силна воля и здрави крака на последната височина, пресичейки финалната линия с убедителна преднина от 1:34 минута пред втория Естебан Чавес (Mitchelton–Scott) и 1:51 пред третия Давиде Формоло от \"Bora–Hansgrohe\".Временният лидер в генералното класиране Ричард Карапас (Movistar) пък завърши с основната група заедно с двамата си големи съперници за \"розовата фланелка\" - Винченцо Нибали от \"Bahrain–Merida\" от  и словенеца Примож Роглич (LottoNL-Jumbo).По този начин южноамериканецът остава в розово преди последните четири етапа, като има преднина от 1:54 минути пред италианеца и 2:16 минути пред Роглич.В четвъртък предстои 18-ия етап от \"Джирото\", който е равнинен и едва ли ще доведе до сериозни размествания на върха в класирането. Надпреварата стартира в 14:00 часа българско време.Състезателите ще изминат 222 километра от Валдаора до Санта Мария ди Сала, като ще трябва да изкачат само една височина от четвърта категория на 118-ия километър.", "date": "2019.05.29", "title": "Французин поднесе изненадата в 17-ия етап на Дижирото, Карапас остава лидер"}
{"url": "https://offnews.bg/medii/izp-direktor-na-netinfo-zaiavi-che-ima-zasilen-natisk-varhu-novinite-704301.html", "text": "Христо Христов, изпълнителният директор на Нетинфо и създател на сайтовете Гонг и Вести излезе с позиция, в която на практика заявява, че от купуването на медиите от Кирил Домусчиев и брат му (в пакет с Нова телевизия) там е започнал да бъде упражняван сериозен натиск върху редакторите и журналистите в сайтовете за публикуване на определен тип новини, които са съмнителни.Препечатваме текста му, , без редакторска намеса:Страхът ражда компромис, а компромисът е краят на свободната журналистика.Като изпълнителен директор и съдружник в Нетинфо остро критикувам и се разграничавам от случващото се в новинарския отдел на компанията. През последните месеци виждам засилена намеса в редакторската политика на сайтовете Гонг, Вести и Дарикнюз. Два от тези три сайта са създадени от мен и моя екип преди повече от 10 години и досега са се радвали на свобода в новините и мненията, които са изразявали. От няколко месеца се появи натиск за публикуване на новини, които са с доста съмнителни факти и достоверност. Ето една такава:https://cska.gong.bg/bg-football/parva-liga/multimedia/video/zadava-se-ogromen-skandal-cska-zaplashen-ot-izhvyrliane-544038Когато даден редактор откаже да публикува подобен материал, над него започва да се оказва натиск наред с обвинения, че е пропуснал важна новина, която други медии са публикували (повечето пъти се цитират медии с подозрителна репутация). При повторно възпротивяване от страна на редактора, следва скорошното му напускане по \"взаимно съгласие\".Подобна е ситуацията и с Ники Александров, който е главен редактор на Гонг. Обвиненията към Ники са, че е фен на ЦСКА и че не полага усилия да има балансирана редакторска политика в Гонг. Единственият \"грях\" на Ники е, че е фен на ЦСКА. Гонг не е сайт на ЦСКА, нито на Левски, нито на Лудогорец или който и да е друг отбор. Гонг е сайт на феновете на спорта или поне беше. Категорично отказвам да приема подобен подход на омаловажаване на труда на който и да е от членовете на екипа на Гонг, Дарикнюз, Вести, Една, 7Талънтс, Паритени, Вбокс7. Атаката към член на моя екип е атака лично към мен.Колеги, имало е случаи, в които не съм се гордял от постъпките си или съм правил тъпи грешки, но този не е един от тях. Имало е случаи, в които не съм отстоявал достатъчно категорично позицията на Нетинфо пред чуждата воля, но този не е един от тях.Имало е случаи, в които съм отстъпвал от нашата гледна точка, за да вървим напред само и само да има разбирателство.Но този не е един от тях.Защото за свободата на избор, за различната гледна точка, за собствените ти убеждения и за правото на мнение човек не трябва да прави компромис. Докато съм изпълнителен директор на Нетинфо, няма да разпиша \"взаимното съгласие\" на Ники Александров. И така към днешна дата Ники продължава да бъде главен редактор на Гонг.бг. Длъжен съм да напиша тази позиция, защото с времето видях, че доста колеги си тръгват или биват напуснати, но никой не казва и дума. Аз вярвам, че нищо не ни се дава даром, особено нещо толкова важно като свободата на словото. А историята е показала, че за свободата не можем да се борим само с думи, трябва и действия.", "date": "2019.05.29", "title": "Изп. директор на Нетинфо заяви, че има засилен натиск върху новините откакто Домусчиев ги купи"}
{"url": "https://offnews.bg/politika/mareshki-borisov-si-imashe-liubimtci-pudelcheta-sega-e-minal-kam-pra-704263.html", "text": "\"Министър-председателят си имаше любимци пуделчета. Сега явно се е пренастроил и е минал към прасенца.\"Така коментира лидерът на \"Воля\" Веселин Марешки изборите за Европейски парламент на пресконференция в Народното събрание. На въпрос за кое \"прасенце\" става въпрос, Марешки отказа да отговори по същество, като само допълни, че \"към днешна дата прасенцето е едно\".Малко преди това Марешки заяви, че изборите са показали кое е истинското управляващо мнозинство в парламента - ГЕРБ, ДПС и ВМРО. Причината за тези му изводи е, че сборно партиите в управлението имат по-малък процент от опозицията в лицето на ДПС, БСП и \"Воля\". Впоследствие в това число Марешки включи и извънпарламентарната партия Демократична България. Според него ГЕРБ получили само 9% от вота на българите, което показва, че очевидно нямат обществено доверие. Марешки се възмути, че никой не коментира, защото повдига въпрос за предсрочни избори, както в Гърция и Франция.На въпрос дали ДПС са в управлението и кои са техните министри, Марешки призова \"да не влизаме в диалог\". \"Журналистите могат да направят разследването си\", добави той.Марешки коментира, че според него ниската избирателна активност на изборите показва \"отвращение от цялата политическа класа\". Той още заяви, че явно българите го искат в България и затова партията е получила нисък вот на изборите.Той още отчете водачеството си на листата като грешка.Марешки още заяви, че явно изборите са манипулирани, тъй като има неправилно отчетени гласове за неговата партия, а също така по негови думи е оказван и натиск на техни симпатизанти. ", "date": "2019.05.29", "title": "Марешки: Борисов си имаше любимци пуделчета, сега е минал към прасенца"}
{"url": "https://offnews.bg/obshtestvo/natcionalna-mrezha-za-detcata-balgaria-triabva-da-ima-ministar-za-det-704273.html", "text": "България се нуждае от лидерство и поемане на ясна отговорност за извеждане на преден план и по-добро координиране на политиките за детето и семейството, заявиха представители на Национална мрежа за децата по време на пресконференция, която се проведе едновременно в София и в още 10 града в страната.За да се случи това и за да бъдат изведени политиките за детето и семейството на преден план, предлагаме да бъде излъчен Министър на детето и семейството и Детски омбудсман. Тяхната задача трябва осигури цялостен подход към проблемите, пред които се изправят децата и семействата, посочват от НМД.Според тях това би било израз на по-ясен ангажимент на държавата към семействата и фокус върху подкрепата на семейството като най-доброто място за децата, защото в момента в България има над 20 различни нормативни и поднормативни акта, планове и стратегии, които регламентират и планират подкрепата за децата и семействата., заявиха от Национална мрежа за децата.Междувременно протестиращите родители срещу Стратегията за детето 2019-2030 заявиха днес, че излизат на протест на 2 юни пред Министерския съвет. ", "date": "2019.05.29", "title": "Национална мрежа за децата: България трябва да има министър за детето и семейството"}
{"url": "https://offnews.bg/futbol/stanislav-kostov-e-sred-naj-dobrite-tarani-na-levski-za-poslednite-19-704269.html", "text": "Нападателят на Левски Станислав Костов записа името си сред големите голаджии на \"сините\" за последните 19 години. Таранът наниза 23 гола в 38 официални срещи на 26-кратните шампиони.Несъмнено този сезон е най-добрият в кариерата на Костов и той автоматично се превърна в любимец на феновете, а те се нуждаеха от човек като него.В последните години се вижда, че много малко тарани успяват да минат границата от 20 гола за една кампания. Костов обаче го направи, като това се случва за първи път от 2013 година насам. Той се нареди до имена, като Гара Дембеле, Базил де Карвальо и Валери Домовчийски, които са част от остриетата на Левски, които привържениците си спомнят с умиление за подвизите им пред вратите на съперниците.1. Гара ДембелеФренският футболист с малийски произход направи фурор веднага след пристигането си в Левски. За един сезон нападателят наниза впечатляващите 39 гола в 37 срещи на клуба. Благодарение на попаденията му, \"сините\" записаха последното си добро участие в европейските турнири през сезон 2010/2011.През лятото на 2011 г. е трансфериран във Фрайбург за сумата от 2,5 млн. евро, 200 000 от които се разпределят за отборите, в които е тренирал между 12- и 23-годишна възраст. За негово нещастие той не успява да се наложи в немския клуб и оттам последваха няколко неуспешни престоя в отбори от Китай и ОАР. Дембеле се намира в прикючи с футбола, като последно се намираше в Швейцария, защитавайки цветовете четвъртодивизионния местен тим на Солотурн.2. Базил де КарвальоСчитаният за нова надежда в състава на Левски след напускнето на Гара не успя да се представи на същото ниво, но все пак бе с основен принос за успорваното преследване за титлата през сезон 2012/2013 със своите 20 гола в 31 мача.През лятото на 2013 година Базил също напуска синия тим и поема към белгийския Уайт Стар. Година след това 37-годишният нападател заминава за Адора където е до ден днешен, защитавайки цветовете на Луна-Сишо.3. Валери ДомовчийскиЮношата на Левски е с голям принос за един от най-силните сезони в историята на клуба (2006/2007). \"Сините\" постигат рекордните 96 гола в първенството, които са неподобрени до ден днешен. Валери успява да помогне на отбора си със своите 20 (15 от които в \"А Група\") гола в 31 мача.От 2008 до 2011 година играе в Херта Берлин, а от 2011 до 2013 бе част от отбора на Дуисбург. На 1-ви юли 2013 Валери се завръща в България и подписва с Ботев Пловдив. През септември 2016 той подписва двугодишен договор със Славия. Преди това играе в Левадиакос. В момента защитава цветовете на Ботев Враца.4. Георги ЧиликовЗа мнозина може да е изненада, но \"Чили\" има впечатляващите 26 гола в 35 мача за Левски през сезон 2002/2003. За нещастие \"сините\" не успяват да спечелят титлата през тази година, завършвайки на 6 точки след първенеца в \"А група\" ЦСКА София.През 2005 година 193-сантиметровият таран преминава в Насионал Мадейра. Следват кратки пребивавания в ЦСКА, китайският Далиен, казахстанският Тобол и българските Черноморец Бургас и Локомотив Пловдив. Известно време е главен селекционер на Левски и Лудогорец. 5. Георги ИвановКой, ако не Гонзо? Легендарният нападател на Левски остава в историята на клуба с основен принос за много титли и купи по негово време. През сезон 2000/2001 той наказва противниковите вратари 27 пъти в 31 изиграни мача.В средата на 2002 г. футболистът е продаден на френския Рен за 4,1 млн. долара, а след не особено успешен период там преминава в турския Самсунспор, като се връща при \"сините\" под наем за един сезон – 2003/2004. До края на януари 2006 Георги Иванов играе в турския клуб Газиантепспор.От началото на февруари 2006 Гонзо е играч на Левски, с когото участва в Шампионската лига преди да премине в хърватския ХНК Риека за 130 000 евро през януари 2007. На 22 юни 2008 г. подписва отново с отбора на Левски. За последно Георги Иванов е треньор на Черно море. ", "date": "2019.05.29", "title": "Станислав Костов е сред най-добрите тарани на Левски за последните 19 години"}
{"url": "https://offnews.bg/sviat/16-obvineni-za-izgarianeto-na-momiche-v-bangladesh-oplakalo-se-ot-sek-704272.html", "text": "16 души са обвинени за шокиращото убийство на 19-годишно момиче, оплакало се от сексуален тормоз, съобщи Би Би Си. Момичето беше залято с керосин и запалено на покрива на медресето, което учи.Нусрат Джахан Рафи е подала жалба срещу директора на училището, което посещава, на 27 март. Нусрат обяснява, че директорът я повикал в кабинета си. Тя успяла да избяга.  Заедно със семейството си Нусрат отива в полицията още същия ден, където дава показания, заснети на видео. На записа се вижда, че момичето е силно разстроено и закрива лицето си с ръце. В същото време се чуват думите на полицая, който казва, че \"не се е случило нищо особено\" и ѝ казва да си махне ръцете от лицето. Полицаят е обвинен в това, че незаконно е записал показанията на момичето и е качил видеото в интернет. След подаването на жалбата директорът на училището е арестуван, а местни жители излизат на протести в негова защита, организиран от двама студенти и подкрепен от местни политици.На 6 април Нусрат отива в училището, за да се яви на изпит. Там е примамена да се качи на покрива на училището, където е заобиколена от група от хора, носещи бурки, които я залели с керосин и я запалили. Те планирали да инсценират самоубийство.Нусрат получава 80% изгаряния. В линейката, страхувайки се, че може да не оцелее, тя записва изявлението си на мобилния телефон на брат си, като идентифицира някои от нападателите си като ученици в медресето.Сред обвинените за смъртта на Нусрат са ученици и двама политици, както и директорът на училището. Според полицията той е поръчал убийството ѝ от затвора, след като тя отказала да оттегли жалбата си. Директорът е признал пред съда, че е поръчал убийството.Прокуратурата настоява за смъртно наказание. ", "date": "2019.05.29", "title": "16 обвинени за изгарянето на момиче в Бангладеш, оплакало се от сексуален тормоз"}
{"url": "https://offnews.bg/tenis/federer-dade-beztcenni-saveti-za-izpalnenieto-na-sechen-bekhend-video-704277.html", "text": "Швейцарската легенда в мъжкия тенис Роджър Федерер даде безплатен урок за перфектното изпълнение на сечен бекхенд.Маестрото е сред най-техничните играчи в историята на този спорт, като изпълнението му на въпросния удар неведнъж е оставял съперниците му безпомощни.Официалната страница на ATP във Фейсбук публикува видео с инструкции на Федерер за изпъленението на сложния удар.\"Не замахвайте бавно, ускорявайте топката. Работете с краката и стегнете лакътя. Дръжте ракетата на нивото на топката, не замахвайте отвисоко\", инструктира Маестрото.", "date": "2019.05.29", "title": "Федерер даде безценни съвети за изпълнението на сечен бекхенд (видео)"}
{"url": "https://offnews.bg/futbol/arsen-venger-e-otchajvasht-v-zashtita-sreshtu-zidan-video-704278.html", "text": "Хит в интернет стана снимка на легендарните френски бивши футболисти и треньори Арсен Венгер и Зинедин Зидан.Тя е направена по време на благотворително събитие в Бордо на 27 май, като в него са взели участие и имена като Дидие Дешан, Робер Пирес, Лоран Блан и други. От кадъра, който се завъртя в интернет, всеки остава с впечатлението, че 69-годишният Венгер на скорост преодолява Зидан, който е с 23 години по-млад от него.Реалността обаче се оказа различна, както личи от видео със ситуацията, което се появи ден по-късно. В случая Венгер получава топката в собственото наказателно поле, незнайно защо тръгва към вратата и в крайна сметка Зидан с лекота му я отнема.Феновете не пропуснаха да се пошегуват с Венгер.\"Приятно е да видиш, че е верен на принципите си да прави глупости в защита\", пише един от коментиралите.", "date": "2019.05.29", "title": "Арсен Венгер е отчайващ в защита срещу Зидан (видео)"}
{"url": "https://offnews.bg/analizi-i-komentari/ankara-nishto-dobro-za-turtcia-ne-sledva-ot-novia-evropejski-parlamen-704279.html", "text": "Негативните нагласи и враждебността към Турция ще се увеличат, базовите ценности на ЕС ще бъдат подкопани, след като националисти и популисти получиха още по-силно влияние в новия Европейски парламент. Такива са прогнозите на турски университетски преподаватели, цитирани от Анадолската агенция.„Ръстът на крайно десните в новия ЕП е от изключително важно значение, ситуацията коренно ще се промени. Решенията на ЕП не са обвързващи, а препоръчителни, но всички взети досега през последните години са анти-Турция. Следователно, оттук нататък да очакваме промяна в положителна посока е само едно добро пожелание, място за оптимизъм няма“, коментира проф. д-р Нуршин Гюней, декан на факултета по икономическа администрация и социални науки в университета Бахчешехир, Кипър.Според него резултатите от изборите за ЕП показват ерозията в главните партии в страните от ЕС и те са изправени пред страховете от популизма, но те самите са виновни както за собствената си ерозия, така и за възхода на национализма и популизма. Така Европа ще промени курса си, а базовите европейски ценности като демокрация и културно многообразие ще бъдат подкопани, допълва проф. Гюней.Ръководителят на Департамента по политически науки и международни отношения в университета в Анталия проф.д-р Тарък Огузлу посочва като най-важен резултата на крайно десните и увеличеното им присъствие в новия ЕП. „Партиите вляво от центъра и тези вдясно от него изгубиха сила и влияние, но другите придобиха импулс. В тази ситуация доминиращите групи в ЕП все повече ще се отдалечават от идеята за възможното членство на страни като Турция в ЕС. Вече е налице анти-турската атмосфера в Европарламента и тя ще се разгръща още по-силно“, прогнозира проф. Огузлу.Преподавателят по международни отношения в университета Билги в Истанбул Емре Гьонен отбелязва високата избирателна активност на тези избори в Европа. „Докато през последните 20-25 години участието на гласоподавателите спадаше, този път то е с 5-8 пункта по-високо и това е много сериозно. То е много добър показател за това, че европейските граждани са по-силно ангажирани с политическия дневен ред“, казва той.Според него лошата страна на евровота е в прекомерната дясна мотивация и мобилизация, но все пак анти-европейските сили са получили резултат по-нисък от очаквания, макар да са спечелили доста. „Левите социалдемократи свиха влиянието си много сериозно. Във Франция спадът им е с 6%, в Германия – 15%, това са изключително ниски резултати. В новия ЕП център-дясно и център-ляво имат тежест, но те вече не са мнозинство. Либералите и Зелените се увеличиха много, но и евроскептиците от крайно дясното повишиха присъствието си“, посочва Емре Гьонен.Той припомня, че най-радикалните критики към Турция са отправяни именно от Европарламента. „Тази европейска институция два пъти прекрати преговорите за пълноправно членство на Турция в ЕС. Не следва да очакваме тласък в положителна посока в отношенията между Турция и ЕС. Колкото повече крайно десните увеличават влиянието си, толкова по-далеч от Европа ще бъде изтласквана Турция. Тези сили вече са консолидирани“, прогнозира преподавателят.Гьонен подчертава, че отношенията между Анкара и Брюксел се нуждаят от структурни промени, които няма да бъдат повлияни от новата конфигурация в Европейския парламент.", "date": "2019.05.29", "title": "Анкара: Нищо добро за Турция не следва от новия Европейски парламент"}
{"url": "https://offnews.bg/obshtestvo/remontat-na-grafa-svarshi-290-000-lv-sanktcii-za-dzhi-pi-grup-proek-704252.html", "text": "Ремонтът на столичната улица \"Граф Игнатиев\" свърши, 109 хил. лв. са наложените санкции за незадоволителното му качество на изпълнителя Джи Пи Груп. Това обяви кметът на София Йорданка Фандъкова. „Участниците в проекта са много и всеки от тях носи отговорност – проектанта, отговорната фирма, изпълнителите и всички, които от страна на Столична община отговаряха за този проект“, обясни кметът на София, цитирана от Фокус. Фандъкова се извини на гражданите за неудобствата, които възникнаха по време на изпълнение на проекта. Цялата площ на зоната за ремонт е малко над 40 дка, недобре изпълнени дейности има на около 15 дка. „И точно в тези участъци е наложена максималната санкция от 5% от всяка дейност“, уточни Фандъкова.Тя посочи, че на места е допусната различна големина на фугите, както и недостатъчно фугирано. „Констатирано е и некачествено озеленяване на определени зони, както и недобре оформена и завършена настилка и недобре подредена настилка на някои от капаците на ревизионните шахти“, обясни Фандъкова.8 години е гаранцията на ремонта на ул. „Граф Игнатиев“, припомни още кметът. Проектантът А.Д.А. е с наложена неустойка от 10% от стойността на договора за проектиране на Зона 2, която е в размер на 35 хил. лв. Това е основно заради факта, че при реализиране на проекта измерванията показаха, че надлъжния наклон на участъка между ул. „Раковски“ до ул. „6-и септември“ е нулев, което налага допълнителни дейности по отношение на отводняването на тези участъци, които не бяха заложени в проекта“, обясни Фандъкова. Кметът на София припомни, че още миналата година е наложила максимална санкция на надзора в размер на 86 200 лв. „Така че общият размер на санкции за всички участници в проекта до този момент е 290 хил. лв. Всеки от участниците има своята отговорност и трябва да я понесе“, коментира Фандъкова. Легендарната пейка на Славейкови се върна на площад \"Славейков\" след реставрация. ", "date": "2019.05.29", "title": "Ремонтът на Графа свърши, 290 000 лв. санкции за Джи Пи Груп, проектанта и надзора"}
{"url": "https://offnews.bg/futbol/real-madrid-predstavia-eden-azar-na-3-iuni-704285.html", "text": "Белгийският халф на Челси Еден Азар ще изиграе тази вечер последния си мач с екипа на лондончани. Това ще се случи във финала за Лига Европа срещу Арсенал в Баку.На 3 юни Азар ще бъде представен като ново попълнение на Реал Мадрид. Така той ще даде старт на мащабната селекция за новия сезон на \"белия балет\".Представянето му вече е планирано и се очаква с огромен интерес от феновете на \"кралския клуб\", които изпратиха противоречив сезон, последвал трите фантастични години, в които Реал спечели хеттрик от трофеи в Шампионската лига.\"Дълги години се опитваме да направим Азар наш играч. Много бих искал той да се присъедини към нас през лятото\", цитиран е да казва президентът на Реал Флорентино Перес.Реал е близо до привличането на нападателя на Айнтрахт Лука Йович и защитника на Лион Ферлан Менди. Очаква се и Родриго от Сантос.", "date": "2019.05.29", "title": "Реал Мадрид представя Еден Азар на 3 юни"}
{"url": "https://offnews.bg/politika/ulesniavat-izdavaneto-na-lichni-dokumenti-v-chuzhbina-704281.html", "text": "Министерският съвет одобри Закон за изменение и допълнение на Закона за българските лични документи.С промените се въвежда възможност български личен документ да бъде получен извън страната лично чрез използване на лицензиран доставчик на пощенска или куриерска услуга. Това ще облекчи българските граждани в чужбина, особено живеещите в населени места, отдалечени от дипломатическите и консулските представителства на Република България в чужбина.Въвежда се изискване за лично явяване на лицето - при подаване на заявлението за издаване на документа в дипломатическо или консулско представителство на Република България в чужбина.С приемането на измененията се създава и нова възможност за подаване на заявления за подмяна на български лични документи чрез автоматизираната информационна система за електронни услуги на Министерството на външните работи. Получаването на готовия документ ще става само лично, след като самоличността на получателя бъде установена еднозначно и документът, чиято подмяна се иска, бъде върнат.Така български лични документи в чужбина ще се вадят само с едно посещение в консулската служба или при подаване (а ще се получават с куриер), или при получаване (когато се кандидатства онлайн).Сроковете за издаване на български лични документи при подадено в чужбина заявление ще бъдат 45 дни за обикновена услуга и 30 дни за бърза услуга.С измененията се въвежда срок на валидност на паспортите от 10 години, като същевременно се запазва и възможността за издаване на паспорт с 5-годишна валидност. Министерство на вътрешните работи следва да осигури технологичните и организационни условия за издаването на паспорти със срок на валидност 10 години не по-късно от 01.01.2021 г.Предвижда се финансовите разходи за използване на пощенска или куриерска услуга да се заплащат предварително от заявителя.", "date": "2019.05.29", "title": "Улесняват издаването на лични документи в чужбина"}
{"url": "https://offnews.bg/politika/kabinetat-otpusna-22-6-mln-leva-za-knigi-uchebnitci-i-uchebni-pomaga-704282.html", "text": "Правителството одобри допълнителни трансфери в размер на 22 643 942 лв., разпределени по общини, за закупуване на познавателни книжки, учебници, достъп до електронно четими учебници, учебни комплекти и учебни помагала за децата и учениците в общинските детски градини и училища за 2019 година.Министерството на образованието и науката е изготвило разпределение на необходимите средства, съобразно определените нормативи и въз основа броя на децата и учениците от Националната електронна информационна система за предучилищното и училищното образование (НЕИСПУО) към месец февруари 2019 година, уточниха от правителствената пресслужба.Допълнителните трансфери се предоставят по бюджетите на общините от централния бюджет под формата на обща субсидия за делегираните от държавата дейности за сметка намаление на бюджетното взаимоотношение на централния бюджет с бюджета на Министерството на образованието и науката за 2019 година.", "date": "2019.05.29", "title": "Кабинетът отпусна 22,6 млн. лева за книги, учебници и учебни помагала"}
{"url": "https://offnews.bg/politika/kabinetat-otpusna-277-hil-leva-dopalnitelno-za-stipendii-na-talantliv-704284.html", "text": "Министерският съвет одобри трансфери в размер на 277 530 лв. за стипендии и еднократно финансово подпомагане по Програмата на мерките за закрила на деца с изявени дарби от държавни, общински и частни училища през 2019 г.За 2019 г. за деца с изявени дарби от държавни, общински и частни училища са предвидени общо 793 050 лв., в т.ч. 293 130 лв. за предоставени стипендии на деца по Програмата от 2018 година.С настоящото постановление по бюджетите на общините се предоставят допълнително 203 040 лв., като 63 585 лв. са във връзка с постъпили в Министерството на образованието и науката (МОН) искания за финансиране на 40 нови стипендии по Програмата от 19 общини отпуснати за 2018 г. Отделно от тях са необходими 135 270 лв. За 250 стипендии от 46 общини, чието изплащане е започнало през 2018 година, и 4 185 лв. – за издадени заповеди за 7 стипендии на ученици в частни училища. Тъй като и седемте одобрени стипендии са на ученици в частни училища на територията на гр. София, средствата се предоставят на Столична община.По бюджета на МОН се предоставят общо 74 490 лв., от които 74 115 лв. за 91 издадени от министъра на образованието и науката заповеди - 71 заповеди от 2018 г. и 20 заповеди от 2019 г. по Програмата и за стипендии на трима ученици от Технологично училище „Електронни системи“ - София, което е в структурата на ТУ - София. Останалите 375 лв. са за еднократно финансово подпомагане, за което има издадени две заповеди от министъра в края на 2018 г.По този начин необходимите средства възлизат общо на 277 530 лв. което няма да доведе до въздействие върху държавния бюджет, тъй като средствата са в рамките на разчетените за тази дейност в централния бюджет средства за 2019 година.", "date": "2019.05.29", "title": "Кабинетът отпусна 277 хил. лева допълнително за стипендии на талантливи деца"}
{"url": "https://offnews.bg/futbol/vampirite-chakat-reshenie-na-bfs-za-vtora-liga-704286.html", "text": "Изпълнителният директор на Созопол Румен Димов обяви пред Football24.bg, че популярният с прозвището \"вампирите\" отбор иска да играе във Втора лига, но въпреки това от клуба ще се съобразят с всяко едно решение на БФС.Централата трябва да реши кой да заеме мястото на Верея във втория ешалон, след като със сигурност заралии няма да получат лиценз за професионален футбол предвид факта, че отборът има много дългове.Освен това от самия тим бяха обявили преди броени дни, че едва ли отборът ще има амбиции да играе отново професионално и вероятно ще бъде в Трета лига.Вариантите тук сега са няколко, а един от тях е вторите отбори в третия ешалон да играят баражи помежду си, за да определят новия член на втория ешалон, но БФС ще трябва да вземе своето решение. Свързахме се с Димов като един от шефовете на въпросните втори отбори – в случая Созопол.\"БФС ще вземе решение какво да стане оттук насетне, а ние сме готови да се съобразим с всяко едно решение на централата. Нашето желание обаче е да участваме във Втора лига. Все пак обаче ще се види какво ще се случи и дали ще има бараж или не. Това не зависи от нас, а от централата\", обяви Румен Димов.", "date": "2019.05.29", "title": "\"Вампирите\" чакат решение на БФС за Втора лига"}
{"url": "https://offnews.bg/112/ubietcat-ot-kostenetc-stoian-zajkov-se-e-samoubil-704309.html", "text": "Стоян Зайков, който бе издирван от властите за убийството на бившата си съпруга и негов съсед в Костенец, се е самоубил, предаде БНР.Това е станало при операция на МВР, по време на която е имало престрелка между него и органите на реда. Зайков е бил обграден от полицията и е решил да отнеме живота си.43-годишният мъж беше издирван от полицията от 10 май насам. В процеса на издирване полицията блокира изцяло Костенец, като дори . Той беше търсен за убийството с пистолет на своята бивша съпруга. Докато МВР го търсеше, негов съсед на 42 години, който се оказа трети братовчед на Зайков, също беше убит. Допуска се, че Зайков може да се е укривал в неговата къща, със или без знанието на стопанина.Не е ясно дали е успял да се укрива толкова време сам, или някой му е помогнал. По-рано органите на реда откриха пистолет в гората и скривалище до реката на Костенец, където е била пазена ловна пушка с боеприпаси.Очаквайте подробности.", "date": "2019.05.29", "title": "Убиецът от Костенец Стоян Зайков се е самоубил"}
{"url": "https://offnews.bg/drugi/balkan-botevgrad-prekasna-hegemoniata-na-lukojl-v-basketbola-704310.html", "text": "Балкан (Ботевград) е новият шампион на България по баскетбол, като титлата е пета в историята на клуба и първа от 30 години насам.В \"Арена Ботевград\" възпитаниците на Небойша Видич надиграха категорично защитаващият титлата си тим на Левски Лукойл в мач №4 от серията с 90:75 и триумфираха с 3-1 успеха.Балкан беше по-добрият отбор по време на цялата среща и спечели три от четирите части. Домакините доминираха със солидна защита и разнообразие в атака. Борбата под коша също беше в полза на \"зелените\", а тяхната успеваемост от наказателната линия беше по-добра от тази на столичани.За \"Най-полезен играч\" във финалната серия бе избран гардът на Балкан Брендън Браун, който завърши мача с 20 точки. Най-резултатен за победителите бе националът Димитър Димитров с 23 точки, а центърът Микаел Хопкинс завърши с 14 точки и 14 борби. ЛаМаркъс Рийд добави още 11 точки за Балкан.\"Искам да кажа пред българската баскетболна публика, че това е моят последен мач в Балкан.Надявам се един ден да се върна, но това няма да е скоро. Смятам, че има много неща в България, които трябва да се променят и се надявам, че помогнах поне малко в този процес\", заяви треньорът на Балкан Небойша Видич пред БНТ минути след триумфа. Специалистът неведнъж през сезона изразяваше недоволството си от толерирането на отбора на Левски Лукойл, което явно е повлияло на решението му да напусне България.", "date": "2019.05.29", "title": "Балкан Ботевград прекъсна хегемонията на Лукойл в баскетбола"}
{"url": "https://offnews.bg/futbol/chelsi-podchini-arsenal-i-specheli-liga-evropa-704312.html", "text": "Челси спечели Лига Европа, след като победи Арсенал с категоричното 4:1 на финала на турнира, който се игра в азербайджанската столица Баку.Първото попадение в мача бе дело на Оливие Жиру, който вкара с глава в 49-ата минута и по този начин наказа своя бивш отбор. Педро удвои преднината на \"сините\" от Лондон в 60-ата, а Еден Азар вкара два гола в 65-ата минута от дузпа и 72-ата, за да оформи сериозната разлика в класите на двата отбора. Почетното попадение за \"артилерисите\" бе дело на Алекс Иуоби в 69-ата минута.Така Челси спечели турнира за втори път в своята история, след като лондончани се поздравиха с успеха и през сезон 2012/2013. Това е и първи трофей за мениджъра Маурицио Сари начело на отбора, но бъдещето на италианеца със сигурност още не е ясно.Арсенал можеха да намерят място в Шампионска лига за следващата кампания само, ако вдигнат тази купа. Мениджърът им Унай Емери знае добре как да го направи, след като три пъти спечели Лига Европа със Севиля. Тази вечер обаче Фортуна не бе с него.Мачът бе специален и за вратаря Петер Чех, който спира с футбола. Той е бивш футболист именно на Челси. Очаква се той да се завърне при \"сините\" от Лондон, но като директор.", "date": "2019.05.29", "title": "Челси подчини Арсенал и спечели Лига Европа"}
{"url": "https://offnews.bg/ikonomika/rosen-zheliazkov-mezhdu-chuka-i-nakovalniata-po-kazusa-huawei-704280.html", "text": "Министерството на транспорта, информационните технологии и съобщенията се оказва в изключително деликатна ситуация. От ведомството на Росен Желязков се очаква да вземе недвусмислена позиция по търговската война между САЩ и Китай, която ескалира покрай американските атаки срещу технологичния гигант Huawei.Българското транспортно министерство ще трябва да определи технологичните изискванията за оборудването за изграждането на мобилните мрежи от пето поколение 5G, заяви главният изпълнителин директор на VIVACOM Атанас Добрев.Така реално екипът на Желязков ще определи задължителните указания към телеком операторите, които биха могли да извадят от многомилионните инвестиции в технологията определен доставчик на оборудване, който не харесва на администрацията на президента Доналд Тръмп. Или да го остави в играта, което обаче вероятно няма да се хареса на Вашингтон - повече от конфузна ситуация.През последните години Huawei се утвърди като световен технологичен лидер както при крайните потребителски устройства, така и при изграждането на мрежи. Китайската компания държи огромен пазарен дял, а в 5G технологиите на практика е почти без конкуренция по цена и качество, категорични са много телеком експерти.\"Указанията ни към телеком операторите трябва да са готови до декември тази година. Те ще станат факт след като Еврокомисията се произнесе каква ще е технологията в рамките на Европейския съюз\", заявиха от транспортното министерство пред OFFNews.Оттам изрично уточниха, че процесът е започнал още преди ескалацията на търговската война между Вашингтон и Пекин.Така или иначе крайното решение няма да удовлетвори и двете актуални суперсили в света.Наскоро напрежението ексалира на ново ниво след като Google обяви, че ограничава достъпа на Huawei до своите технологии и софтуер, след като компанията бе добавена към \"черния списък\" на американското правителство.Това означава, че новите модели на китайския телекомуникационен гигант най-вероятно ще изгубят достъп до някои приложения на Google, като YouTube и Google Maps. \"Настоящите действия на американски политици подценяват нашата сила\", казва обаче снователят на Huawei Рен Женгфей пред китайската медиа и уточнява, че компаниятаi предварително се е подготвила за евентуални рестрикции от САЩ.", "date": "2019.05.29", "title": "Росен Желязков между чука и наковалнята по казуса Huawei"}
{"url": "https://offnews.bg/politika/granichnite-politcai-shte-loviat-nelagalni-migranti-iz-tcialata-strana-704283.html", "text": "Правителството промени правилника за устройството и дейността на МВР. Гранична полиция ще има право да лови нарушители на границата и да разследва престъпления на територията на цялата страна. В Главна дирекция национална полиция да се провежда разследване основно на дела за тежки престъпления, за които по закон е предвидено наказание лишаване от свобода повече от пет години, доживотен затвор или доживотен затвор без замяна, подсъдни като първа инстанция на окръжен съд или на Специализирания наказателен съд, предвиждат още промените в правилника. Отпада задължението органите на МВР да извършват оценка на риска в рамките на осъществяваните дейности, свързани с критичните инфраструктури и обектите им.", "date": "2019.05.29", "title": "Граничните полицаи ще ловят нелагални мигранти из цялата страна"}
{"url": "https://offnews.bg/sport/hiliadi-izpratiha-niki-lauda-v-poslednia-mu-pat-704274.html", "text": "Светът си взе сбогом с легендата на Формула 1 Ники Лауда. На 20 май легендарният австриец почина на 70-годишна възраст.Погребението му ще бъде днес във Виена, а от 8 часа сутринта до 12 на обяд беше поклонението пред тленните му останки в катедралата Щефансдом (Свети Стефан).Опашка от няколко хиляди души се изви пред молитвения дом, като мнозина не успяха да влязат вътре поради огромното множество.Съпругата на Лауда Бригит и синовете му Матиас и Лукас бяха до затворения ковчег. Бригит постави върху него състезателния му шлем.За първи път катедралата отваря врати за поклонението на спортна звезда. Досега такава чест бяха получвали видни обществени, религиозни и политически фигури като архиепископа на Виена кардинал Франц Кьониг и бившият принц на Австро-Унгарската империя Ото фон Хабсбург.Сред присъстващите на поклонението личаха имената на шампиона от Формула 1 Люис Хамилтън, който работеше с Лауда в Мерцедес, съперникът му от Ферари Себастиан Фетел, бившите пилоти и шефове в отбори Герхард Бергер, Ален Прост, Тото Волф.Австрийският президент Александър Ван дер Беллен и роденият в Австрия бивш губернатор на Калифорния и актьор Арнолд Шварценегер, също уважиха службата.За следобяд е планирана и друга церемония в по-тесен кръг.", "date": "2019.05.29", "title": "Хиляди изпратиха Ники Лауда в последния му път"}
{"url": "https://offnews.bg/obshtestvo/ot-1-iuni-otpadat-ogranicheniata-za-rabota-na-balgari-v-shvejtcaria-704251.html", "text": "От 1 юни 2019 г. отпадат ограниченията за работа на граждани на България в Швейцария. Сънародниците ни ще могат да пребивават свободно в страната при условие, че имат работно място. Това стана възможно, след като правителството на Швейцария прие на 15 май решение за отмяна на квотите за пребиваване на граждани от България и Румъния. С него се променя регламентът за изпълнението на Споразумението за свободно движение на хора между Швейцария и ЕС.Протоколът към документа предвиждаше преходен период от максимум 10 години за гражданите от България и Румъния, който изтича на 31 май 2019 г. По последни данни на миграционните служби към края на март тази година в страната пребивават около 11 400 български граждани.От 1 юни българските граждани няма да се нуждаят от разрешение, за да започнат работа в Швейцария (Arbeitsbewilligung/work permit). При заетост с продължителност до 3 месеца сънародниците ни не трябва да кандидатстват за получаване на разрешение за пребиваване. Необходимо е обаче да бъдат регистрирани от своя работодател по електронен път.При започване на работа за повече от 3 месеца в една календарна година работникът/служителят следва да получи разрешение за пребиваване срещу представяне на своя трудов договор. Документът е валиден за цялата територия на Швейцария и дава право на смяна на професията или работното място. За да го получат, българските граждани следва да направят адресна регистрация в общината по местоживеене и да заявят получаване на разрешение за пребиваване. За целта следва да представят лични документи (лична карта или паспорт) и писмен трудов договор с работодател. Това трябва да се случи до 14 дни след пристигането в Швейцария и преди заемането на работното място.Разрешенията са два вида: за краткосрочно пребиваване (категория „L“ при договори за работа между 3 месеца и една година (364 дни) и за продължително пребиваване (категория „В“ при представяне на договор за работа за срок по-дълъг от година или при безсрочен договор), което е валидно до 5 години.Командированите работници могат да пребивават в Швейцария до 90 дни за една календарна година без разрешение за пребиваване. Въпреки това имат задължението за регистрация. При командироване за повече от 90 дни важат други правила, които са определени извън рамките на Споразумението с ЕС за свободно движение.Българските граждани, които искат да работят в Швейцария като самостоятелно заети, е необходимо до 14 дни след пристигането си в страната да направят адресна регистрация в общината по местоживеене и да заявят получаване на разрешение за пребиваване за извършване на самостоятелна дейност в компетентните служби по въпросите на заетостта и трудовата миграция в съответния кантон. За целта следва да носят лични документи (лична карта или паспорт) и да могат да докажат пред тези служби, че ефективно ще упражняват самостоятелна заетост в Швейцария (например доказателства за наличие на начален капитал, регистрация в търговския регистър и др.). Самостоятелна заетост се осъществява само след получаване на разрешение, което е с 5-годишна валидност.", "date": "2019.05.29", "title": "От 1 юни отпадат ограниченията за работа на българи в Швейцария"}
{"url": "https://offnews.bg/politika/borisov-ne-mozhe-kon-na-magistrala-katadzhiite-da-gledat-i-tezi-pasi-704275.html", "text": "Спешна проверка на загражденията по магистралите.Това нареди премиерът Бойко Борисов на регионалния министър Петя Аврамова и на министъра на вътрешните работи Младен Маринов.„Там, където са откраднати, веднага да се възстановят, там където са пробити, да се поправят“, нарежда премиерът, според стенограмата от заседанието.Полицаите от „Пътна полиция“, които са по магистралите, да наблюдават тези пасища. Нека районните полицейски инспектори да минат и да видят намират ли се някъде откраднати мрежи от магистралата или табели. Не може да излезе кон на магистрала. Късмет, че хората са живи, казва още Борисов.Министър-председателят Бойко Борисов беше категоричен, че трябва да се реагира максимално бързо при сигнал за скъсани или липсващи заграждения, уточняват от Дондуков 1.", "date": "2019.05.29", "title": "Борисов: Не може кон на магистрала. Катаджиите да гледат и тези пасища"}
{"url": "https://offnews.bg/politika/bsp-se-vrashta-v-parlamenta-utre-704256.html", "text": "Парламентарната група на „БСП за България“ се връща в Народното събрание след над тримесечно отсъствие и ще участва в пленарното заседание утре, 30 май 2019 г.Това стана ясно след заседание на групата на левицата, което се проведе от 10.30 часа в централата на партията на „Позитано“.Решението за връщане бе взето от Националния съвет на 28 май 2019 г..Днес депутатите на БСП ще участват само в заседанията на парламентарните комисии.Групата напусна Народното събрание на 17 февруари т.г. заради несъгласие със законодателната дейност.", "date": "2019.05.29", "title": "БСП се връща в парламента утре"}
{"url": "https://offnews.bg/politika/deputatite-bez-bsp-othvarliha-vetoto-na-prezidenta-za-otchuzhdavane-704250.html", "text": "Депутатите от ГЕРБ, Обединени патриоти и ДПС отхвърлиха ветото на президента върху промени в Закона за държавната собственост. Със 143 гласа - единодушно, Народното събрание потвърди поправките в отсъствието на депутатите от БСП. Очакваше се те да се върнат днес в пленарна зала, след като пленумът вчера взе решение за прекратяване на червения бойкот на пленарната зала. Промените в закона за държавната собственост бяха приети на 15 май. Основната цел бе да се оптимизира и ускори процесът по изграждане на значими национални обекти, както и да се насърчават инвестициите в индустриалния сектор. Според новите текстове съдът да може в закрито заседание да допуска предварително отчуждаване вседемдневен срок от искането на отчуждаващия орган, ако се налага да се защитят особено важни държавни и или обществени интереси.Предварителното изпълнение на акта се допуска при наличието на влязъл в сила подробен устройствен план и когато имотът е отреден за национален обект или обект с национално значение, предвиждат измененията. С проекта е предвидено да отпаднат и протоколите, които следва да бъдат подписани от две длъжностни лица и един от съседите, става ясно от мотивите на вносителя - Министерски съвет. ", "date": "2019.05.29", "title": "Депутатите - без БСП, отхвърлиха ветото на президента за отчуждаването на имоти"}
{"url": "https://offnews.bg/obshtestvo/asp-priemame-po-1500-zaiavlenia-na-den-za-individualna-otcenka-na-hor-704249.html", "text": "633 000 хора с увреждания са получили месечна финансова подкрепа през април. Почти 13 000 от тях са взели най-високия размер на помощта – 198,36 лв. От началото на 2019 г. на около 5 000 души е отпусната целева помощ за изработване, покупка и ремонт на помощни средства, приспособления, съоръжения и медицински изделия.Тези данни представи министърът на труда и социалната политика Бисер Петков по време на кръгла маса, на която беше обсъдено прилагането на новото законодателство за хората с увреждания и бяха набелязани възможностите за подобряването на сътрудничеството в тази сфера между държавата и неправителствения сектор.Дискусията беше организирана от Агенцията за социално подпомагане (АСП) с участието на експерти на Министерството на труда и социалната политика и АСП, представители на национално представителните организации на и за хора с увреждания и националните граждански инициативи „Системата ни убива“ и „Системата ни убива всички“.Днешната кръгла маса е възможност заедно да оценим първите резултати от прилагането на новото законодателство за хората с увреждания и да установим как протича процесът на индивидуална оценка на потребностите, какви са данните и тенденциите, как работят новосъздадените отдели за оценка на хората с увреждания и какво може да се подобри в тяхната работа, каза министър Петков.Данните на АСП показват, че средно на ден се подават по около 1500 заявленията за извършване на индивидуална оценка на потребностите на хора с увреждания. От началото на април досега са подадени общо 48 085 заявления.Изпълнителният директор на АСП Румяна Петкова представи предприетите действия за изготвянето на индивидуалните оценки на потребностите от подкрепа на хората с увреждания.Участниците в кръглата маса се обединиха около виждането за необходимостта и полезността от регулярно провеждане на подобни работни срещи и обединяване на усилията в информирането и консултирането на хората с увреждания за техните права и възможности.", "date": "2019.05.29", "title": "АСП: Приемаме по 1500 заявления на ден за индивидуална оценка на хора с увреждания"}
{"url": "https://offnews.bg/sviat/ruski-blogar-otiva-na-sad-publikuval-meme-s-putin-704254.html", "text": "Руски блогър отива на съд заради публикуването на меме, с което се подиграва на президента Владимир Путин. Блогърът от Смоленск Сергей Командиров е публикувал на 24 април в социалната мрежа \"ВКонтакте\" снимка на Путин с надпис \"Знае всеки гражданин кой е *** №1\". Командиров е публикувал мемето, след като Юрий Картижев от Новгород стана първият осъден по новия закон за неувежение към властта, който влезе в сила в края на март. Картижев е получил глоба от 30 000 рубли (470 долара) за два поста, в които се подиграва на Путин. Законът за неуважение към властта предвижда глоба до 300 000 рубли или арест до 15 дни. На съд по закона отива и съратник на опозиционера Алексей Навални - Леонид Волков, който е критикувал в Туитър осъждането на Картижев. Волков в момента е в ареста за 20 дни заради нарушаване на закона за митингите. Миналата година руснаци се оплакаха, че са съдени по обвинение в екстремизъм заради публикуване на мемета на религиозни теми. ", "date": "2019.05.29", "title": "Руски блогър отива на съд, публикувал меме с Путин"}
{"url": "https://offnews.bg/politika/daniel-valchev-gerb-gubi-tiaga-no-niama-drug-politik-s-mashtaba-na-b-704253.html", "text": "На изборите за Европейки парламент у нас нямаше изненади, коментира деканът на Юридическия факултет на СУ и бивш министър на образованието проф. Даниел Вълчев в сутрешния блок на .„ГЕРБ губи тяга, но се вижда също така, че в партийното пространство няма политик с мащаба на Борисов. Може да го харесваме, може да не го харесваме, но той има качествата да побеждава на изборите, защото се видя, че той издърпа цялата кампания на партията си\", каза Вълчев.Той коментира и резултата на БСП, който според него се дължи на вътрешните проблеми в партията.Според Вълчев проектът Демократична България е успешен опит за обединяване на дясно мислещите хора.„Този опит засега е по-скоро е успешен, но не трябва да се надценява, защото те имат около 110 хил. гласа. Но на фона на гласовете за други подобни опити като Реформаторския блок има какво да се желае”, каза той.", "date": "2019.05.29", "title": "Даниел Вълчев: ГЕРБ губи тяга, но няма друг политик с мащаба на Борисов"}
{"url": "https://offnews.bg/kultura/uchenitci-ot-uchilishta-po-izkustva-ot-tcialata-strana-s-izlozhba-v-nd-704257.html", "text": "На 5 юни от 18:00 ч. в Арт галерия и Зала 4 в НДК, ще се открие 15-тото издание на Националния младежки конкурс за изящни, приложни изкуства и дизайн.На старта на тазгодишното издание, ще бъде открита изложба, на която ученици от 15 училища по изкуства от цялата страна от 8 до 12 клас ще представят своите произведения, като най-добрите сред тях ще бъдат отличени с грамоти. Ще бъдат представени номинираните и наградените произведения, които са селектирани за изданието на конкурса.Наградите са 48 и ще бъдат присъдени в 16 специалности - живопис, графика, скулптура, художествена керамика, силикатен дизайн, художествена дърворезба и мебел, художествена обработка на метали, художествена тъкан, моден дизайн, рекламна графика/графичен дизайн, илюстрация и оформление на книгата/анимация, детски играчки, иконопис/стенопис, пространствен и промишлен дизайн, сценичен костюм, театрален, кино и телевизионен декор/театрална кукла.Ученици до 18-годишна възраст, класирани на първо, второ и трето място ще получат едногодишни стипендии. Те имат възможност също така да кандидатстват за еднократно финансово подпомагане за участие в майсторски клас или пленер.Конкурсът е включен в Програмата на мерките за закрила на деца с изявени дарби за 2019 г., приета от Министерски съвет.Изложбата може да бъде видяна всеки ден от 6-и до 20-и юни в Арт галерия, НДК, от 11:00 ч. до 19:00 ч. Входът за посетители е свободен.", "date": "2019.05.29", "title": "Ученици от училища по изкуства от цялата страна с изложба в НДК"}
{"url": "https://offnews.bg/politika/bsp-iska-ostavkata-na-goranov-zaradi-po-visokite-subsidii-borisov-sas-704260.html", "text": "Депутатите от БСП ще искат оставката на финансовия министър Владислав Горанов, заради това, че на партиите са изплащани субсидии, чиито размер е по-висок от 11 лева на глас. Това съобщи зам.-председателят на ПГ на БСП Драгомир Стойнев. По думите му мълчанието на партиите по този въпрос, след информацията, изнесена от Шоуто на Слави, че  у нас, получили над 1% подкрепа на парламентарни избори, е била не 11 лева, а 13,23 лв. Общата сума е 6,5 млн. лева. Главният прокурор  дали са извършени нарушения на Закона за политическите партии при определяне на субсидиите за партиите за 2018 г. Министерски съвет пък прие промени, според които държавната субсидия за партиите се фиксира на 11 лева на глас в закона. С поправката се определят правила за формиране и разпределение на държавната субсидия, като се уреждат отношения във връзка с прилагането на закона в предходни години. Общият размер на държавната субсидия за политическите партии и коалиции за една година ще бъде намален с 6,5 млн.лева. Предложеният начин на изчисляване на общия размер на държавната субсидия за политическите партии и коалиции ще бъде отнесен за периода от 26.05.2016 г. до изплатената към 30.04.2019 г. и икономията за бюджета би възлязла на 18,6 млн. лева, съобщиха от \"Дондуков\" 1 преди два дни. Така кабинетът предлага на НС да гласува текст, според който политическите партии и коалиции да върнат със задна дата раздадените от 2016 г. досега пари в повече. Става дума за общо 18.6 млн. лв. ", "date": "2019.05.29", "title": "БСП иска оставката на Горанов заради по-високите субсидии, Борисов със закон партиите да върнат 18 млн. лв."}
{"url": "https://offnews.bg/futbol/tcska-predstavi-treti-proekt-za-nov-stadion-704259.html", "text": "Добрите новини за феновете на ЦСКА не стихват в последните дни. След обявяването на три входящи трансфера във вчерашния ден, днес \"армейците\" показаха и трети проект за нов стадион, който да замени \"Българска армия\". Ръководството на \"червените\" посочва, че засега е с вързани ръце за реализацията на проекта, тъй като строителство в Борисовата градина се осъществява след сложни процедури между институциите.Ето какво написаха от ЦСКА:", "date": "2019.05.29", "title": "ЦСКА представи трети проект за нов стадион"}
{"url": "https://offnews.bg/zvezdi/elan-de-dzheneris-vtoriat-mi-bashta-se-opita-da-me-nasili-dokato-maj-704255.html", "text": "Американската комедийна актриса и водеща на токшоу Елън де Дженерис е била обект на сексуално посегателство в тийнейджърските си години от страна на доведения ѝ баща, предаде БТА.Като гост на колегата си Дейвид Летърман 61-годишната Де Дженерис отново засегнала темата, надявайки се да окуражи други жертви на сексуален тормоз да нарушат мълчанието си.Според откъси от интервюто, разпространени от американски медии, Елън де Дженерис е станала обект на сексуално посегателство на 15 или 16-годишна възраст, когато майка ѝ е била диагностицирана с рак на гърдата и е отсъствала от дома им. разказва 61-годишната Елън де Дженерис пред Дейвид Летърман.По онова време тя не е споделила с майка си за случилото си в желанието си да я предпази., допълва актрисата.В крайна сметка майка ѝ напуска съпруга си, тъй като той често променя версията си за случилото се., казва Де Дженерис.Елън Де Дженерис, която през 1997 г. разкри хомосексуалната си ориентация, за първи път говори за сексуалните посегателства от страна на доведения ѝ баща през 2005 г. Тогава тя настоява, че случилото се в тийнейджърските ѝ години не е повлияло върху сексуалната ѝ ориентация.", "date": "2019.05.29", "title": "Елън де Дженерис: Вторият ми баща се опита да ме насили, докато майка ми се лекуваше от рак (видео)"}
{"url": "https://offnews.bg/kultura/udalzhavat-izlozhbata-na-vivian-majer-do-16-iuni-704246.html", "text": "Първата изложба у нас на една от най-забележителните и енигматични жени в световната фотография - Вивиан Майер, предизвика огромен интерес и ще продължи в Софийска градска художествена галерия до 16 вместо до 2 юни, както първоначално бе обявено.Новината идва от фондация МУСИЗ, създател на платформа за представяне на световнопризнати фотографи в България - “Майстори на фотографията”. Изложбата на Вивиан Майер, озаглавена “В нейните ръце”, е 11-а поред за “Майстори на фотографията” и се случва в партньорство между МУСИЗ, Столична oбщина, Посолство на САЩ, VIVACOM и Samsung, със съдействието на diChroma photography и с благодарност към Колекция Maloof и галерия Howard Greenberg, Ню Йорк.“В нейните ръце”, представя 120 фотографии от изключително богатото творчество на Майер, открито за света случайно през 2007 г., както и биографичния филм за нея - Finding Vivian Maier, спечелил награда “Оскар” през 2015 г. Филмът е част от експозицията и може да бъде видян заедно с фотографии.Вивиан Майер (1926 - 2009) е смятана за един от най-емблематичните автори на street фотографията. Името й се нарежда до тези на Даян Арбъс, Робърт Франк, Хелън Левит, Гари Уиногранд, Мери Елън Марк, Джоел Мейровиц, а историята й е също толкова забележителна, колкото и нейните снимки.Творчеството на Вивиан Майер, открито в последния възможен момент и чиято съдба вероятно е била да се разпръсне или дори изчезне, сега се разкрива пред нас, а тази „обикновена гувернантка”, безименно лице, посмъртно се превръща в това, което е днес фотографът Вивиан Майер.", "date": "2019.05.29", "title": "Удължават изложбата на Вивиан Майер до 16 юни"}
{"url": "https://offnews.bg/futbol/uefa-dade-zelena-svetlina-na-levski-v-evropa-704258.html", "text": "Левски няма да срещне финансови и административни проблеми в европейските турнири, каквато опасност имаше през декември миналата година.Тогава от УЕФА обявиха, че ще извадят 26-кратните шампиони от своите надпревари заради просрочени задължения към 30 септември 2018.Европейската футболна централа даде срок на вековниците до 28 февруари да покрият сума от около 2 млн. лв. Новото ръководство на клуба се зае спешно с тази задача и успя да покрие задълженията, което е било отчетено от УЕФА.\"Левски показа доказателства пред Контролния орган за финансите на клубовете, които удовлетвориха членовете на Съдебната камара и показаха, че дълговете са изплатени, а сроковете са спазени.Точно затова наказанието за изхвърляне от Европа се отменя и няма да влезе в сила изобщо\", съобщиха в сайта на УЕФА.", "date": "2019.05.29", "title": "УЕФА даде зелена светлина на Левски в Европа"}
{"url": "https://offnews.bg/obshtestvo/v-chasti-ot-7-stolichni-rajona-shte-spira-vodata-dnes-704171.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Изграждане на сградно водопроводно отклонение на бул. „Сливница“ в кв. „Република“ налага спиране на водоподаването от 09:30 до 20:30 часа на кв. „Република“, кв. „Република 2“, местност “Толева махала“, магазин „Джъмбо“, магазин „Метро“, магазин „Аико“, бензиностанции „Лукойл“ и „Петрол“. Строително-монтажни работи на ул. „21 век“ в кв. „Витоша“ налагат спиране на водоподаването от 9:00 до 21:00 часа на ул. „21-ви век“ от ул. „Димитър Страшимиров\" до № 36 и № 29 и ул. „Проф. Христо Вакарелски\" № 19 и № 16-20. Реконструкция на уличен водопровод на ул. „Зорница“ в с. Волуяк налага спиране на водоподаването от 09:00 до 18:00 часа на ул. „Минзухар“ от ул. „Карамфил“ до Гара „Волуяк“, ул. „50 – та“, ул. 41 – ва, ул. „Котешка стъпка“, ул. „Детелина“, кв. „Гара Волуяк“. Подмяна на водомери на бул. „Цар Борис III“ в жк. „Хиподрума“ налага спиране на водоподаването от 09:30 до 14:30 часа на бул. „Цар Борис III“ №19. Във връзка с подмяна на сградно водопроводно отклонение на ул. „Лотос“ във вилна зона „Изгрев“ в гр. Банкя се налага спиране на водоподаването от 10:00 до 16:00 часа на ул. „Лотос“, ул. „Авлига“ от ул. „Лотос“ до ул. „Перуника“, ул. „Горски път“ от ул. „Перуника“ до края на улицата.Монтаж на спирателен кран на ул. „Цар Борис III“ в с. Казичене се налага спиране на водоподаването от 09:30 до 21:30 часа на ул. „Мито Войнишки“, ул. „Индустриална“, ул. „Цар Борис III“, ул. „Стария Искър“. Извършване на строително-монтажни работи на ул. „Атанас Дуков“ в парк „Борисова градина“ налага спиране на водоподаването от 09:30 до 21:30 часа на ул. „Атанас Дуков“ от №32 до №36. ", "date": "2019.05.29", "title": "В части от 7 столични района ще спира водата днес"}
{"url": "https://offnews.bg/obshtestvo/dnes-se-provezhdat-maturite-po-zhelanie-po-chuzhdi-ezitci-704193.html", "text": "Матурите по желание по чужди езици се провеждат днес.Зрелостниците се явяват на английски, испански, италиански, немски, руски и френски език, съобщава Министерството на образованието и науката.Държавните зрелостни изпити по желание се провеждат от вчера, когато бяха изпитите по биология и здравно образование, физика и астрономия и по философски цикъл, а за тях бе изтеглен вариант 2.На 30 май са география и икономика и химия и опазване на околната среда, на 31-ви - математика и история и цивилизации.Общо над 800 ученици са подали заявления за явяване на матура по желание. Резултатите от тях ще бъдат обявени до 13 юни.", "date": "2019.05.29", "title": "Днес се провеждат матурите по желание по чужди езици"}
{"url": "https://offnews.bg/obshtestvo/hristianite-pochitat-sv-teodosia-704172.html", "text": "Църквата почита днес света Теодосия и св. Александър, патриарх Александрийски. Св. Теодосия била родом от Цариград. Тя била дъщеря на благочестиви родители и от детство била възпитана в любов към Бога. Баща й умрял, когато тя навършила седем години. Майка й я дала в манастир. Теодосия наследила голямо богатство, което тя употребила за украса на храмовете и за подпомагане на бедните.Император Лъв Исаврянин със съдействието на еретика патриарх Анастасий започнал гонение против почитателите на светите икони. Заповядано било да се унищожи и древната чудотворна икона на Спасителя, поставена още от Константин Велики над вратите на царския дворец.Тогава Теодосия, която присъствала заедно с други инокини при това посегателство, в порив на ревност поискала да попречи на кощунството. Тя отместила стълбата, по която се качвал войник да сваля иконата, и войникът паднал на земята и тежко пострадал. След това Теодосия отишла с иконите при патриарх Анастасий и започнала да го укорява и изобличава за нечестивото иконоборство. Той съобщил на императора за нанесеното му оскърбление и преподобна Теодосия била затворена в тъмница, гдето в продължение на седем дни й нанасяли по сто удара, а на другите инокини още в същия ден били отсечени главите.На осмия ден Теодосия била влачена по града, хулена и оскърбявана, и накрай й нанесли жесток побой и тя умряла на 29 май 730 година.", "date": "2019.05.29", "title": "Християните почитат св. Теодосия"}
{"url": "https://offnews.bg/sviat/tornada-v-sasht-vzeha-zhertva-130-sa-postradali-704233.html", "text": "Един човек загина, а най-малко 130 са ранени при поредица торнада в американските щати Охайо и Индиана, съобщи АП. Огромно и опасно торнадо се завихри и в западния край на Канзас сити, щата Канзас, съобщи Националната метеорологична служба, уточнява БТА. Според властите най-малко 11 души са пострадали.Мащабът на щетите засега е неизвестен. Смерчовете са част от 55 торнада, връхлетели в понеделник осем щата на изток от Айдахо и Колорадо. ", "date": "2019.05.29", "title": "Торнада в САЩ взеха жертва, 130 са пострадали"}
{"url": "https://offnews.bg/obshtestvo/zapochva-poreditca-ot-slanchevi-sutrini-i-dazhdovni-vecheri-704223.html", "text": "Денят ще започне със слънце, след обяд, главно в планинските райони, ще превали. Максималните температури ще са между 26 и 31 градуса. Край морето ще е облачно в следобедните часове, но дъжд не се очаква, а вятърът ще е слаб. Вълните няма да надхвърлят 2 бала, сред тях термометрите ще се качат до 20 градуса, а на брега - до 28. В планините е възможно да има и гръмотевици, ще духа умерен до силен вятър. За следващите дни до края на месеца и началото на юни прогнозата на синоптиците е слънце сутрин, дъжд след обяд и вечерта. На места може да паднат и градушки.", "date": "2019.05.29", "title": "Започва поредица от слънчеви сутрини и дъждовни вечери"}
{"url": "https://offnews.bg/sviat/sled-sreshtata-v-briuksel-makron-i-merkel-na-razlichni-pozitcii-tusk-704232.html", "text": "Без конкретни имена за най-важните постове в ЕС завърши първата среща на лидерите на 28-те страни членки след изборите за Европейски парламент късно снощи. Четирите ключови поста, за които националните правителства предлагат кандидати, са за мястото на Жан-Клод Юнкер - председател на Европейската комисия, на Доналд Туск - председателя на Европейския съвет, на Антонио Таяни - шеф на европарламента, и на Федерика Могерини -  Върховен представител на Европейския съюз по въпросите на външните работи и политиката на сигурност. \"Никой кандидат не може да бъде изключен\", обяви Туск по повод процеса на избор на председател на Европейската комисия. Туск добави, че ще продължи консултациите си с Европейския парламент не само за председател на Еврокомисията, но и за президент на Европейската централна банка и върховен представител по въпросите на външната политика и сигурността. Той добави, че неговата амбиция е да има баланс между половете.Сериозно разминаване има обаче в позициите на френския президент Еманюел Макрон и на германския канцлер Ангела Меркел, тъй като държавният глава на Франция категорично не приема кандидатурата на шпиценкандидата на ЕНП Манфред Вебер. Макрон пък обяви, че ще се бори постовете да бъдат разделени поравно между мъже и жени.Туск ще бъде посредник в преговорите между европейските лидери за избора на бъдещия председател на ЕК. Обсъждането на конкретни кандидатури се очаква на следващата среща на върха на ЕС на 20 и 21 юни. Ние като позиция на ЕНП сме твърдо зад Вебер. Това е нашият шпиценкандидат, за него работихме както и за нашите български евродепутати. Това е решение на партията, ние сме дисциплинирани членове на ЕНП, така че нямаме колебания или други позиции. Ясно и точно,заяви премиерът ни Бойко Борисов. ", "date": "2019.05.29", "title": "След срещата в Брюксел: Макрон и Меркел на различни позиции, Туск посредник до юни"}
{"url": "https://offnews.bg/politika/vigenin-bsp-zagubi-izborite-no-ne-se-provali-ninova-ne-triabvashe-d-704236.html", "text": "Корнелия Нинова постъпи европейски и реши да подаде оставка и да даде възможност на партията - или да потвърди нейния курс, или да избере нов председател. Аз не одобрих тази оставка, но не одобрявам и това, че т.нар. опозиция толкова агресивно поиска оставката на председателя на партията. Корнелия Нинова често ни е изненадвала с необичайни ходове, които са се оказвали печеливши и е възможно и сега да е така. Това каза секретарят на ПГ на \"БСП за България\" Кристиан Вигенин пред бТВ. Той коментира, че е привърженик на прекия избор на председател, много преди Корнелия Нинова да бъде избрана. Вигенин каза още, че правилата за пряк избор на председател на БСП от цялата партия, могат да бъдат изработени лесно.\"Трябва да бъдем внимателни в тази вътрешна кампания, защото искаме да променим България, а затова е нужна единна и силна БСП\", коментира още народният представител. Кристиан Вигенин заяви, че БСП остава основната опозиция на ГЕРБ и добави, че изборите са потвърдили, че в лявото политическо пространство, на практика няма друга партия, освен БСП. Секретарят на ПГ на левицата подчерта, че след няколко месеца има местни избори и влизането в цикъл на широк партиен избор може да доведе до отклоняване от основната цел на БСП - възвръщане на влиянието в местната власт.\"Нашата цел е да печелим изборите си, а не да демотивираме членовете и симпатизантите на БСП\", заяви още Вигенин.\"При активна работа на местните структури е очевидно, че могат да се постигнат добри резултати и пример за това са ямболските социалисти, които победиха ГЕРБ на европейските избори\", каза още Кристиан Вигенин. Той добави, че не е имало опит отговорността за резултатите на изборите да се прехвърли на местните структури на партията. Вигенин коментира, че НС на БСП е пренаредил и утвърдил листата на \"БСП за България\" за европейските избори, след съпротивата на част от членовете му. Той уточни, че затова всички носят своята отговорност за резултатите. \"Трябва да отчетем, обаче, че българските граждани не виждат смисъл в тези избори. Това е така, не защото българите не са европейци, а защото не могат да усетят ефекта от тях\", категоричен бе Кристиан Вигенин. \"БСП загуби тези избори, но не се провали. Партията повиши резултата си, имаме един евродепутат повече, но никой не говори за това, че ГЕРБ се представи доста по-зле\", заяви Кристиан Вигенин. Той добави, че БСП не е постигнала целта си - с тези избори да се постигне нова политическа ситуация, но по думите му, ако ГЕРБ приемат резултата си за прошка, това ще бъде грешка за тях. \"Тази тенденция - избирателите им да намаляват, която виждаме от години, продължава и нека Борисов не си прави илюзии\", категоричен бе Вигенин.", "date": "2019.05.29", "title": "Вигенин: БСП загуби изборите, но не се провали. Нинова не трябваше да подава оставка"}
{"url": "https://offnews.bg/politika/delian-peevski-se-poiavi-v-parlamenta-otkazva-se-ot-miastoto-v-briuk-704238.html", "text": "Депутатът от ДПС Делян Пеевски се появи в Народното събрание тази сутрин, за да обяви, че се отказва от мястото на евродепутат.Това е едва втората му поява в парламента за този мандат - първата бе при конституирането на 44-тото Народно събрание през април 2017 г., когато се закле като народен представител.При пристигането си тази сутрин депутатът първоначално не разговаря с медиите, а отиде директно в стаята на ДПС.Минути по-късно се появи в кулоарите с Мустафа Карадайъ, за да обявят, че Пеевски няма да замине за Брюксел. На въпрос защо е дошъл в парламента, Пеевски реагира изненадано.На въпрос дали се отказва от мандат в Европарламента заради обструкции от АЛДЕ (партията на евролибералите, в която членува ДПС), Пеевски отговори емоционално:Карадайъ коментира, че решението е взето на заседание на Централното оперативно бюро на парламентарната група.Попитан дали е бил ракета носител в листата на ДПС, Пеевски заяви:В отговор на друг журналистически въпрос - дали би седнал на една маса за преговори с премиера Бойко Борисов, Пеевски отговори:Въпросът бе зададен във връзка с думите на Мустафа Карадайъ, че ДПС кани \"системните партии\" на разговори, за да се определи посоката на развитие на страната. Председателят на ДПС отново заяви, че е нужна \"промяна на формулата на управление\" и че \"инерционното развитие на страната ни обрича. Не бива да завещаем това на следващите поколения.\" Карадайъ обаче отказа да коментира факта, че в някои малки общини и села в страната има .Попитан дали ще се явява по-често на работното си място, Пеевски отговори:Той още коментира, че си върши работата добре, и резултатите са видими.При предишните избори за Европейски парламент Делян Пеевски също отказа от мандата в Брюксел. Отказва се и самият Карадайъ, който е първи в листата. Тримата представители, които ДПС ще изпрати в Брюксел, са Илхан Кючук, Искра Михайлова и Атидже Алиева-Вели, съобщи Карадайъ.", "date": "2019.05.29", "title": "Делян Пеевски се появи в парламента - отказва се от мястото в Брюксел (обновена)"}
{"url": "https://offnews.bg/politika/mikov-obiavi-che-deputatite-ot-bsp-shte-se-varnat-v-ns-dnes-704241.html", "text": "БСП ще се върне днес в парламента, съобщи пред БНТ бившият лидер на партията и член на Националния ѝ съвет Михаил Миков. Той определи като грешка излизането от Народното събрание. Според Миков това е едно от основанията за оставката на председателя на партията Корнелия Нинова. Ние изпуснахме над 30 закона, които бяха приети без участието на социалистическата партия\", посочи Миков. Като основни проблеми пред социалистите бившият председател посочи нуждата от консолидация, приемане на различното мнение и преустановяване на практиката за създаване на вътрешни разделения в партията.По време на седемчасовата дискусия в Националния съвет на БСП във вторник е бил спрян натиск за прехвърляне на отговорността за изборния резултат от централата към местните структури. Не може грешките при национална кампания да се прехвърлят към местни структури, защото това ги демотивира, каза още Миков.Той заяви, че няма да се кандидатира отново за председател на БСП. ", "date": "2019.05.29", "title": "Миков обяви, че депутатите от БСП ще се върнат в НС днес"}
{"url": "https://offnews.bg/futbol/levski-shte-pazaruva-novi-futbolisti-ot-belgia-704245.html", "text": "Новоназначеният треньор на Левски Петър Хубчев е гледал футболисти и в Белгия. Той е бил на няколко мача от местната елитна дивизия и дори е набелязал играчи за привличане. До дни ще стане ясно дали Левски ще се подсили с футболист от това първенството.Бившият селекционер на българския национален отбор от доста време работи по лятната селекция на \"сините\". Той е гледал на живо двубои в северната ни съседка Румъния, присъствал е и на срещи в Хърватска.От Левски си тръгват доста титуляри - Милош Цветкович, Давид Яблонски, Жерсон Кабрал, Сержиу Буш. Очаква се към тях да се присъединят още халфовете Антони Белмонт и Богдан Вашчук. Затова сините ще се подсилят във всички линии.За „Герена\" са спрягани и трима младоци от столичния Септември - халфът Асен Чандъров и крилата Здравко Димитров и Георги Русев. Един или най-много двама от тях обаче може да облекат синята фланелка.", "date": "2019.05.29", "title": "Левски ще пазарува нови футболисти от Белгия"}
{"url": "https://offnews.bg/nashite-avtori/kalin-terzijski-spechelenite-izbori-sa-otgovornost-704244.html", "text": "Едно от нещата, които извънредно добре умее всеки българин, е да се разграничи от властта – и така разграничен и отчужден от нея – да я мрази, псува и обвинява за всички злини на света.Но кажете ми, братя и сестри – нима това си няма дълбоки основания в нашата дълбока история (дълбокото е често и мрачно)? Цар - далеко, Бог – високо: това е българската формула.Когато някой е далеко и високо – ти нямаш емоционална обвързаност с него, той ти е чужд (казва се „Далеч от очите – далеч от сърцето!”), той ти е безразличен, но това не пречи да му стоварваш лошите си настроения и да го обвиняваш за злините в живота си.Той е хладна абстракция, твърде подходяща за мразене!Но в същото време вие с известно право ще кажете: че виж колко много българи налитат на властта – налитат като рибки-таранки на топка кюспе омесено с мас! Правилно – ще река – но ние, българите, веднага и от тях се отграничаваме, все едно не сме яли и пили с тях до вчера. Тия от властта са „други” и това ще рече – не са „ние”. Ние сме си едно, тия във властта- съвсем друго. То е лошото, ние сме доброто.Бих могъл да продължа в тая линия и да кажа, че ние, българите, просто отрязваме (алегорично казано) всичко, ставащо за мразене, от себе си – и го натоварваме върху самара на властта. Не харесваме ли нещо – не ние сме виновни – властта е виновна.Вметка: Една циганка при Карбовски каза: Е, бате, как да знам имената на сичките си десет деца... Ми държавата не ДАВА ПАРИ! Как да им знаем имената?!Българинът не иска да има общо с властта, именно защото това му дава правото да я мрази и да я обвинява за всичко!А това е начинът българинът да се освободи от мъчителното чувство за вина. Когато някой „ти е виновен” за лошия живот – ти вече си невинен, ти можеш да си свиркаш и да ходиш с ръце в джобовете. Защото за теб вече тоя „лош живот” не е Божие наказание (или изпитание), не е продукт на политически или икономически обстоятелства. И накрая -най-малкото причината за тоя лош живот си ти! Не – той е лош, защото ти го е „направила лош” властта!Едва ли е разпространен и такъв по-релативистичен и по-мъдър (бих казал) начин на мислене: че в края на краищата „лош живот” има само в нашите глави; защото един мъдър човек много добре знае, че „лош живот” е нещо чудовищно относително – и ако за някой българин „лош живот” означава да не можеш да си платиш столевовата сметка за интернет и мобилен телефон – за някой угандиец лош живот означава да няма добра питейна вода и затова да умре на 29 от билхарциоза, защото пие водица от блатото до тръстиковата си хижа (неотдавна частично изгорена от някакви въстаници)...Но когато ти си така ловък в мисленето (като истински българин), че да успяваш всеки път, видиш ли нещо недобро в живота си – да го натрисаш на властта – вече друго ти не трябва!Падне метеорит: ами – да ги вземат дяволите тия управляващи!И така – когато си вечно и приятно убеден, че някой ти е виновен за лошия живот – ти живееш спокойно, защото самият ти не само, че не си виновен, но и можеш да се поотпуснеш – животът не зависи от тебе, няма защо да правиш усилия – и без друго винаги ще си е лошо, защото властта прави да е лошо.Не съм виждал обаче много българи, които първо да са направили усилия за подобрение на живота...властта категорично и ясно да е осуетила това тяхно действие – и след това вече да са започнали да говорят за „вечната вина на властта”. Не. Обикновено се говори преди да се направят дори и усилия. Все ми се струва, че българинът използва властта някак като превантивна мярка. Мярка за предварително оправдаване на своята пасивност и бездействие. Примерно близко ли ви звучи това: Не че съм опитвал да изчистя около блока, в който живея, ама знам, че и да изчистя – пак ще стане мръсно, защото от общината (тоест – от „властта”) никога няма да си мръднат пръста да поддържат или да направят нещо за благоустрояването. И затова И АЗ не правя Нищо.И така.ГЕРБ се подреждат заедно с БКП и Народнолибаралната партия (на Стамболов, Греков и Петков) в тройката на най-дълго управлявалите партии. Поне така ми излиза от историческата справка. Някой ще каже: отвратително, ужасно, по-лошо не е било. Аз ще въздъхна. Защото знам, че тоя „някой” вероятно с носталгия си спомня за „вечното управление” на другаря Вечноживков. И че сега той да изтъква като причина за недоволството си „твърде дълго се задържаха, това не е редно” – е малко смешно.И аз не смятам, че е хубаво някой да стои много дълго на власт. Ояжда се, клеясват му механизмите в двигателя, от друга страна – прекалено добре се изглаждат и сработват механизмите му за източване да държавни средства. Кофата му за гребане от реката на благата (както казва татко Кърт Вонегът) става прекалено дълбока – такова свойство имат кофите при дълго стоене до брега на реката – власт.Но нашата българска отчужденост от властта е по-опасна от дългото стоене на власт. Връзката тук е такава: Колкото по-дълго стои някой на власт – толкова по-добре успява народът да се отчужди от него, да се абстрахира, да се отграничи и да го намрази! Колкото по-дълго е някой на власт – толкова повече Бог високо, цар далеко.И толкова повече блага безотговорност за личния живот – защото „има кой да ни е виновен”. Кандид - в края на едноименния сладък философски шедьовър на Волтер – казва: И все пак всеки трябва да обработва собствената си градина!Аз за край на тоя малък следизборен памфлет ще кажа нещо положително като препоръка: Нека всяко зло е за добро! Ние, българите, все пак имаме и тая поговорка и тя е много по-мъдра от „Бог-високо, цар-далеко”. Дългото стоене във властта, как да кажа, би могло...би трябвало! да донесе друго – едно чувство за фамилиарност, за непринуденост и „познаване и на зъбките”. Ако приемем, че всяка власт има известен процент мошеничества, интриги, тъмни сметки и безобразни нехайства вплетени в тъканта си – то ако едни хора (а ние все забравяме, че власт всъщност означава именно „едни хора, там”)... та ако едни хора постоят на власт по-дълго – ние вече много ясно им знаем и всичките тия тъмни страни!И тук вече ние – но не ние-отчуждените и нехайните, а ние – отговорните и свирепо взискателните – по най-непринуден, вече съвсем свойски начин (та нали от толкова време се знаем с тия тъпчовци в тая власт!) – им казваме: Тук, тук и тук сте в грешка. Това, това и това – не е направено както трябва. Ето това, това и това ви е недостатък – веднага го поправете.Простичко казано – знаем спатиите на тия тарикати във властта. Отдавна ги знаем. Просто трябва освен че ги знаем – и да ги контролираме, и да изискваме. И като казах думата „свирепо” – повтарям я. Свирепо да контролираме и свирепо да изискваме от така добре познатите ни червенотиквеничковчета, наречени власт. Защото, струва ми се, трябва непрекъснато да си припомняме, че Властелин в държавата е Народът.А властта е неговият често непослушен и нерядко глупав слуга.", "date": "2019.05.29", "title": "Калин Терзийски: Спечелените избори са отговорност"}
{"url": "https://offnews.bg/futbol/opitniat-petar-zanev-shte-pomaga-na-tcska-prez-novia-sezon-704265.html", "text": "Дългоочакваният трансфер на опитния бранител Петър Занев в ЦСКА най-сетне беше обявен официално от клуба. В края на пролетта Занев тренираше с клуба от Борисовата градина, като изчакваше да свърши сезона, без да се обвързва. Сега вече това е факт., написаха в официалния сайт на ЦСКА.", "date": "2019.05.29", "title": "Опитният Петър Занев ще помага на ЦСКА през новия сезон"}
{"url": "https://offnews.bg/izvan-terena/kamburov-razpuska-na-lazurnia-briag-sled-noshtta-v-aresta-704267.html", "text": "Футболистът Мартин Камбуров замина на почивка във френския град Ница часове, след като излезе от ареста в Пловдив, където попадна заради скандал с полицаи. Нападателят на Берое запази пълно мълчание два дни. Той публикува снимка от ресторант в Ница, където във видимо добро настроение отмаря след случилото се в неделя, информира trafficnews.bg.Играчът остава на свобода под гаранция от 1000 лева. До ареста се стигна, след като той влезе в пререкания с полицаи, които направиха опит да вдигнат неправилно паркирания му автомобил. Според прокуратурата, той е обиждал униформените и ги е замерил с банкноти, за да му освободят по-бързо колата.Според Районната прокуратура в Пловдив, автомобилът, който е управлявал футболиста, е бил паркиран на забранено място, което е довело до поставянето на скоби на три от гумите на колата. Когато той се връща, избухва скандал между него и служителите на \"Общинска охрана\".Стойчо Андреев - авторът на видеото със скандала между футболиста Мартин Камбуров и полицаите, които са искали да вдигнат колата му с паяк, е бил задържан и глобен с акт за дребно хулиганство на стойност 100 лева.Той се притеснява от причините, заради които е попаднал зад решетките.\"По думи на началника на Трето районно - Симов, думите му са следните: \"Задръжте го тоя, защото се прави на репортер\". В една нормална държава може ли един гражданин при положение, че е възникнал спор със служители на реда да бъде арестуван, защото е снимал. За мен полицаят под пагон излъга. Сложиха ми в устата думи, които не са в моя речник\", настоя пред TrafficNews Стойчо Андреев.", "date": "2019.05.29", "title": "Камбуров разпуска на Лазурния бряг след нощта в ареста"}
{"url": "https://offnews.bg/bojni/dzhoshua-bia-ruiz-i-zapochvam-da-mislia-za-uajldar-704266.html", "text": "Световният шампион в тежката категория на професионалния бокс Антъни Джошуа се надява да постигне споразумение за бъдещ мегасблъсък с Дионтей Уайлдър.Първо обаче британецът ще дебютира на ринга в САЩ на 1 юни, когато ще се изправи срещу Анди Руиз в зала \"Медисън Скуеър Гардън\" в Ню Йорк.\"Трябва да се срещнем с екипа на Уайлдър на масата за преговори. Така би било най-добре. Мисля, че трябва да седнем заедно, да обсъдим какви са проблемите и да организираме битката тази година.В съботната вечер ще победя и ще изглеждам впечатляващо. След това ще насоча вниманието си към Уайлдър. Нашата битка предизвиква голям интерес. Настъпи моето време да блесна. Чувствам се много добре. Минах през доста неща.Никога нямаше да се бия в \"Медисън Скуеър Гардън\" в събота, ако не бях преминал през редица трудни моменти, емоционални и психически преживявания. Никога не бих стигнал до Уайлдър. Така че трябваше да преодолея всичко това и да носоча вниманието си към голямата битка\", каза Джошуа.", "date": "2019.05.29", "title": "Джошуа: Бия Руиз и започвам да мисля за Уайлдър"}
{"url": "https://offnews.bg/politika/vmro-ne-znaem-imame-li-partnior-niamame-li-704240.html", "text": "Все още не е известно как ще продължи съвместната работа на партиите в малката коалиция \"Обединени патриоти\" след решението да се явят отделно на изборите и напрегнатата предизборна кампания, в която не липсваха нападки помежду им.Техните лидери все още отказват да коментират какви са плановете, но досегашните им изказвания показват, че е възможно лидерът на \"Атака\" Волен Сидеров да се раздели с позицията си на председател на парламентарната група на Патриотите. Преди изборите той многократно нападна партньорите си от ВМРО, които в крайна сметка при самостоятелно явяване спечелиха близо 7,5% и два мандата в Европейския парламент. \"Атака\" и НФСБ получиха по около 1% от вота. Все още не е известно дали този неуспех на Сидеров и агресивното отношение към партньорите му може да доведат до смяна в управлението на парламентарната група.Днес заместник-председателят на ВМРО Искрен Веселинов коментира пред журналисти в Народното събрание, че има наличното желание да се събере коалиционният съвет, но, \"както е известно\", органът на партията не функционира както се предполага. Преди изборите имаше многократни опити той да бъде свикан и да се проведат преговори за общо явяване на евроизборите, но безуспешно.\"Въпросът е доколко коалицията съществува, защото изявленията и кампанията, която беше проведена от един от участниците в коалицията и съответно в изборния процес, ни дава основание всъщност да се чудим имаме ли партньор, или нямаме\", коментира Веселинов.Попитан дали визира Волен Сидеров и партията му \"Атака\" с думите си, Веселинов потвърди, че е така. Той все пак се въздържа от коментари по същество.\"Всяка от партиите беше в достатъчно сложен изборен процес - тепърва ще се събираме, ще анализираме неща, ние не искаме да сме роби на емоциите. Примерно ВМРО ще има утре заседание на изпълнителния си комитет, ще анализираме, ще мислим, ще гледаме какви са перспективите\", коментира той.Веселинов допълни, че все още не се е засичал със Сидеров, а коалицията не се е събирала за среща. Попитан дали скоро ще се проведе заседание на парламентарната група, той възкликна \"Дай Боже!\".Още по-лаконичен бе лидерът на НФСБ Валери Симеонов, който също заяви, че срещите тепърва предстоят. Той обвини репортерите, че търсят \"скандал\" и отказа да коментира кампанията на Сидеров, като само наблегна, че от НФСБ са останали коректни през цялото време.\"От наша страна е била коректна кампанията. Не ме карайте да коментирам\", допълни той.Той поздрави ВМРО за успеха им, но отчете провал за партията си на евроизборите и заяви, че резултатите ще бъдат анализирани. Симеонов още не изключи възможността да има промени в партията след това. Лидерът на атака \"Волен Сидеров\" избягна журналистите и не даде коментар.", "date": "2019.05.29", "title": "ВМРО: Не знаем имаме ли партньор, нямаме ли"}
{"url": "https://offnews.bg/112/deltaplanerist-zagina-pri-aviokatastrofa-kraj-maglizh-704268.html", "text": "Делтапланерист загина в района на село Юлиево, община Мъглиж.Инцидентът е станал около 8.30 часа днес. По информация на bTV загиналият е Румен Иванов - един от най-опитните делтапланеристи у нас, инструктор и проектант на леки летателни средства.По първоначална информация катастрофата е станала при пръскане на лозя в полето край селото. ", "date": "2019.05.29", "title": "Делтапланерист загина при авиокатастрофа край Мъглиж"}
{"url": "https://offnews.bg/tehnologii/huawei-zabranata-na-sasht-shte-navredi-na-miliardi-potrebiteli-704261.html", "text": "Влизането на Huawei в черния списък на САЩ за търговия е \"опасен прецедент\", който ще засегне милиарди потребители, коментира днес на пресконференция главният юрист на китайския IT гигант Сун Люпин.По думите му търговската забрана на САЩ директно ще навреди на множество американски компании и служители.\"Решението заплашва да засегне потребителите ни в над 170 страни с над 3 милиарда души, които ползват нашите продукти\", заяви Люпин. Той добави, че това ще навреди и на 1200 американски компании, които работят с Huawei и осигуряват десетки хиляди работни места.Наскоро Вашингтон включи Huawei в списъка на компании, на които е забранено да търгуват със САЩ, ако нямат разрешително.Китайската Huawei e най-големият световен производител на оборудване за телекоми и вторият по големина глобален производител на смартфони. Забраната на САЩ идва заради опасения за националната сигурност.Huawei, от своя страна, на няколко пъти отрече продуктите ѝ да представляват заплаха за сигурността и заяви, че е частна компания и работи независимо от китайското правителство.", "date": "2019.05.29", "title": "Huawei: Забраната на САЩ ще навреди на милиарди потребители"}
{"url": "https://offnews.bg/politika/borisov-razdade-pochti-21-mln-leva-na-obshtinite-da-stroiat-patishta-704264.html", "text": "Правителството раздаде почти 21 млн. лева на старта на заседанието си днес. Премиерът Бойко Борисов обяви, че 15 млн. лв. се отпускат на Столична община за купуване и ремонт на влакове за метрото. Половин милион отиват във Варна за довършване на новата катедрала \"Св. Прокопий Варненски\". С 4 млн.ще се ремонтират пътища в габровски села, а с 1,4 млн. община Петрич ще прави път между Рупите и Хераклея сантика. Борисов нареди и да започне незабавно строителството на връзката от \"Младост\" до магистрала \"Тракия\", както и на околовръстното на Пловдив и на Пазарджик. И още - АМ \"Хемус\", пътя Монтана - Видин и Ботевград - Мездра.", "date": "2019.05.29", "title": "Борисов раздаде почти 21 млн. лева на общините да строят пътища, на СО за метрото"}
{"url": "https://offnews.bg/litca/dzhon-snou-se-propi-sled-kato-zabode-nozha-v-sartceto-na-deneris-704231.html", "text": "Актьорът от \"Игра на тронове\" Кийт Харингтън, който бе в ролята на Джон Сноу в тв сагата на HBO, е изпаднал в депресия след излъчването на последния епизод и минава курс на лечение, съобщава Ройтерс.32-годишният актьор бе напълно неизвестен в началото на снимките, но Джон Сноу го превърна в световна звезда. В последния епизод дългокосият смелчага шокира мнозина, забивайки нож в сърцето на любимата си Денерис. В изявлението на представителя на Харингтън няма повече подробности, но Ню Йорк Поуст съобщава, че актьорът се лекува от стрес, преумора и алкохолна зависимост.В предишни интервюта той е споделял, че трудно се справя с известността и я определя като \"нещо ужасно\".", "date": "2019.05.29", "title": "Джон Сноу се пропи, след като забоде ножа в сърцето на Денерис"}
