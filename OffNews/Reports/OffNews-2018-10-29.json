{"url": "https://offnews.bg/112/politciata-izdirva-deteto-i-mazha-na-ubitata-v-sofia-zhena-690932.html", "text": "Полицията издирва млад мъж за убийството на 23-годишната жена в столичния квартал \"Надежда\" тази вечер.От МВР изясняват, че го търсят за изясняването на обстоятелствата около тежкото.Той се придвижва с автомобил \"Фолксваген Голф\", сив металик, с регистрационен номер СВ 46 99 АХ. Вероятно с него пътува малко дете.От полицията молят гражданите, които ги забележат, да подадат сигнал на тел. 112 или в най-близкото поделение на МВР.Анонимността им е гарантирана.Мъжът, който се издирва, е на 26 години и работи в охранителна фирма. Той притежава законно оръжие, не е криминално проявен, съобщи директорът на СДВР ст. комисар Ивайло Иванов за \"Фокус\".Тялото на убитата жена е било открито от родители ѝ, които не са могли да отворят вратата и затова са извикали ключар.Все още не е ясно дали издирваният мъж е извършител на убийството.", "date": "2018.10.29", "title": "Полицията издирва детето и мъжа на убитата в София жена"}
{"url": "https://offnews.bg/obshtestvo/mrasniat-vazduh-ubiva-600-hiliadi-detca-godishno-obiavi-szo-690919.html", "text": "Замърсяването на въздуха, както на открито, така и на закрито, годишно причинява смъртта на около 600 000 деца, под 15-годишна възраст, сигнализира Световната здравна организация (СЗО), цитирана от Франс прес и БТА.Замърсяването на въздуха е новият \"тютюн\", заяви генералният директор на СЗО Тедрос Аданом Гебрейесус. Днес и утре СЗО организира в Женева първа световна конференция за \"замърсяването на въздуха и здравето\". По този повод организацията публикува доклад, в който се казва, че всеки ден около 93 процента от децата по света на възраст под 15 години дишат толкова мръсен въздух, че това застрашава здравето и развитието им.Според СЗО около 91 на сто от жителите на нашата планета дишат замърсен въздух, което годишно отнема живота на около 7 млн. души.През 2016 г. замърсяването на въздуха на закрито и на открито е причинило смъртта на 543 00 деца под 5 години и на 52 000 деца на възраст между 5 и 15 години в резултат на дихателни инфекции, се казва в доклада.", "date": "2018.10.29", "title": "Мръсният въздух убива 600 хиляди деца годишно, обяви СЗО"}
{"url": "https://offnews.bg/sviat/arestuvaha-30-dushi-pri-zrelishtna-aktcia-sreshtu-narkotrafika-v-barse-690916.html", "text": "Около 30 души са арестувани при зрелищна акция срещу наркотрафика в Барселона. Стотици полицаи са нахлули в 40 апартамента в центъра на града. В акцията са участвали над 700 служители на регионалните полицейски части на Каталуния и повече от 150 полицаи от общинската полиция в Барселона. Включил се е и хеликоптер. Няколко улици в центъра на Барселона са били блокирани.Жители в центъра на града се оплакват, че празни апартаменти, много от които собственост на банки и инвестиционни фондове, са превзети от наркотрафиканти и използвани като места, където се продават или употребяват наркотици.Според тях появата на тези \"наркоквартири\" е довело до увеличаване на обирите, извършвани срещу туристите, както и посегателствата срещу магазини от наркомани.Увеличило се е и насилието между различни банди, които се опитват да се наложат в района.", "date": "2018.10.29", "title": "Арестуваха 30 души при зрелищна акция срещу наркотрафика в Барселона"}
{"url": "https://offnews.bg/obshtestvo/avioekspert-lion-air-sa-v-chernia-spisak-imat-problem-sas-sigurnostt-690912.html", "text": "Индонезийската авиокомпания Lion Air, чийто самолет от Джакарта за Панкалпинганг се разби тази нощ със 188 души на борда има сериозен проблем със сигурността. Това заяви пред OFFNews известният специалист по авиационна безопасност Ангел Борисов.Според него в момента частната компания е в период на експанзия, подбива цените, купува много нови самолети, но в същото време изпитва остър недостиг от квалифициран персонал.Според него е много показателно, че друг Боинг-737 на тази авиокомпания е катастрофирал на остров Бали през април 2013 година.Според Ангел Борисов най-вероятната причина за катастрофата с индонезийския самолет е пожар в двигателите и неовладян теч на гориво. Той изключва версията да се е стигнало до експлозия във въздуха, тъй като тогава би имало отломки от самолета, докато до момента са намерени само леки елементи от бордовото оборудване като седалки.", "date": "2018.10.29", "title": "Авиоексперт: Lion Air са в черния списък, имат проблем със сигурността. Набират персонал на кило"}
{"url": "https://offnews.bg/obshtestvo/otkriha-dve-ognishta-na-ptichi-grip-v-haskovsko-690920.html", "text": "Две първични огнища на причи грип са открити в животновъдни обекти, предназначени за гушене на патици мюлари, намиращи се в хасковските села Гарваново и Малево.Това съобщиха от Българската агенция по безопасност на храните (БАБХ). Заболяването е потвърдено с протокол от лабораторно изследване.С цел контрол и ликвидиране на заболяването е предприето  хуманно умъртвяване и унищожаване на всички птици, отглеждани в засегнатите обекти. Ще бъдат извършени почистване и дезинфекция в птицевъдните ферми.Определени са 3-километровите предпазни зони и 10- километровите зони за наблюдение около констатираните огнища на заболяването. Забраняват се движението на птици и продукти от тях в и от предпазната и наблюдаваната зона, както и провеждането на пазари и изложби на открито.В двете зони се забранява търговията и предвижването на домашни, диви и други птици и яйца за разплод, както и разселване на птици за подновяване на дивечовия запас. Извършват се ежедневни клинични прегледи на птиците, отглеждани в останалите селища в предпазната зона.Засилен е надзорът и мерките за биосигурност в птицевъдните обекти, както и при водните басейни, където е силно концентрирана популацията на диви птици.Извършва се епизоотично проучване за причините, довели до заболяването.БАБХ напомня, че спазването на мерките за биосигурност е ключов елемент в превенцията срещу заболяването. Фуражите следва да се съхраняват в закрити помещения, както и суровините за фуражи – така се избягва възможността диви пернати да заразят фуража, а оттам и питомните да бъдат заразени с вируса.На този етап няма засегнати хора и няма опасност за потребителите.", "date": "2018.10.29", "title": "Откриха две огнища на птичи грип в Хасковско"}
{"url": "https://offnews.bg/112/vlak-udari-dete-v-ruse-690914.html", "text": "Влак е ударил дете на около 11-12 години при преминаване на локомотив с три вагона в участъка между гарите Русе и Русе-разпределителна. При преминаването на композицията машинистът забелязва детето да стои в близост до железния път и подава многократен звуков сигнал. Въпреки това детето не се е отместило от железния път, съобщи БДЖ.Детето е загинало, информират от ТВН. Движението на влаковете в района е преустановено поради извършване на следствени действия. До тяхното приключване е организиран превоз с автобуси за пътниците от преминаващите през участъка пътнически влакове.", "date": "2018.10.29", "title": "Влак удари дете в Русе"}
{"url": "https://offnews.bg/obshtestvo/nad-7-9-mln-chuzhdestranni-turisti-sa-posetili-balgaria-do-septemvri-690917.html", "text": "7 903 692 са туристическите посещения на чужденци в България за периода януари-септември тази година. Това е с 5,5% повече спрямо същия период на 2017 г. Това показват данните на Националния статистически институт (НСИ). За месеците от юни до септември общият брой туристически посещения на чужденци в България са 5 467 298, което е увеличение от 3,1 на сто в сравнение с летния сезон на миналата година.Само през септември 984 199 чуждестранни туристи са посетили България, като отчетения ръст е от 2,6 на сто.\"От изключително значение е и фактът, че месец септември вече е част от активния летен сезон и все повече туристи избират България за своята почивка\", коментира министърът на туризма Николина Ангелкова.От януари до септември най- много са посетителите от Румъния - 1 124 307 визити и 27,5 на сто увеличение спрямо същия период на миналата година.Втора позиция заема Гърция с 852 277 посещения, а на трето място се нарежда Германия, откъдето са дошли 790 972 туристи. През месеците юни-септември отново в Топ 3 се нареждат Румъния, Германия и Гърция.Гостите от Великобритания са с 15,9% повече, от Украйна – 26,2 на сто увеличение, от Израел се отбелязва 22,4 на сто ръст. От САЩ нарастването на туристите е с 12,2 на сто, а от Испания и Финландия чуждестранните посещения нарастват съответно с 17,6% и 16,8%.", "date": "2018.10.29", "title": "Над 7,9 млн. чуждестранни туристи са посетили България до септември тази година"}
{"url": "https://offnews.bg/temida/sadat-opravda-bivshia-vanshen-ministar-mitov-zamestnikat-mu-angelichi-690918.html", "text": "Съдът оправда бившия външен министър Даниел Митов по обвинението за злоупотреба с доверие.Той е оправдан по всички обвинения. Тогавашният негов заместник Христо Ангеличин обаче е признат за виновен и осъден на 4 години затвор. Според магистратите Ангеличин не е упражнил достатъчен контрол върху работата на подчинените му дирекции в министерството, с което е ощетил МВнР с близо 500 хил. лв.Двамата бяха обвинени, че са ощетили Министерството на външните работи (МВнР) заради неправомерно платени пари на фирма за организиране на служебни пътувания – за осигуряване на самолетни билети, хотели и застраховки, съобщава \"Фокус\".Сигналът срещу тях беше подаден от бившия външен министър Кристиан Вигенин (БСП).", "date": "2018.10.29", "title": "Съдът оправда бившия външен министър Митов, заместникът му Ангеличин е признат за виновен"}
{"url": "https://offnews.bg/politika/demokratite-se-obiaviha-sreshtu-tajnite-aresti-prizovavat-deputatit-690910.html", "text": "От \"Демократична България\" поискаха да не бъдат приемани законодателни промени, които дават възможност арестите да се пазят в тайна 48 часа.\"Тази промяна, неслучайно асоциирана с репресивните практики на тоталитарния режим, е предложена от Министерски съвет\", пишат те в позицията си. От обединението призовават депутатите да не приемат на второ четене тези текстове. Поправките бяха приети на първо четене от Народното събрание миналата седмица. Измененията предвиждат разследващите да имат право да не уведомяват близките на задържания. Ще съобщават единствено на адвокат.Дори при арест на дете ще има възможност това да остане тайна от семейството му, но за не повече 24 часа. При задържането на непълнолетен обаче има допълнително условие - за ареста трябва веднага да бъде уведомена и Държавната агенция за закрила на детето (ДАЗД), а не само адвокат.Според поправките \"тайният арест\" става възможен, когато е \"налице неотложна необходимост да се предотврати настъпването на тежки неблагоприятни последици за живота, свободата или физическата неприкосновеност на лице или за да се предотврати ситуация, при която наказателното производство може да бъде сериозно възпрепятствано\".Ето какво пише в позицията на \"Демократична България\":", "date": "2018.10.29", "title": "'Демократите' се обявиха срещу тайните арести, призовават депутатите да не ги приемат"}
{"url": "https://offnews.bg/temida/okonchatelno-4-godini-zatvor-za-bivshia-shef-na-obshtinskia-savet-v-s-690922.html", "text": "Бившият председател на общинския съвет в Септември Лазар Влайков беше осъден на 4 години затвор. Решението не подлежи на обжалване. Влайков беше обвиняем за трагичния инцидент във Виноградец от есента на миналата година, когато по време на детско тържество с неговия пистолет беше застрелян 47-годишният Наско Тонкев от село Виноградец.Делото ще бъде изпратено в прокуратурата, която ще разпореди привеждане в изпълнение на присъдата. Влайков трябва дазаплати и 7 000 лева разноски по делото.На първа инстанция Влайков беше осъден на 3 години и четири месеца лишаване от свобода. Инцидентът стана през нощта на 31 август срещу 1 септември 2017 г.След станалото във Виноградец Влайков беше изключен от ГЕРБ, но това не му е за първи път. За други провинения партията на Бойко Борисов го е махала два пъти, но след това отново го е приемала в редиците си.Попада в полицейските сводки веднъж след като пребива сина на общински съветник и втори път след нападението с ножа.", "date": "2018.10.29", "title": "Окончателно: 4 години затвор за бившия шеф на общинския съвет в Септември"}
{"url": "https://offnews.bg/tenis/duetat-dimitrov-i-fonini-otpadna-ot-turnira-v-parizh-690913.html", "text": "Най-добрият ни тенисист Григор Димитров и партньорът му Фабио Фонини загубиха при двойките на турнира от сериите \"Мастърс 1000\" в Париж.Жан-Жулиен Ройер и Ория Текау ги надиграха след 7:6(3), 6:4. Двамата имат 22 титли като двойка от 2014 година насам, две от които през настоящата кампания.В първия сет Димитров и Фонини не успяха да затворят в своя полза при 5:4. Общо двата тима си размениха по три пробива и достигнаха до тайбрек. В него Ройер и Текау се наложиха убедително със 7:3 точки.След почивката Григор и Фабио бяха пробити още в първия им сервис гейм и не успяха да противодействат до края на срещата.В същото време стана ясно, че Димитров ще стартира срещу испанеца Роберто Баутиста Агут в турнира на сингъл.27-годишният хасковлия, десети в света в момента, започва директно от втория кръг, тъй като е поставен под номер 9 в основната схема.", "date": "2018.10.29", "title": "Дуетът Димитров и Фонини отпадна от турнира в Париж"}
{"url": "https://offnews.bg/obshtestvo/dazd-provede-konsultatcii-za-novata-natcionalna-strategia-za-deteto-sa-690921.html", "text": "Мерки за насърчаване на отговорното родителство, за осигуряване на сигурна среда и усвояване на уменията на бъдещето, за изграждане на толерантност и приемане на различията трябва да бъдат заложени в новата Национална стратегия за детето (2019 – 2030).Това мнение споделиха студенти и преподаватели от Факултета по педагогика на Софийския университет „Св. Климент Охридски“ на срещи с председателя на Държавната агенция за закрила на детето д-р Елеонора Лилова.Двете дискусиите - с младите хора от бакалавърските и магистърските програми и с академичния състав, са част от консултационния процес със заинтересовани страни, който ДАЗД реализира в контекста на създаването на бъдещия стратегически документ.Според преподавателите е необходимо да се развиват социални и професионални знания и умения в децата, за да формират компетентности, които ще ги подготвят за живота им като възрастни. По този начин ще се подкрепи изграждането на сигурна семейна среда и включване на двамата родители, близките и роднините в осигуряването на благосъстоянието на детето. Младите хора се развиват с динамични и индивидуални темпове, затова родителските компетентности трябва да се надграждат през целия жизнен цикъл на детето, като трябва да започнат преди раждането, смятат преподавателите.От своя страна, студентите предложиха в новата Национална стратегия за детето да бъдат предвидени мерки, гарантиращи равните възможности за развитие на всички момчета и момичета, осигуряване на подкрепата и индивидуалната грижа от най-ранна възраст и активна работа още от детската градина за създаване на толерантност и емоционална интелигентност. Бъдещите педагози откроиха като проблем липсващата комуникация между институциите и родителите и необходимостта от възстановяване на диалога между двете страни, както и нуждата от повишаване на мотивацията и квалификацията на специалистите, работещи с деца.Участниците и в двете срещи приветстваха разработването на националния стратегически документ и благодариха за възможността да представят своите мнения и препоръки. И студентите, и преподавателите подчертаха, че децата растат тук и сега, но и създават бъдещето на обществото ни, затова е важно да растат в сигурна и подкрепяща среда, която гарантира тяхната идентичност, права и пълноценно развитие.", "date": "2018.10.29", "title": "ДАЗД проведе консултации за новата Национална стратегия за детето със студенти и преподаватели в СУ"}
{"url": "https://offnews.bg/112/zastreliaha-mlada-zhena-v-sofia-690928.html", "text": "23-годишна жена е простреляна в столичния квартал \"Надежда\". Тя е починала, съобщиха от СДВР.Сигнал за стрелбата е бил получен около 18.30 часа в полицията. Той е бил подаден от близки на загиналата, които са я намерили.По първоначална информация в апартамента на жената е имало и дете, което обаче не е там и в момента се издирва, съобщава БНР.Полицията издирва и съпруга на жената. Предполага се, че той е евентуалният извършител на престъплението и се смята, че е въоръжен и опасен.От МВР разпространиха снимка на мъжа, както  По-късно на бензиностанция край София. Предполага се, че те са издирваните във връзка с убийството в столичния квартал \"Надежда\".", "date": "2018.10.29", "title": "Застреляха млада жена в София"}
{"url": "https://offnews.bg/obshtestvo/prokuraturata-proveriava-sluchaia-s-muhliasalia-kashkaval-za-uchenitci-690926.html", "text": "Районна прокуратура Сливен е разпоредила проверка от РЗИ и БАБХ на случая с мухлясалия кашкавал, който е бил доставен на детски градини и училища в Сливен и Ямбол, съобщи БНР.Двете ведомства трябва в срок до един месец от днес да установят, каква е причината за доставката на некачествените продукти. Фирмата, която трябва да доставя кашкавала е \"Млечни продукти Тракия\" на \"БМК Холдинг\" АД.По-късно днес стана ясно, че  Върху скрития етикет е отбелязано, че партидата е произведена на 9 ноември 2017 г. Хасковоското млекопреработвателно предприятие \"Млечни продукти Тракия\" доставя млечни продукти по схема \"Училищно мляко\" на 922 учебни заведения - 792 повече от миналата година. Това стана възможно след промени в наредбата, регламентиращата програмата, за която държавата ни получава и евросредства. Именно измененията, предложени от Министерството на земеделието, храните и горите, ", "date": "2018.10.29", "title": "Прокуратурата проверява случая с мухлясалия кашкавал за ученици"}
{"url": "https://offnews.bg/protesti/majkite-na-detca-s-uvrezhdania-otnovo-izliazoha-na-protest-690931.html", "text": "За поредна вечер майки на деца с увреждания и подкрепящи ги хора излязоха на протест. Те продължават да настояват за оставката на вицепремиера Валери Симеонов, който ги нарече \"кресливи жени\", майки на \"уж\" болни деца.Демонстрантите се събраха пред сградата на Министерския съвет, а по-късно блокираха кръстовището при СУ „Св. Климент Охридски“. Майките обявиха, че няма да спрат с протестите докато Симеонов не напусне поста си. Надявам се утре и през следващите дни да ставаме все повече, защото тук не става въпрос само за децата с увреждания, тук е заложено бъдещето на всички деца“, каза участничка в протеста, цитирана от БНР.Миналата седмица бяха приети на първо четене законопроектите, за които настояваха майките - за хората с увреждания и за личната помощ. Въпреки това те обявиха, че остават на палатков лагер зад Народното събрание до окончателното приемане на поправките. \"Ще бъдем на улицата всеки ден, през деня в палатката, а вечер на улицата\", каза миналата седмица една от майките - Мая Стоицова.", "date": "2018.10.29", "title": "Майките на деца с увреждания отново излязоха на протест"}
{"url": "https://offnews.bg/sviat/borisov-v-turtcia-za-otkrivaneto-na-novoto-letishte-v-istanbul-690924.html", "text": "Премиерът Бойко Борисов пристигна в Турция за откриването на новото летище в Истанбул. Той беше посрещнат от турския президент Реджеп Тайип Ердоган.„За мен е чест и удоволствие да участвам в тържественото откриване на новото летище в Истанбул, което се провежда на националния празник на съседна, приятелска и съюзническа Турция – 29 октомври“, коментира Борисов.Според българския премиер новото летище в Истанбул не е принос само за развитието на транспортната инфраструктура и на търговско-икономическите отношения. \"То е значителна стъпка в реализирането на инфраструктурната свързаност на региона с ЕС, която бе сред приоритетите на българската външна политика по време на Българското председателство на Съвета на ЕС“, каза още той. Борисов смята, че освен непосредствен съсед на България, Турция остава и важен партньор в области като миграцията, борбата с тероризма, енергетиката, земеделието и животновъдството, търговията.„Вярвам, че откриването на новото летище символизира, както нашите досегашни съвместни успехи, така и бъдещото ни сътрудничество, взаимно доверие, толерантност и мир“,добави още Борисов.", "date": "2018.10.29", "title": "Борисов в Турция за откриването на новото летище в Истанбул"}
{"url": "https://offnews.bg/politika/deputatat-toma-bikov-iska-darzhavata-da-finansira-samo-pozitivni-filmi-690878.html", "text": "Депутатът от ГЕРБ Тома Биков настоява държавата да финансира само филмови продукции, които представят България в позитивна светлина.Биков представи идеята си по време на заседание на комисията по култура и медии, където бяха гласувани на първо четене промени в Закона за филмовата индустрия.Биков се аргументира като каза, че държавата няма интерес да плаща за продукции, които я представят в негативна светлина. За пример даде БНТ сериала \"Под прикритие\", който, макар и добре заснет, изгражда лош имидж на страната, цитиран от в. \"Сега\".Поправките в Закона за филмовата индустрия бяха приети единодушно от комисията по култура и медии при гласуването на първо четене на промените в Закона за филмовата индустрия.", "date": "2018.10.29", "title": "Депутатът Тома Биков иска държавата да финансира само позитивни филми"}
{"url": "https://offnews.bg/obshtestvo/dvoen-etiket-varhu-muhliasalia-kashkaval-za-uchenitcite-690898.html", "text": "Кашкавалът, който бе доставен за децата в Сливен по схема \"Училищно мляко\", е преетекиран, съобщи сайтът .За случая алармираха родители от НУ \"Васил Левски\", които са открили двоен етикет върху опаковката. Върху него е отбелязано, че партидата е произведена на 9 ноември 2017 г. Доставчикът е \"Млечни продукти Тракия\" на \"БМК Холдинг\" АД. От Областна дирекция по безопасност на храните – Сливен заявиха, че са извършили проверка и са взели мерки.На горния етикет на доставения кашкавал е посочено, че партидата е произведена на 08.05.2018 г., а срокът на годност е до 24.06.2019 г. Той обаче не трябва да надвишава 10 месеца, за да бъде кашкавалът от краве мляко по стандарт БДС.", "date": "2018.10.29", "title": "Двоен етикет върху мухлясалия кашкавал за учениците"}
{"url": "https://offnews.bg/futbol/paro-posochi-problemite-v-igrata-na-tcska-690887.html", "text": "Най-успешният клубен треньор у нас Аспарух Никодимов направи коментар за представянето на ЦСКА в Стара Загора пред \"Тема Спорт\".Според Паро основният проблем за \"червените\" е липсата на типичен племейкър, който да организира играта на столичния гранд.\"Този път ще се въздържа от мнение за треньора, защото не е коректно и не искам да наливам масло в огъня. Трябва да отбележа, че един от големите проблеми на отбора според мен е липсата на диригент на терена.Не виждам фигура, която да се нагърбва с отговорност и да организира играта. Нито в средата на терена, нито в атака имаме такъв човек.В защита има лидер в лицето на Бодуров, трябва да се отбележи, че и Чорбаджийски играе добре този сезон. Но по останалите линии ситуацията е различна.Ясно е, че не ми харесва играта на отбора, няма фен, на когото да му допада, а и липсва настроение. Ситуацията е много деликатна. Дано Нестор успее да се справи в тази ситуация\", казва Паро.Във вторник ЦСКА играе с Витоша Бистрица в 1/8-финален двубой от турнира за Купата на България. В стартовия състав на \"армейците\" се завръщат Станислав Манолев и Кристиян Малинов.И двамата не са играли от края на септември. Очаква се треньорът Нестор Ел Маестро да направи още промени в състава, като пусне на вратата хърватина Стипица. Не е изключено титуляр да е и бразилския нападател Евандро.", "date": "2018.10.29", "title": "Паро посочи проблемите в играта на ЦСКА"}
{"url": "https://offnews.bg/futbol/levski-shte-se-opita-da-zadarzhi-oshte-edin-vazhen-futbolist-690888.html", "text": "От Левски ще се възползват от следващата пауза за националните отбори, за да приключят сагата с бъдещето на още един от важните си футболисти - Жерсон Кабрал.Крилото продължава да се представя отлично до сега и се превърна в един от най-важните играчи на \"сините\" в отсъствието на конкурента си Паулиньо, пише \"Меридиан мач\". Договорът му обаче изтича през лятото, а на \"Герена\" едва ли искат да го изпуснат лесно.\"Сините\" вече преподписаха с Габриел Обертан. Изпълнителният директор на клуба Красимир Иванов пък бе категоричен, че е направено и предложение към Милош Цветкович, въпреки че родният агент Милко Бански, който го представлява, твърди обратното.Защитникът на Левски Аймен Белаид обаче засега няма да получи предложение за нов договор. Тунизиецът в момента е със статут на твърда резерва и затова от ръководството на клуба не бързат с воденето на преговори с него.Белаид кара втория си престой на \"Герена\". Той подписа за втори път със \"сините\" в края на миналата година. Тогава той дори мина кратък пробен период при Делио Роси, преди да се споразумее да остане в клуба до лятото на 2019 година.", "date": "2018.10.29", "title": "Левски ще се опита да задържи още един важен футболист"}
{"url": "https://offnews.bg/analizi-i-komentari/sadboven-moment-za-merkel-690889.html", "text": "В деня, когато светът отдава последна почит на убитите в Питсбърг евреи, в Германия десните националисти от „Алтернатива за Германия” (АзГ) се настаниха и в хесенския Ландтаг - последния местен парламент в страната, в който досега тази партия не беше представена. На провелите се в неделя избори за нея гласуваха над 12% избирателите в Хесен - провинцията, която е централно средище на банковия сектор и икономиката в Германия. Провинцията, в която се плащат най-високите заплати в страната, а безработицата от години спада.Този паралел става особено шокиращ, когато си припомним, че един от съпредседателите на АзГ неотдавна нарече Холокоста „пилешка курешка\". И тъкмо тази партия вече е представена не само в Бундестага, но и във всичките парламенти на 16-те германски провинции. Този факт би трябвало да потресе цялата страна и да се превърне във водеща медийна тема. Това обаче не се случва, а обяснението е свързано тъкмо с причините за досегашните успехи на АзГ.Какво става в Германия?Ангела Меркел управлява вече 13 години. И никога досега не е имала толкова ниска подкрепа в допитванията. Тази тенденция се дължи на политическата умора. И на спорната бежанска политика на канцлерката. Най-вече обаче се дължи на неспирните караници вътре в правителството. Коалицията между ХДС/ХСС и социалдемократите възникна единствено под принудата на обстоятелствата - без визия, която можеше да спечели населението. И в момента тъкмо откритите борби за власт вътре в тази коалиция дразнят най-много германските избиратели. Показват го всички допитвания.Мнозинството германци вече отчетливо не искат широката коалиция. И затова изборите в Хесен съвсем логично се превърнаха в съдбовен момент за Меркел и нейното правителство. Ако досегашният министър-председател на Хесен, който е приближен на канцлерката, беше изгубил изборите, срещу Меркел навярно щеше да избухне открит бунт. Но християндемократите все пак успяха да останат първа политическа сила в провинцията, макар че понесоха сериозни загуби. Тоест, поне на този фронт Меркел засега няма от какво да се опасява. Но това изобщо не означава, че широката ѝ коалиция се е стабилизирала. Защото коалиционният партньор ГСДП също изгуби много гласове в Хесен, свивайки се до около 20%. При това в една провинция, където социалдемокрацията по традиция има дълбоки корени.Фатално. Не само за Германия.След тази изборна катастрофа още по-силно ще се чуват гласовете, които настояват, че ГСДП може да оцелее само ако напусне колкото може по-бързо коалицията с Меркел. Тази вътрешна дискусия ще занимава Германия и през следващите седмици - и съответно ще пречи на правителството да си върши работата. Едва ли има нужда да се казва, че това е фатално - не само за Германия, но и за Европа, която все повече се поляризира и разпада по периферията.Все пак от изборите в Хесен има и една добра новина. Там ще може да се сформира правителство, участниците в което твърдо отстояват принципите на германската конституция и ще управляват именно в съответствие с нея. Да, десните националисти вече седят във всички провинциални парламенти, но в изпълнителната власт място за антисемити няма.", "date": "2018.10.29", "title": "Съдбовен момент за Меркел"}
{"url": "https://offnews.bg/offtopic/vizhte-naj-dobrite-snimki-ot-fotokonkursa-na-bdzh-690883.html", "text": "БДЖ отличи 13 фотографии от конкурса „130 години пътуваме заедно”, в който любители на железопътния транспорт в България участваха със свои авторски произведения. Фотографският конкурс е посветен на 130-ата годишнина от създаването на националния жп превозвач.В надпреварата се включиха 99 участници с общо 183 снимки.Избраните 13 фотографии ще бъдат включени в календар на БДЖ за 2019 г., а една от тях ще бъде изобразена и на корицата на годишния пътеводител на националния железопътен превозвач.Ето и избраните снимки:Пейзаж от теснолинейката Септември - Добринище / Автор: Лора ЗахариеваЖП гара Бургас / Автор: Калин СтоевЖП гара Варна / Автор: Ивайло СтанковКардам / Автор: Димитър ТорчевПейзаж от влака Пловдив - София / Автор: Катрин МолловаПърва жп линия между Момина клисура и Костенец / Автор: Денислав МихайловСнимка: Ангел ЛазаровТеснолинейката Септември - Добринище около село Баня / Автор: Атанас КитановПарен локомотив 01.23 в състав от два вагона при езерото в Казичене / Автор: Руси КарарусиновАвтор: Александър АнгеловРайона на гара Аврамово / Автор: Никола КолевСнимка: Ангел Лазаров", "date": "2018.10.29", "title": "Вижте най-добрите снимки от фотоконкурса на БДЖ"}
{"url": "https://offnews.bg/nashite-avtori/toma-bikov-i-vezhdi-izbiraha-pozitiven-film-690925.html", "text": "Тома Биков и Вежди Рашидов седяха в залата на НДК и очакваха проектите за нови български филми, кандидатстващи за държавен ДОТАЦИЙЙ.- Оф, Тома, вчера гледах някакъв много негативен филм. Едни хора вдигаха въстание, па ги избиха, па стана мазало – рече Вежди Рашидов и дръппна от Коибата си.- Да, това е по Вазов, знам го – рече Тома Биков – отново негативизъм, отново възстания, отново драми. И за какво са тия драми? Къде в тая народняшко – сиромахомилска история е дясната консервативна българска ценност?- Прав си, не бива да допускаме подобни неща – рече Рашидов – ето, вчера Банов е дал 100 000 лева, за да се снима филмче за ремонта на ремонта на контрола на контрола на предните два реда плочки пред Седмочисленици. Двама млади влюбени се включват безвъзмездно в бригада, която сама, с голи ръце пренарежда 14 пъти плочките, докато преминаващите наоколо софиянци плачат от радост! Ето това е изкуство! Ето това е пример!В този момент на вратата се почука.- Господа, кандидат за финансиране е дошъл с проект за филм – рече секретарят на комисията.- Да заповяда – рекоха двамата журиращи.В залата влезе момък с дръзновен поглед и артистични одежди.- Почитаеми господа, пред вас представям своят проект за пълнометражен филм. Филмът се казва „Недовършена симфония” и разказва за беден музикант на име Ставри, който пише гениална творба, но не може да я реализира. За да финансира изпълнението на творбата, Ставри работи като строител, но претърпява злополука и остава инвалид. Губи апартамента си, съпругата му го изоставя. И когато той умира, под моста, където прекарва последните дни от живота си един случайно слязъл да пикае диригент намира партитурата на творбата му. Взема я и я изпълнява със Софийска филхармония.Творбата става световноизвестна.Двамата оценяващи сбръчкаха чела.- Чакай, чакай малко – рече Тома Биков – пак тоя негативизъм. Пак това всемирно страдание. Пак тоя социализъм и сиромахомилство. Това ли ще е лентата, която да представи Родината ни навън?- Младежо, Вие наистина ли такива неща измисляте – рече Вежди Рашидов – няма ли за Вас някакви други сюжети? Например – композиторът пише симфонията, изпълнява я и лично премиерът Борисов идва на премиерата с кошница цветя и дребни сладки? Как па по времето на Орешарски и Виденов не измисляхте такива филми, бе?- Ама господа, то филмът ми е по действителен случай! – понечи да се извини младият режисьор.- И какво като е по действителен случай? Това първо не е дясно, после не е консервативно, после не е позитивно и най-вече – не е добра реклама за страната ни и за нейните успехи – рече Тома Биков и за по-убедително повдигна молива (HB, с твърд графит) и почти издирижира първият такт на недовършената симфония от филма на клетия млад режисьор.А малко след като кандидатстващият си тръгна посърнал, Тома Биков и Вежди Рашидов се спогледнаха тъжно.- И тая година няма да се появи читав проект – рече Вежди Рашидов.- Няма, я. В тая страна единствените, които стават за финансиране не могат да правят филми. Те, като се замисля и ремонти не могат да правят, ама това не го казвай на ръководството на партията – рече Тома Биков и изнервено прибра моливът, с който вече беше написал НЕ на няколко проекта за фими:„Ботев” – трагичен финал и призив за бунт към властта.„Яворов” – заради къщата, която общината още не е придобила.„Магистралата” – филм с много каскади, отхвърлен заради идеята за снимки на магистрала „Хемус” в частта след Ябланица.", "date": "2018.10.29", "title": "Тома Биков и Вежди избираха позитивен филм"}
{"url": "https://offnews.bg/obshtestvo/chetiri-lapi-spasi-lavove-i-mechka-ot-nezakonen-zoopark-v-albania-690893.html", "text": "Екип на международната организация за защита на животните „Четири лапи“ е евакуирал единадесет животни в критично състояние от зоопарка в албанския град Мбростар, област Фиер, съобщиха от организацията.Акцията е проведена съвместно с местното Министерството на туризма и околната среда и полицията. Животните, сред които трикрака мечка и три лъва, временно са настанени в зоопарка в Тирана. След като състоянието им бъде стабилизирано, „Четири лапи“ ще ги премести в спасителни центрове, които предлагат близки до естествената им среда условия. Поради съображения за сигурност акцията била изненадваща и се наложило полицията да разбие вратите на зоопарка, за да осигури достъп на спасителните екипи, разказват от екипа. Според немския ветеринарен лекар д-р Марк Гьолкел всички животни са били в лошо състояние: „Това, което видяхме, беше шокиращо: малки клетки с объркани животни, потънали в мръсотия. Един от лъвовете, Ленси, има подуване на конюнктивата на лявото око, което трябва да бъде лекувано. Трикракият мечок Души е изключително слаб и с ясни признаци на сериозни поведенчески проблеми.“„Четири лапи“ следи състоянието в зоопарка в Мбростар от 2015 г. Поради законови пречки обаче до този момент организацията нямало как да се намеси. В средата на октомври снимки на животните в зоопарка и ужасните условия, в които те живеят, бяха публикувани в различни европейски медии и предизвикаха вълна от недоволство и критики. Зоопаркът в Мбростар дори беше обявен за най-лошият в Европа и за „зоопарк от ада“.Международният екип на „Четири лапи“, участвал в спасителната акция, включва експерти от Австрия, Албания, Германия, Косово, Румъния, както и екип от Парка за танцуващи мечки край Белица.\"Четири лапи\" е международна организация за защита на животните с централа във Виена, Австрия и представителства във Великобритания, Нидерландия, Германия, Швейцария, Унгария, Румъния, Украйна, Южна Африка, САЩ, Австралия и България. В Брюксел функционира и офис по европейска политика.", "date": "2018.10.29", "title": "'Четири лапи' спаси лъвове и мечка от незаконен зоопарк в Албания"}
{"url": "https://offnews.bg/analizi/svetoslav-malinov-merkel-ima-goliamo-badeshte-v-evropejskata-politika-690923.html", "text": "Няма изненада в това, че Ангела Меркел няма да се кандидатира повече за канцлер и напуска германската политика. Казвам , ще се въздържа да кажа , тъй като има едно европейско измерение, за което Ангела Меркел има голямо бъдеще, стига да поиска. Изненадата е, че реши да го направи на този много ранен етап. Очевидно е, че изборите в Бавария и в Хесен са ускорили този процес. Но идеята, че ще започне едно планирано изтегляне на Ангела Меркел, с достатъчно време за новия -  - канцлер на Германия да бъде подготвен в Християндемократическия съюз, се роди още при създаването на това правителство, което всички виждаха, че не е популярно, коментира пред OFFNews.bg евродепутатът от ЕНП/ДСБ Светослав Малинов.Очевидно е, че след изборите в Бавария и в Хесен популярността на голямата коалиция е много ниска. Втори път голяма коалиция в една държава като Германия няма как да доведе до растеж. Това, че социалдемократите губят много повече въобще не е основание християндемократите да се чувстват добре - просто защото губят по-малко. В немската политика критериите са различни. И в момента, в който се вижда, че не носиш доверие и не увеличаваш доверието, какво става с опонентите ти е ирелевантно, каза Малинов.Според него \"голямата коалиция в Германия по принцип е трудна конструкция, тя обединява двете най-големи партии, които имат доста различни концепции за много неща и компромисите винаги отблъскват част от избирателите. Втори път голяма коалиция беше абсолютно сигурно, че тя няма да въодушеви никого. За повечето наблюдатели в момента, в който пропадна първоначалният замисъл за коалиция с либералите и зелените, беше ясно, че авторитетът на Меркел няма как да върви нагоре. Второто правителство по същата формула е основната причина за всичко, което виждаме в момента.\"Светослав Малинов е на мнение, че второто издание на голямата коалиция е критично за ХДС, най-голямата партия, без да я притиска до стената, а е съсипващо за социалдемократите.Откровено казано: тези, които имат големи политически сърца, по-добре да съчувстват на социалдемократите. Там нещата изглеждат много зле. А те са втората по големина сила. И ще останат, независимо че в някои провинции ще станат трета, каза българският евродепутат. Нищо чудно Ангела Меркел да ни изглежда различна след две-три години. При всички положения обаче тя няма да участва в разпределението на позициите на тези евроизбори и непосредствено след тях, това се разбира. Какво ще стане обаче 2024-2025 г. никой в момента не може да каже, коментира още Светослав Малинов.", "date": "2018.10.29", "title": "Светослав Малинов: Меркел има голямо бъдеще в европейската политика, стига да поиска"}
{"url": "https://offnews.bg/sviat/merkel-tova-e-posledniat-mi-mandat-kato-kantcler-ottegliam-se-prez-2-690900.html", "text": "Германският канцлер Ангела Меркел обяви, че това ще е последният ѝ мандат като канцлер и ще се оттегли след изтичането на мандата през 2021 г. Меркел допълни, че след 2021 г. няма да се кандидатира за депутат или за друг политически пост. Канцлерът подчерта, че желанието ѝ е било да работи с чест и да се оттегли с чест, но по думите ѝ е време за \"нова страница\".Ангела Меркел направи изявлението, след като по-рано източници от партията ѝ обявиха, че тя смята да не се кандидатира на изборите за председател на Християн-демократичния съюз. По време на изявлението си канцлерът потвърди тази информация. Тя обясни, че още през лятото е планирала да напусне лидерския пост. Меркел е лидер на партията от 2000 г., а през март беше избрана за канцлер на Германия за четвърти пореден път.Решението ѝ идва, след като вчера партиите от управляващата в Германия коалиция постигнаха лоши резултати на провинциалните избори в Хесен, а преди две седмици - и в Бавария.Меркел обяви, че поема пълна отговорност за резултатите от изборите. ", "date": "2018.10.29", "title": "Меркел: Това е последният ми мандат като канцлер, оттеглям се през 2021 г."}
{"url": "https://offnews.bg/nashite-avtori/aziatskata-shkola-v-propagandata-ni-nasaskva-edni-sreshtu-drugi-690890.html", "text": "Фалшивите новини и насърчаването на първични страхове деформират публичната среда, така че всяка частна амбиция започва да изглежда като обществена кауза. Изминалите седмици бяха изпълнени с неверни и манипулативни твърдения, които мълниеносно се превръщаха в „новини”. Показателно е, че те винаги са свързани с първични страхове и разчитат на споделеното разбиране за безсилието на институциите. Това че са фалшиви се разбира винаги, но по-късно. Въпросът е защо те могат да станат новини, а някои от тях дори да се възприемат като основа на обществена кауза?Всяка подобна ситуация възниква от някакво гръмко „разкритие”. Целта е да бъдат потвърдени съществуващи страхове, да бъде създадена представата за непосредствена и дори „надвиснала” заплаха за живота и здравето на хората. Скандалът, сам по себе си, вече не изглежда достатъчно мощно средство за привличане на общественото внимание. Най-малкото, защото в него има поне две страни, които биха могли да представят своята гледна точка. С фалшивите новини е по-лесно – там няма друга гледна точка, няма време и място за оспорване, няма смисъл от търсене на допълнителна информация. Всичко е казано кратко и ясно – водата е отровена, въздухът е отровен, хлябът ще поскъпне, горивата ще поскъпнат, а с тях и всичко останало...Новата реколта от фалшиви новини все по-често прибягва до мрачните символи на смъртта. В публичното говорене трайно се настаниха всякакви образи и сравнения, свързани със загубата на човешки живот. Това не е мода, свързана с предстоящия Ден на мъртвите и във всеки случай не носи в себе си дори и частица от необходимото уважение към тях. Това са елементи на психологическата война, която се води срещу българското обществено съзнание. Избраният подход съответства на азиатската школа в пропагандата и все по-отчетливо се различава от онова, което виждаме като опити за дестабилизиране и внасяне на смут в европейските страни. Психологическата война се води от значими, поне от гледна точка на ресурсите, с които разполагат, центрове, които разработват и прилагат методите на пропагандата, основана на всяването на страх и дезориентация в обществото.Спрямо българското общество се води именно подобен тип психологическа война, която придобива все по-гротескни измерения. Тук вече не става въпрос за опит да бъде променено мисленето – целта е повече никой да не се замисля върху онова, което говорителите на психологическата война лансират в публичното пространство. Спекулира се с всичко, но най-вече с емоциите на публиката. Плашилата, които се размахват пред очите на обществото, започват да изглеждат все по-апокалиптично и гротескно.Все по-често психологическата война започва да си служи с твърденията, че е част от някаква „спонтанна гражданска инициатива”, която има за цел да въздаде някаква „справедливост”, но по-често – просто „възмездие”. Употребата на гражданската инициатива започва да изглежда все по-уродливо, но като че ли постига целите си – все повече, особено млади хора, изглеждат склонни да приемат, че призивите на поредната психологическа атака са надеждна основа за обществена кауза, че именно така би трябвало да изглежда и да се отстоява публичния интерес.За разлика от краткотрайните офанзиви на психологическата война, от типа на тази, на която бяхме свидетели след убийството на русенската журналистка Виктория Маринова, сценарият с „майките на деца с увреждания” продължи твърде дълго и се нуждаеше от значим драматургичен обрат. Още през 2016 година, когато бяха проведени първите добре организирани протести, беше ясно, че към тази тема има нездрав политически интерес. Става дума за тежък социален проблем, който засяга живота на стотици хиляди български граждани и техните семейства, но неговото решение не може да бъде резултат от улични протести. Протестът беше употребен в предизборните кампании и до голяма степен изчерпа потенциала си.Новата офанзива бе форматирана изцяло около група от майки на деца с увреждания и вече бе многократно употребена за политически цели и лични амбиции. Реакцията на правителството и най-вече решението за подготовката на пакет от законодателни промени, неутрализира част от политическите амбиции, с които бе натоварен протестът. В тази ситуация бе необходима крупна провокация, която да обнови сюжета и да позволи за пореден път трагедията на хората с увреждания в България да бъде употребена. Търсенето на провокация продължи дни наред, докато не се стигна до изявлението на Валери Симеонов, което позволи новата злоупотреба с темата. Онова, което е искал да каже, както и точните думи на вицепремиера не интересуваха никого. Надигна се поредна вълна от фалшива патетика и псевдоморализъм. Сценаристите се разбързаха да се възползват от новата енергия и за пореден път се опитаха да представят искането на оставката на вицепремиера Симеонов като обществена кауза.Щетите от поредната психологическа атака трудно могат да бъдат оценени. Преди всичко, тя заложи на инструментариума на емоционалния шантаж. Говоренето за „майките”, а не отделни майки със своя собствена съдба, и „децата с увреждания”, а не конкретните млади хора и деца, които стоически понесоха несгодите на протеста, трябваше да предизвика емоционален отзвук в българското общество. Трябваше да стане ясно, че „лошите управляващи” презират и се подиграват на „майките на деца с увреждания” и не искат да им дадат онова, за което те настояват. Формулирана по този начин, психологическата атака няма за цел да предизвика съпричастност и солидарност с хората с увреждания. Именно това е най-разрушителният ефект на психологическата война – тя не създава общи каузи, а разрушава солидарността и противопоставя отделни групи в обществото.Няма обща кауза за преодоляване на проблемите пред хората с увреждане в България. Няма дори съгласие за това защо те не трябва да бъдат възприемани като „инвалиди”. Промяната на понятието и дори опитите за въвеждането на разбирането за „хора с различни възможности”, не променя факта, че отношението към тях остава дистанцирано и безразлично, в най-добрия случай. Всички са съгласни, че думите на Валери Симеонов звучат недопустимо, но няма мнозинство от български граждани, които да подкрепят нещо повече от това за тези хора да бъдат дадени повече пари и с това да се решат всички проблеми. Това не може да бъде обществена кауза. Големият въпрос е защо методите на този тип психологическа война дават резултат в общество като българското? За съжаление, отговорът е в това, че всъщност проблемите на хората с увреждания не са основа на обща кауза, няма обществен консенсус за това, че те трябва да имат възможност да изживеят пълноценно живота си. Именно затова става възможно пред дълбокото безразличие да бъде издигнат паравана на общественото възмущение, а конкретният казус да бъде представен като поредно доказателство за това, че „безконтролната власт поражда цинизъм”, както побърза да отбележи държавният глава.Това е фалшива кауза, около и чрез която придобиха обществено приемлив вид отделни политически и властови амбиции. Ако някой се съмнява в това, нека внимателно проследи дебатите по двата законопроекта за хората с увреждания. Там, където част от техните проблеми трябва да бъдат решени, е насочено несравнимо по-малко обществено и медийно внимание. Посланието, че хората с увреждания ще получат повече пари, за пореден път ще затвори темата за морала, а може дори да провокира и обратната вълна на нови искания от страна на други групи.Проблемът не е в липсата на солидарност с онези, които изпитват затруднения, а много по-дълбоко – към самата обществена представа за качеството на живот и за човешкото достойнство в българското общество. Ако те бяха предмет на обща кауза, ако всички бяхме убедени, че всяко човешко същество се ражда свободно и равно по достойнство и права, то тогава психологическата война и пропагандната агресия нямаше да могат да деморализират до такава степен обществените отношения. Ако имахме единно разбиране за гражданския си дълг към всички, които се нуждаят от подкрепа, нямаше да могат така лесно да ни насъскват едни срещу други, водени от първичните ни страхове сред декора на все по-абсурдните, но именно затова ефикасни фалшиви новини.", "date": "2018.10.29", "title": "Азиатската школа в пропагандата ни насъсква едни срещу други"}
{"url": "https://offnews.bg/kultura/ivajlo-stoianov-predstavia-izlozhbata-si-ekvalajzer-ii-690886.html", "text": "Фотографът Ивайло Стоянов организира изложба на име \"Еквалайзер II\" в Галерия Аросита във вторник, 30 октомври от 19:00 до 21:30 ч. Еквалайзерът в музиката регулира силата на определени диапазони от честотния спектър на възпроизвеждания звук. Еквалайзерът във фотографията бележи творческия път на фотографа Ивайло Стоянов. За него той е мотиватор и вдъхновител, бележейки една от най-знаковите му творби със същото име. Неговият Еквалайзер от серията  е живата връзка между фотография и музика. Връзка, вдъхновила много колекционери и меломани да открият нови хоризонти пред себе си. Точно 7 години по-късно, авторът ще ни представи новия Еквалайзер II. Организаторите обещават и приятни изненади.Ивайло Стоянов е роден в гр. Карлово през 1976 г., но живее и работи в гр. София. През 2007 г. завършва фотография в Академията за изящни изкуства към университета Йоханес Гутенбер в Майнц, Германия. От 2010 г. е преподавател и основател на специалността Концептуална фотография в Нов български университет, София. Съосновател e на група Kunstlicht за фотография, Визбаден – Германия, Пространство за съвременна фотография – Photoconcept и Платформата за съвременна фотография - Bulgarianphotographynow.Стоянов е автор и куратор на множество самостоятелни и колективни изложби. Негови фотографии са публикувани във водещи фотографски издания като Photonews, Artflash и др. През 2013 г. участва и във фестивал за фотография - Sofia Photo Fest, a през 2018 г. - във Фестивал за съвременно изкуство Благоевград и ART at EP - Изложба на съвременно българско изкуство в Европейския парламент, Брюксел. Негови творби са включени в колекциите на Националната художествена галерия в София, Софийска градска художествена галерия, галерия Erhard Witzel, Визбаден-Германия, QuadrART – музей за съвременно изкуство, Dornbirn, Австрия и частни колекции.", "date": "2018.10.29", "title": "Ивайло Стоянов представя изложбата си Еквалайзер II"}
{"url": "https://offnews.bg/drugi/deputat-ot-bsp-iska-da-izmesti-ruslan-toshev-ot-shefskoto-miasto-na-bf-690867.html", "text": "Депутатът от БСП и бивш член на управителния съвет към Българска федерация по шахмат 1928 Васил Антонов има намерение да оглави организацията.Кандидатурата му идва само няколко дни след откритото писмо на председателя на \"СКШ Спартак\" Петьо Маринов до премиера Бойко Борисов и министъра на младежта и спорта Красен Кралев. Маринов желае да се предприемат мерки срещу \"бруталното политизиране на спорта\" от страна на народния представител от ГЕРБ и настоящ председател на БФШ 1928 Руслан Тошев.Причината е учредяване на редица нови юридически лица с предмет на дейност шахмат от Тошев дни преди провеждането на събранието. По този повод Антонов издигна кандидатурата си и се обърна с апел към шахматната общественост у нас.\"\".", "date": "2018.10.29", "title": "Депутат от БСП иска да измести Руслан Тошев от шефското място на БФШ 1928"}
{"url": "https://offnews.bg/futbol/lestar-skarbi-machat-mezhdu-lisitcite-i-sauthemptan-e-otlozhen-690906.html", "text": "Футболният свят скърби заради загиналия собственик на Лестър Вичай Шривадханапрабха. Той и още четирима човека загинаха в събота вечерта при катастрофа на пътнически хеликоптер близо до стадион \"Кинг Пауър\".Поради тази причина мачът от четвъртия кръг на турнира за Купата на Лигата между \"лисиците\" и Саутхемптън бе отложен за неопределен срок заради смъртта на собственика на \"лисиците\".Ръководителите на Лигата са преценили, че мениджърът на клуба Клод Пюел и играчите на тима все още са в шок и няма да бъде уместно толкова скоро да се наслаждават отново на футболната игра.Мачът трябваше да се играе във вторник вечерта на стадиона на Лестър \"Кинг Пауър\". Нова дата на двубоя все още не е определена.Бизнесменът е собственик на Лестър от 2010 година, когато купи клуба за 39 милиона паунда. Според списание \"Форбс\" Шривадханапрабха е петият най-богат човек в родината си. Личното му състояние се оценява на 4,9 милиарда долара.Нападателят на \"лисиците\" Джейми Варди пък публикува на официалния си профил в социалната мрежа Инстаграм снимка с Шривадханапрабха и лиричен текст към нея.\"Опитвам се да намеря правилните думи... но за мен сте легенда, невероятен човек, който има най-голямото сърце, душата на футболния клуб в Лестър. Благодаря ви за всичко, което направихте за мен, семейството ми и нашия клуб. Наистина ще ми липсвате... почивайте в мир... #шефът\", написа Варди.", "date": "2018.10.29", "title": "Лестър скърби, мачът между \"лисиците\" и Саутхемптън е отложен"}
{"url": "https://offnews.bg/sviat/navodnenie-i-burni-vetrove-v-italia-vzeha-5-zhertvi-690862.html", "text": "Четирима мъже са загинали при свлачище, причината са проливните дъждове в района на Калибрия в Южна Италия, съобщи БТА. Мъжете са се опитали да поправят тръбопровода близо до град Кротоне, според информация от полицията. Един мъж е загинал в пристанището на Катандзаро, причината била бурните и нестихващи ветрове, които отнесли платноходката му.Заради лошите метеорологични условия училищата във Венеция ще бъдат затворени.Очаква се поройните дъждове и бурните  ветрове да продължат и днес. За районите в Италия, сред които са Тоскана, Умбрия, Венето, Калабрия и Сицилия, са издадени предупреждения за лоши метеорологични условия. ", "date": "2018.10.29", "title": "Наводнение и бурни ветрове в Италия взеха 5 жертви"}
{"url": "https://offnews.bg/zvezdi/karibski-pirati-prodalzhavat-bez-dzhoni-dep-690896.html", "text": "Джони Деп прекратява участието си в приключенската поредица „Карибски пирати“, обяви един от сценаристите - Стюърт Бийти пред „Дейли мейл тв“.В интервюто си коментира, че Джони Деп е имал голям успех и е превърнал този персонаж в свой. „Това е нещото, с което стана най-известен“, допълва той. Причината да напусне поредицата обаче не се съобщава.Последната роля на Деп като Капитан Спароу е в „Карибски пирати: Мъртвите нищо няма да разкажат“ от 2017-а. Той започва тази своя кариера преди 15 години.„Карибски пирати“ ще продължи и с нови сценаристи. Това ще бъдат авторите на двата филма „Дедпул“- Рет Рийз и Пол Уърник.Кариерата на Джони също продължава. Феновете му ще могат да му се насладят в друг франчайз – „Фантастични животни: Престъпленията на Гринделвалд“, където той ще се въплъти в тъмния магьосник Гелърт Гринделвалд, основен персонаж в историята на Дж. К. Роулинг.Актьорът наскоро беше заобиколен от неприятности. Бившата му съпруга го обвини в домашно насилие, а бившите му охранители - в лоша работна среда. През юли Деп бе съден и за удар, който нанесъл на друг актьор по време на снимките на филма му за убийството на рапъра Ноториъс Би Ай Джи. Месец по-късно продукцията бе отложена и все още няма премиерна дата.", "date": "2018.10.29", "title": "'Карибски пирати' продължават без Джони Деп"}
{"url": "https://offnews.bg/offtopic/garvanat-na-tazi-snimka-ne-e-tova-koeto-e-690904.html", "text": "Тази снимка на гарван стана популярна в социалните мрежи, защото това, което се вижда на нея, е различно от реалността.Броени дни преди Хелоуин хиляди хора я споделиха заради оптичната илюзия. Можете ли да я забележите?На пръв поглед на кадъра се вижда черен гарван. Това обаче не е съвсем така. Уловката е там, че пред обектива всъщност стои черна котка.", "date": "2018.10.29", "title": "Гарванът на тази снимка не е това, което е"}
{"url": "https://offnews.bg/nashite-avtori/iz-delnitcite-na-edin-lud-22-26-oktomvri-690901.html", "text": "Понеделник, 22 октомвриТаралежът, който Борисов си сложи в гащите на последните избори, се размърда. И на него му стана меко казано дискомфортно.„ГЕРБ се чувстват далеч по-комфортно да управляват заедно с Обединени патриоти, отколкото с бившите си партньори от РБ. В момента мога да кажа, че е по-работоспособна ситуацията…\"Ехо, Цецерон, още ли така мислиш?! Ега ти работоспособната ситуацията!Човек, когато е глупав, то е за цял живот. Няма обяснение защо му беше на Симеонов да обижда по този циничен начин майките и децата с увреждания. И то, когато нещата вече отиваха към мир, протестиращите и кабинетът вече се бяха договорили за законопроекта за хората с увреждания.Някои неща просто не могат да се обяснят, както казал оня, дето жена му го заварила със смъкнат панталон зад кравата…Тоя е по-страшен от Денис Белята. Издънка след издънка. Като се почне от самосиндикалната закана за отмяна на класовете за прослужено време, мине се през „Бухенвалд“ и майтапчийските снимки, после любезността на турската граница, където искаше да поноси чантата на една възрастна жена, после Ска Келер, която нашият джентълмен нарече \"зелена джихадистка\" със самочувствие \"на добре платен командирован сюнетчия\". Преди това от трибуната на НС нарече циганите \"озверели човекоподобни\", а жените им \"улични кучки\"… Индиректните заплахи към Виктор Николаев. И венец на народополезната му дейност сложи изказването за кресливите майки с уж болни деца.Такъв когато и да го уволниш, все е късно.Не помня кой го беше казал и за кого го беше казал, но го беше казал добре - „човек, който не само прилича на идиот“. Не знам защо се сетих…Обаче премиерът вика, че не може да го уволни: „Ако поискам оставката на Симеонов, правителството ще падне…“ „Ще се счупи цялата конструкция.“Нинова възмутена. Думите на Борисов били по-цинични дори от тези на самия Симеонов.Верно? А какво ще каже госпожата за това: „Ако не изберем Пеефски за шеф на ДАНС, правителството пада!“Така е по нас, моралът винаги е за другите!Истината е, че Пеефски не стана шеф на ДАНС и правителството падна. Та мисля, че Борисов е извлякъл правилния исторически опит.Той от вчера е на посещение в ОАЕ. На летището бил посрещнат от министъра на изкуствения интелект на емирство Абу Даби. Не сме единодушен защо точно от него. До известна степен сме склонен да се обединим около мнението, че това е израз на тънка арабска ирония. По-голям майтап щеше да е да му пратят министъра на веселбата. Щото у нас напоследък такава веселба пада… С интелекта е по-сложно, защото на премиера ни от далече му личи, че идва от страна, където естественият интелект е загубил не една и две битки с глупостта. Та няма съмнение какво ще се случи и с изкуствения интелект.Автентичната тъпота всеки път надминава изкуствения интелект.“ Имам информация, че Тери Пратчет е бил известен за съществуването ни, както и за някои наши характеропатични особености, когато е написал горните думи.Съществуват виждания, че е възможно да прескочим епохата на естествения интелект и да преминем направо към изкуствения. Русия как прескочи капитализма и отиде направо в комунизма. Е, поне опита… Затова приветстваме намеренията на Борисов да назначи министър на изкуствения интелект. Даже ще препоръчаме Тетка Цачева. По-добър от нея е само Цецерон, обаче той е зает с партията.Премиерът е далече, а държавата продължава да се върти около вицето Симеонов. Арман Бабикян вика, че едно от значенията на името Валери било здрав, стойностен човек! И според латинския, който д-р Филипов е учил в Механото, е така. Валери означава здрав, от латинското valens и също означава нещо, което струва, има стойност, от латинското valere.Името може да прокоби човека. Казвал сме как името Сергей, което означава слуга на народа, прокоби Станишев. И служи Сергей, служи на нашия народ, па накрая отиде да служи и на другите европейски народи… Но Валери кардинално се е разминал с името си. Работата е малко чугунена. Здрава, но не струва много…Жената до президента го е направила на салата в профила си във ФБ: \"Позор... Позор за него, че посмя да се отнесе надменно-присмехулно към болни български деца и проблемите на техните родители. Позор за неговата партия… Позор за тези от нас, които са избрали такъв човек…\"Отмъщението се сервира студено!Помните ли той какви ги наговори за Радев, а покрай него и за жената до него? Една жена никога не забравя такива неща!„Радев е човек без биография. Тоя е просто един шофьор на самолет… абсолютно случайно попаднал в политиката… човек дошъл от никъде, а и ми доведе в НС една дълга жена със себе си. Какъв е тоя? Каква е тая дълга жена?! Какво прави тя тук?!\"Дълга жена! Помните ли тая простотия?Ако сте забелязали, анатомично компактните много се дразнят на дългите. Все едно са пораснали за тяхна сметка.Проблемът при Радев е, че за него ще се грижат три жени. Освен тази „дългата“ има и две широки. Дано да е мъж за три жени, иначе ще му вземат здравето.А Деси наистина е дълга, но главно за сметка на краката. Една друга жена ми каза за нея, че бедрата ѝ започвали от сливиците, даже и малко по-отгоре. Изобщо била като жираф наобратно. А Валерката е не само къс откъде крака, ами и крив като прабългарин. А в лице… Като го гледам в лице ми идва на ум нещо за книгата на Ломброзо „За престъпните типове“, но няма да го кажа…И като стана дума за президента, та се сетих нещо. Из ФБ размятат една статия от миналата година, в която се казва, че най-малко 12,6 млн. евро подкупи били дадени на политици в Чехия и Унгария, за да изберат изтребителите “Грипен” за своите ВВС след влизането им в НАТО. Сред заподозрените бенефициенти са премиерите на Унгария Орбан и бившият на Чехия Милош Земан. Общата стойност на сделката в Чехия е $ 750 млн., а в Унгария - $924 млн.Припомнянето на тази статия вероятно има за цел да подскаже, че където е текло, пак ще протече.А производителите на Ф 16 не корумпират. От убеждаващата дихотомия „Морков-Тояга“ те предпочитат тоягата, ако ме разбирате.Вторник, 23 октомвриГледам Сидеров, гледам Каракачанов, вглеждам се внимателно във Валери Симеонов и не ми излиза от главата мисълта на английския писател Самюел Джонсън „Патриотизмът е последното убежище на негодника!“Трудно ми е да си представя по-големи негодници! Те превърнаха патриотизма в мръсна дума, в далавераджийска практика, в синоним на алчност и продажност. Това им беше задачата, поставена от кукловодите, и те я изпълниха с чест.Откровен бандит като Борисов е за предпочитане пред тези хлъзгави влечуги!Симеонов се сърди, че думите му били манипулирани. Не съм казал, вика, това, което казвате, че съм казал. Казал съм съвсем друго. Между “група кресливи жени” и “тези уж болни деца” има цели 13 думи. Никога не съм казвал “кресливи жени с уж болни деца”. Ето ги дословно думите ми: “Този закон беше започнат като опит да се угоди на една група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца, без грам майчинско чувство, грижа за тях.”Това, което той казва, че е казал, е абсолютно идентично с това, което ние казваме, че е казал. Освен ако има разлика в интонацията. Щото българският език освен с лексика, е много богат и с интонации. Една Милена, FBF, разправяше за един бай Христо, който можел само с фразата: \"Дейба ма'а му …\" да те напсува, да те похвали, да поздрави и даже да изрази съболезнования.Та вероятно не сме разчели интонацията. Валери е поздравил майките, пък на нас ни се е причуло, че ги е напсувал…Снощи Борисов пристигнал в Египет. От ПИШ (Правителствена информационна шлужба) съобщиха, че на летището в Кайро бил посрещнат лично от премиера на страната Мустафа Мадбули. Останал много доволен от направения му ихтибар и похвалил домакина: \"Благодаря, че си дошъл на самолета да ме чакаш. Само за канцлера Меркел ходят така…\"Навремето Радой Ралин питаше: „Простакът, ако се изявява в чужбина, не издава ли държавна тайна?”Според мен вече не е тайна. Поне в Европа не е…Бива да си непосредствен, но непосредствеността на Борисов граничи с пълната посредственост! В тази шопска кратуна никога няма да намери убежище мисълта, че посрещат България, а не Борисов! В суетата си той тръгна да се мери с Меркел. На село на такива им викахме СОС или ПОП. Селянинът си остава селянин, другото си го преведете сами.Защо бе идиоти, защо осякохте дърветата на пл. „Славейков“?! Има толкова начини да ги запазите и пак да си турите шибаните плочки и да си откраднете същите пари!Не, тези не крадат, тези влачат! Както казват ингилизите, dog drags - no tracks.Сряда, 24 октомвриПарламентарното ОПГ дружно - ГЕРБ, ОП, ДПС и „Воля” - отхвърли ветото на президента и прие отново промените в Закона за държавната собственост. Преди седмица Радев върна промените с аргумент, че създават възможност за скрита приватизация на дружества от забранителния списък - около 180 държавни фирми, сред които предприятия от ВПК, болници, комунални дружества и т.н.Чиста проба лобистки закон, обслужващ олигархията. И на първо място Пеефски. Инициативата за поправката идва от икономическия министър, който е креатура (мекере по турски) на Пеевски. С негова помощ Шиши се опита да прилапа „Дунарит“. Е, следващият път вече няма какво да го спре.Схемата е проста. Даже по ума на Гергов, който с нея присвои панаира. Държавната собственост се апортира по занижени цени, частникът вдига капитала, държавните дялове се обезценяват в пъти и частникът получава предприятието. Напълно законно.Още една свинщина тази седмица. Депутатите приеха законодателни промени, които дават възможност арестите да се пазят в тайна 48 часа. Разследващите ще имат право да не уведомяват близките на задържания. Ще съобщават единствено на адвокат. Дори при арест на дете ще има възможност това да остане тайна от семейството му за 24 часа. С основание някои коментатори правят паралели с отвличанията.Братя и сестри, това ако го допуснете… Виждате ли, все още не съм ви отписал напълно.Тази седмица ни е тръгнало на свинщини: „МО налива над 300 млн. лева в съветските Су-25 с процедурен трик“, пише „Медиапул“.МО е одобрило офертата на беларуския \"Авиоремонтен завод 558\" да ремонтира 14 самолета за над 310 млн. лева. Прогнозната цена в тръжната процедура е 41 млн. без ДДС. Сделката ще бъде оформена в рамково споразумение, което дава възможност да се заобиколи НС. Според Закона поръчки до 100 млн. лв. се одобряват от МС, но над 100 млн. изискват санкция на парламента.Ако това е вярно, и внуците на Каракачанов могат да не работят. В случай, че не е успял да ги осигури с българското гражданство за македонците…В интервю по БНТ сутринта Валери Симеонов каза, че няма да се извини защото, ако се извини, няма да е искрено. После се извини и наистина не беше искрено! “По настояване, вика, на коалиционния съвет, поднасям извиненията си на всички, които са се почувствали обидени.“При това положение протестите с основание продължават, а протестиращите с основание не признават извинението и искат оставка.Ще ви кажа каква е истината за Валери. Той е мизантроп. Като Костов, но значително по-прост.Народе, народе… Как може да избереш такова нещо…Народите… О, народите могат така да си го начукат, че никой да не може да им го отчука! Вижте ги поляците! Там сега се провеждат местни избори и се очаква победа на управляващата „Право и справедливост“. Евроскептична партия, която иска забрана на абортите, контрацептивите, инвитро оплождането и настоява за много по-консервативна култура и образование. С една дума настоява да се върнат един-два века назад.Поляците са много набожни. Даже малко повече, отколкото е здравословно. През 2016 г. по инициатива именно на управляващата партия Иисус Христос бе провъзгласен за крал на Полша. Което също не е ново като подход. Майка му още през 17 в. е обявена за почетна кралица, защото помогнала на поляците да победят шведите.Между другото, най-високата статуя на Христос вече не е тази в Рио де Жанейро (38 м.) През 2010 г. в град Свебодзин, на границата с Германия, беше завършена статуя на Христос висока 51 метра.Но така е то, всеки гледа накриво маниите на съседите си. Поляците пък ни се чудят на русофилството. Те вчера демонтираха последния съветски паметник – паметника на Червената армия в парка \"Скаришевски\". По исторически причини поляците са били съвсем умерени в издигането на руски паметници, та набързо ги демонтираха. Ние ако почнем… Но ние няма да почнем.У нас напротив бяха взети сериозни мерки по охрана на паметника на съветската армия, да не би някой да го оскверни. Правителството на Борисов и милицията на Борисов! Между другото, на днешния ден е роден сладкодумникът Радичков. Та той казваше, че “Човек не всякога е там, където е капата му.“ Капата на Борисов е в Европа, но главата му не е в капата…Четвъртък, 25 октомвриКолегите от Faktor.bg изровили едно интервю на Иво Христов професора Иво, от 2014 г., дадено за о бозе почившия в. „Преса“. В него любителят на екстремни квалификации и бомбастични обобщения професор казва за БСП, че тази партия нямала нищо общо със социализма, била един от основните стълбове на олигархията и една от основните причини за провала на прехода в България. И като се има предвид, че Иво сега е депутат от същата тази виновна партия, възниква въпросът дали в БСП са настъпили важни промени или в професора. Промени в БСП са трудно въобразими, особено пък в положителна посока. И остава другото обяснение: “Че професорът е просто кариерист и затова се е прилепил до червените.“ Така ще да е. Няма как другояче да се обяснят такива крайни идейни метаморфози - от екипа на синия Лучников до депутатските банки на БСП.Д-р Филипов: „Човек като си плаща, всичко може да си купи. Включително и някой интелектуалец. Идея нямате колко са поевтинели, откак Борисов е на власт…“И така проф. Иво Христов зае своето законно място в редичката до Антон Тодоров, Тома Биков и останалите по-дребни ренегати.Вчера посланикът ни в Саудитска Арабия Димитър Абаджиев се похвали с участието си в икономическия форум в Рияд. Факт, който на негово място щяхме да запазим в тайна. Западните държави бойкотираха форума заради жестокото убийство на саудитския журналист Джамал Кашоги. От участие във форума се отказаха финансовите министри на САЩ, Франция, Холандия, Великобритания… Шефове на големи компании като Google, медии като CNN, CNBC, \"Ню Йорк таймс\" и т.н.От МВнР опитаха да се дистанцират от идиотската постъпка на посланика с още по-идиотското обяснение, че бил отишъл в лично качество. Да, да… Ние, понеже сме прости и бълбуци, та не знаем, че посланикът и до клозета да иде, пак го прави от името на държавата, която представлява. И освен това на този форум, на който на галено му викат „Давос в пустинята“, така пускат цървули като Абаджиев в лично качество.Помните ли този тарикат откъде тръгна, през къде мина и докъде стигна? Архиренегат! А помните ли, че беше споменат в признанията на Бисер Лазов по делото за КТБ като един от големите бенефициенти на Цветан Василев, наред с Андрей Райчев, Кънчо Стойчев, Стефан Гамизов, Росен Карадимов и т.н. Като се казва големи, се има предвид точно големи. Кънчовците били взели на два пъти по 500 хил. евро.Пък с Яне Янев как се бяха сдушили... Носеха се като Ленин и Зиновиев, ако ме разбирате.Което ме подсеща. Двойката мъжки пингвини Меджик и Свен от аквариума в Сидни станали родители. Но не буквално, да не си помислите, че мъжки пингвин е почнал да снася! Не, станали са нещо като приемни родители. Когато служителите в зоопарка ги събрали, забелязали, че те започнали да си разменят поклони, което на пингвински означавало, че искат да се… искат да създадат семейство. Служителите им сложили яйца и те ги излюпили.Пък в Холандия издали първия полово неутрален паспорт. На мястото за пол имало хиксче. Леоне Зайгерс (57 г.) се родил мъж, но през 2001 г. си прави операция за смяна на пола. И понеже не се чувствал нито изкъде едните, нито изкъде другите, завел дело да бъде регистриран като полово неутрален и го спечелил.Пенсиите, ще проуча дали това носи някакви дивиденти и ще ви обадя! Вие имате основания да се обявите вече за полово неутрални. Помислете, ей! Това е единственият начин човек да живее само за свой кеф. Иначе все трябва да се грижи за кефа на някой друг, бил той мъж или жена…Между другото, ако не сте съвсем наясно със себе си, можете да отидете на адрес tialoto.bg и да решите теста „Зависими ли сте от секса?“ На мен ми показа, че не съм зависим. Дори обратно, той бил зависим от мен...Петък, 26 октомвриОт МО успокояват, че ремонтът на самолетите Су-25 няма да струва 8 пъти повече от планираното, а само 2 пъти! Олекна ми!Планираното е 41 млн. лв. без ДДС, но било възможно сумата да нарасне и до 82,5 млн. лв. Нищо работа, 41 млн. повече, няма и колкото парите за Дупката на Гергов. Интересно тогава защо се сключва рамково споразумение. Нещо ни ментят, нещо не е така…Поетът Манол Глишев вие като флекс, че му изтрили и трите профила във ФБ. Не следим ФБ-творчеството на младия поет. Всъщност, той вече не е толкова млад и е време да си намери друго оправдание. Както и да е, не можем да вземем отношение. Само ще го посъветваме да не се концентрира толкова, когато пише. Не бива на повече от три концентрата. Щото се получават едни работи, дето не са ви работа… Вижте сами, няма да ви сугестирам.Не знам. Поетите, които познавам, не говорят така. Не е правилно така, не!Поэ‎том можешь ты не быть,Но гражданином быть обязан.Лелей… Какви страшни работи разправя проф. Христо Кисов, председател на Българската академия по естетична стоматология. \"Има, вика, приблизително 750 000 пациенти с пълно обеззъбяване, нямат нито един зъб… В нормалните държави, вика, човек, който няма зъби във видимата област, се възприема като човек, който е излязъл гол на улицата.\"Представяте ли си?! 750 хил. чисто голи! И още толкова „по бельо“ – кой с един, кой с два зъба…„Видимата област“ е евфемизъм за предни зъби. Но според нас не е правилно да се мисли първо за предните зъби. Те са главно за хубост, а пенсиите имат нужда от кътници. Гълтането на цели парчета карловска луканка и филе „Елена” уврежда цялата храносмилателна система и става причина за много заболявания. Както сме казвал и друг път, точно това са имали предвид Илф и Петров, когато са написали: „Като дъвчеш внимателно храната, ти помагаш на обществото!”Ало, пенсиите, не е цяло обещание, но е повече от половинка. Финмин Горанов вика: „Реалистично е да има коледни добавки за пенсионерите.“Съобщавам ви го отрано, за да подготвите инвестиционен план. Много пари се харчат лесно, но за 20 лв. човек трябва пет пъти да помисли.Димитров ден. Разпуск.Пропуснахме един добър шанс…„Изобщо не трябва да очакваме, че правителството ще реши нашите проблеми. Нашият проблем е самото правителството.”Просто си го запишете и след известно, но не дълго, време, пак ще си говорим.", "date": "2018.10.29", "title": "Из делниците на един луд (22–26 октомври)"}
{"url": "https://offnews.bg/obshtestvo/seizmolog-trusovete-na-balkanite-ot-poslednite-dni-niamat-vrazka-s-ba-690865.html", "text": "Връзка между земетресенията, които разлюляха гръцкия остров Закинтос и Вранча в последните три дни, няма. Те няма как да повлияят на нови трусове у нас, заяви сеизмологът проф. Димчо Солаков по България он ер. Вранча никога не е заспивала. Това е най-активната сеизмична област на територията на Европа. Там трусовете са на дълбочина над 60 км и те засягат и територията на България. Поради характера и дълбочината са опасни и за нас\", обясни той. Географски ние сме по средата на сеизмичните зони в Гърция и Румъния. Африканската и Евроазиатската плоча се срещат около о. Крит. Там Африканската влиза под Евроазиатската плоча. Сеизмичността в България е следствие на този контакт, коментира още професорът.Според него често хората не си взимат поука от изминалите земетресения.", "date": "2018.10.29", "title": "Сеизмолог: Трусовете на Балканите от последните дни нямат връзка с България"}
{"url": "https://offnews.bg/tenis/grigor-dimitrov-ostana-10-i-v-sveta-690866.html", "text": "Най-добрият ни тенисист Григор Димитров остана на 10-ото място в световната ранглиста, въпреки че отпадна още в първия кръг при дебютното си участие на турнира от категорията АТР 500 във Виена.Номер 1 продължава да бъде Рафаел Надал със 7660 точки, следван от Новак Джокович със 7445 и Роджър Федерер с 6260 точки. Четвърти е Хуан Мартин дел Потро с 4760, на петата позиция е Александър Зверев с 5115.Шести вече е шампионът от Виена Кевин Андерсън, който се изкачи с две места. Южноафриканецът има актив от 4230 точки, а след него се нареждат Марин Чилич с 4050, Доминик Тийм с 3825, Джон Иснър с 3425 и Григор Димитров.В момента талантът от Хасково се подготвя за последния за годината турнир от сериите \"Мастърс\" в Париж. Най-доброто постижение в надпреварата за българина е достигането до осминафиналите. Миналата година той загуби в тази фаза от Джон Иснър.Организаторите на турнира пък посветиха специално видео за вчерашната тренировка на Димитров с Надал. На нея присъства и легендата Андре Агаси, който е във френската столица и консултира българина.Интересното е, че тази надпревара в зала \"Берси\" е една от малкото липсващи в богатата колекция на Рафа. През миналата година той не участва, но сега е готов да се представи на ниво пред френската публика.", "date": "2018.10.29", "title": "Григор Димитров остана 10-и в света"}
{"url": "https://offnews.bg/politika/borisov-es-sas-svoite-tcennosti-e-primer-kojto-arabskiat-sviat-mozhe-690905.html", "text": "„Държим за единството и силата на Европейския съюз. Именно като такива сме много по-подходящи, по-силни и като партньори на арабския свят. ЕС със своите ценности е пример, който арабският свят може да вземе за върховенството на закона, правата на жените и децата, особено там където има войни, свободите“.Това заяви премиерът Бойко Борисов при откриването на третата среща на върха ЕС-Арабски свят в Атина, цитиран от правителствената пресслужба.Той посочи, че на първо място са ценностите, които всички трябва да защитаваме, за да работим по-спокойно следващите години.Пред участниците в срещата на върха в Атина министър-председателят Бойко Борисов припомни, че темата за свързаността на страните от Западните Балкани е поставена отново на масата на преговорите по време на българското председателство на Съвета на ЕС.„Виждам огромни възможности на Балканите като цяло“, подчерта Борисов и заяви, че именно регулярните четиристранни срещи с Румъния, Гърция и Сърбия целят балканският регион да бъде по-конкурентоспособен.По време на форума българският премиер изрази надежда до края на годината да бъде финализирано изграждането на интерконектора с Гърция за втечнен газ и допълни, че това ще бъде един от акцентите му в разговора с гръцкия премиер Алексис Ципрас във Варна на 2 ноември.По време на форума в Атина българският министър-председател изтъкна необходимостта от създаването на хранителни хъбове на Балканите, с които да се подпомогнат регионите, от които идват мигрантите.„Самата миграционна вълна, която ни залива в Европа и буквално счупи доста държави, показва, че ние трябва да помислим за Африка, за тези страни в света, където гладът е проблем“, подчерта Бойко Борисов.В изказването си пред участниците в срещата на върха ЕС-Арабски свят той посочи отношенията между България и Гърция като пример за добросъседство и отлично партньорство.„Ние никога не водим политика срещу трети страни. С мир, разбирателство, сътрудничество България и Гърция винаги са били пример за добросъседство, независимо от политическите системи, независимо от политическите партии, ние знаем, че с Гърция винаги сме били и завинаги трябва да бъдем приятели“, допълни министър-председателят. Той добави още, че срещата в Истанбул на лидерите на Германия, Франция, Русия и Турция е дала добра перспектива за разрешаване на кризата в Сирия с политически средства.", "date": "2018.10.29", "title": "Борисов: ЕС със своите ценности е пример, който арабският свят може да вземе"}
{"url": "https://offnews.bg/knigi/palnoto-izdanie-na-dnevnikat-na-ane-frank-za-parvi-pat-na-balgarski-690868.html", "text": "Пълното издание на „Задната къща. Дневникът на Ане Франк“ излиза за първи път на български.В луксозното издание с твърди корици за първи път се публикува нецензурираното издание на необикновения дневник, написан на тавана на една „задна къща“ в Амстердам. Там 13-годишното момиче и нейното семейство прекарват две години, укриващи се от нацистите, получава своето заслужено място сред класиките на XX век.Ане Франк води дневник от 12 юни 1942 г. до 1 август 1944 г. Пише писмата единствено за себе си, докато през пролетта на 1944 г. не чува по радио „Оранж“ речта на образователния министър в изгнание Болкестейн. Той призовава след войната да се съберат и публикуват всички документи, свидетелстващи за страданията на нидерландския народ по време на германската окупация.Години след смъртта ѝ през 1947 г. бащата Ото Франк решава да изпълни волята на дъщеря си и да публикува нейните спомени, правейки съкращения и промени на пасажи и определени формулировки, тъй като в този исторически момент още не е прието да се пише непринудено по сексуални въпроси, особено в книги за юноши.Но в пълната и нецензурирана версия на „Задната къща. Дневникът на Ане Франк“ Ане отваря прозореца към собственото си израстване, семейството си, първата любов, сексуалността, глада и не губи надежда въпреки лишенията и страха от надвисналата смърт.Настоящият преработен от Мирям Преслер и одобрен от Фондация „Ане Франк“ текст е с една четвърт по-обемен от досегашната версия и представя много по-задълбочен поглед върху света на едно смело момиче, което умее да вижда красотата и в най-тъмните си мигове.", "date": "2018.10.29", "title": "Пълното издание на 'Дневникът на Ане Франк' за първи път на български"}
{"url": "https://offnews.bg/sviat/brazilia-izbra-tropicheskia-tramp-za-prezident-690860.html", "text": "Бразилия избра крайнодесния конгресмен Жаир Болсонаро за президент с 55,2 на сто на втория тур на президентските избори, предаде BBC.Бившият армейски капитан и настоящ депутат от Социалдемократическата партия Болсонаро често е сравняван с американския президент Тръмп заради дясната си реторика, която някои приемат за скандална. Болсонаро е изразявал симпатиите си към диктаторските години в Бразилия и обещава сурови мерки в борбата с престъпността и корупцията в държавата.Неговият противник, левият кандидат Фернандо Хадад, е събрал 44,8% от гласовете. Победата на Болсонаро е израз на желанието на бразилци да сменят посоката след 13-годишното управление на Работническата партия. Последните няколко години бяха критични за страната, която преживя най-дълбоката рецесия в историята си, серия от корупционни скандали и рекордни нива на убийства - около 64 000 за година.Главният икономически съветник на Болсонаро планира намаляване на пенсиите и приватизиране на някои държавни компании. Думите му бяха горещо приветствани от финансовите пазари, като бразилските акции се покачиха с 5% в нощта на победата на Болсонаро. В реч, излъчена по телевизията, новоизбраният президент обеща да промени съдбата на държавата, но и да управлява всички бразилци на равни начала, независимо от тяхната политическа ориентация или принадлежност. Той ще встъпи в длъжност на 1 януари 2019 г.Световните лидери поздравиха Болсонаро за победата, като според неговия Туитър, американският президент Тръмп се обадил да му честити още снощи. Президентът на Венецуела, към която Болсонаро изразява остра критика, бе по-резервиран в поздравленията си и подкани Болсонаро да работи за хармонични отношения с останалите държави. ", "date": "2018.10.29", "title": "Бразилия избра Тропическия Тръмп за президент"}
{"url": "https://offnews.bg/politika/shefat-na-agentciata-za-balgarite-v-chuzhbina-i-20-sluzhiteli-sa-arest-690869.html", "text": "Председателят на Държавната агенция за българите в чужбина (ДАБЧ) Петър Харалампиев и още над 20 души са задържани днес в рамките на спецоперация за разследване на корупционни практики в агенцията, съобщава БНР.По информация на „Хоризонт“ разследването е започнало по сигнал, получен в Комисията за противодействие на корупцията и за отнемане на незаконно имущество, преди около четири месеца.Според нашите източници - в групата, освен представители на Агенцията за българите в чужбина имало и посредници, които намирали хора, желаещи да получат българско гражданство, без обаче да имат български корени. Именно заради тези посредници са били обиските в Плевен и Кюстендил, освен тези в София.Търсели са се хора от Украйна, Молдова и Македония, на които са били издавани неистински документи за българския им произход. Така, без да имат право на това, те са получавали българско гражданство и свободно движение на територията на целия Европейски съюз.Тарифата била 5000 евро, като според нашата информация на ден са били издавани по тридесетина такива фалшиви удостоверения. Тепърва ще се изчислява каква е генерираната печалба, както и колко граждани на Украйна, Македония и Молдова неправомерно са получили българско гражданство.Засега институциите, ангажирани с акцията, мълчат официално, като все още не е ясно - дали днес или направо утре ще има и подробности за престъпната група в Агенцията за българите в чужбина.Специализираната прокуратура съобщи по-рано днес, че с Комисията за противодействие на корупцията и за отнемане на незаконно придобитото имущество разследват корупционни практики в Държавната агенция за българите в чужбина.Предприети са процесуално-следствени действия, като на адреси в София, Кюстендил и Плевен се извършват претърсвания и изземвания, обиски на лица и разпити на свидетели. Това става в рамките на образувано досъдебно производство срещу организирана престъпна група за подкуп, документни престъпления и престъпления по служба.В Кюстендил няма официален офис или представителство на Агенцията за българите в чужбина. Неофициално обаче се знае, че адвокати, юристи, посредници осъществяват дейност срещу заплащане като съдействат на кандидати за българско гражданство или за регистрация, откриване на бизнес и други в града. Коментарите са, че мизата е 50 евро на човек.От областната дирекция на полицията отказаха коментар за провежданата тази сутрин специализирана операция за проверка на лица и адреси, свързани с Агенцията за българите в чужбина. Видимо няма оживление и полицейски действия.Офис на фирма за превод и легализация на документи на чуждестранни граждани в центъра на Кюстендил е затворен, наблизо има униформен полицай, който също отказа коментар.", "date": "2018.10.29", "title": "Шефът на агенцията за българите в чужбина и 20 служители са арестувани"}
{"url": "https://offnews.bg/sviat/niama-otceleli-sled-padaneto-na-indonezijskia-samolet-690902.html", "text": "Не са открити оцелели след катастрофата на индонезийския Боинг 737, който падна в морето със 188 души на борда. Самолетът е извършвал полет от Джакарта до град на остров Суматра, съобщи индонезийската агенция за спасяване и издирване, цитирана от БТА. „Потвърдено е, че самолетът е катастрофирал“, каза говорител на агенцията. Фюзелажът вероятно е на морското дъно, на дълбочина около 35 метра, в морето край бреговете на остров Ява,уточни той.Посолството ни в Индонезия няма информация български граждани да са били на борда на самолета, съобщиха от българското МВнР. На борда машината на индонезийската авиокомпания „Лайън еър“ са били 188 души, в това число петчленен екипаж. Спасители вече са открили отломки, спасителни жилетки и мобилни телефони.Преди да изчезне от радарите, самолетът „Боинг 737“ е поискал да се върне обратно. Връзката с него се е загубила 13 минути след излитането му от Джакарта в 6.20 ч. местно време. ", "date": "2018.10.29", "title": "Няма оцелели след падането на индонезийския самолет"}
{"url": "https://offnews.bg/sviat/hashogi-shtial-da-razkrie-che-riad-izpolzva-himicheski-orazhia-v-jeme-690894.html", "text": "Убитият саудитски журналист Джамал Хашоги е бил на път да разкрие детайли за използване от Саудитска Арабия на химически оръжия в Йемен.Това съобщи в. \"Сънди експрес\", като се позова на източници, близки до Хашоги, предаде БТА. Същевременно разузнавателни източници казали, че Великобритания е била информирана за заговор срещу журналиста три седмици преди той да изчезне, след като влязъл на 2 октомври в саудитското консулство в Истанбул. Британската служба за електронно следене (Правителствен център за комуникации - Government Communications Headquarters (GCHQ) е прехванала вътрешни комуникации от генералното разузнавателно управление на Саудитска Арабия. В тези комуникации се говорело за заповеди, издадени от член на саудитския кралски кръг за отвличане и връщане на Хашоги в Саудитска Арабия. Заповедите не идвали директно от престолонаследника принц Мохамед бин Салман и не се знае дали той е знаел нещо за тях. В заповедите се говорело за отвличане, но в тях \"имало и отворена вратичка за други действия, ако журналистът създава проблеми\", казали цитираните източници.  Британското външно разузнаване МИ-6 е било информирано за това и предупредило Саудитска Арабия да се откаже от намеренията си да отвлече Хашоги. На 1 октомври МИ-6 било информирано за движение в Истанбул на група, включваща хора от саудитското разузнаване. Чрез канали британците предупредили саудитците, че плановете им не са добри, но последвалите събития показват, че това предупреждение не е било взето предвид, казали още източниците. Запитани защо МИ-6 не е предупредило САЩ, тъй като Хашоги беше американски гражданин, източниците заявили само: \"Беше взето решение, че сме направили, каквото е по силите ни.\"Анализатори обаче предлагат друго обяснение. Том Уилсън от мозъчния тръст \"Хенри Джаксън\" коментира, че имиджът, който бил създаден на Хашоги, прикривал неща за него. Той бил вътрешен човек в саудитския решим и е бил близък до бивш ръководител на разузнаването. Журналистът бил ислямист, член на движението \"Мюсюлмански братя\", \"другарувал\" е с Осама бин Ладен и е симпатизирал на неговия джихад в Афганистан, твърди анализаторът.", "date": "2018.10.29", "title": "Хашоги щял да разкрие, че Рияд използва химически оръжия в Йемен"}
{"url": "https://offnews.bg/futbol/real-madrid-ostava-bez-trenior-690859.html", "text": "Треньорът на Реал Мадрид Юлен Лопетеги си е взел сбогом с играчите след загубата с 1:5 от Барселона в голямото дерби в Примера дивисион на \"Камп Ноу\".Новината беше съобщена от вестник \"Марка\". Според нея Лопетеги се е сбогувал с футболистите за \"всеки случай\", тъй като оставката му все още не е потвърдена.52-годишният треньор смени Зинедин Зидан през лятото на т.г., като заради обявяването на назначението му беше уволнен от поста селекционер на Испания ден преди старта на Мондиал 2018.Идването му беше последвано от напускането на Кристиано Роналдо, което значително отслаби състава на \"белия балет\". Очакванията са Лопетеги да бъде заменен от бившия наставник на Челси Антонио Конте.", "date": "2018.10.29", "title": "Реал Мадрид остава без треньор"}
{"url": "https://offnews.bg/obshtestvo/muhliasal-kashkaval-za-detcata-v-niakolko-gradini-i-uchilishta-690779.html", "text": "Първите доставки на млечни продукти по схема \"Училищно мляко\" започнаха, а с тях и проблемите.По информация на OFFNews най-малко 10 учебни заведения в Сливен и Ямбол са получили мухлясал кашкавал.\"Деликатесът\" от снимката е доставен в ОУ \"Васил Левски\" в Сливен от \"Млечни продукти Тракия\" на \"БМК Холдинг\" АД. Същата фирма се оказа най-печеливша от промените в наредбата за прилагане на двете схеми \"Училищен плод\" и \"Училищно мляко\". След като министърът на земеделието и храните Румен Порожанов пренаписа наредбата 3 пъти в последните 6 месеца, дружеството ще доставя млечни продукти на 922 учебни заведения, което със 738% повече от предходната учебна година.От Областна дирекция по безопасност на храните – Сливен заявиха пред OFFNews, че са извършили проверка и са взели мерки. Санкции обаче не могат да бъдат наложени, тъй като фирмата, доставила разваления продукт, се намира в Хасково.OFFNews научи за други 7 учебни заведения в Сливен, които са били снабдени с некачествения кашкавал. В Ямбол 3-ма директори потвърдиха, че също са получили развалената храна. \"При първата доставка получихме мухлясал кашкавал\", заяви директорката на 5 ОУ \"Йордан Йовков\" Мима Кондова. Тя добави, че ѝ се сторило странно, че срокът на годност е 1 година и един месец.На етикета на доставения кашкавал (бел. ред. видно от снимката) е посочено, че партидата е произведена на 08.05.2018 г. Отбелязано е още, че срокът на годност е до 24.06.2019 г. Той обаче не трябва да надвишава 10 месеца, за да бъде кашкавалът от краве мляко стандарт БДС.OFFNews потърси за коментар собственика на \"Млечни продукти Тракия\" Владислав Михайлов. Той заяви, че не се сеща неговата фирма да е доставяла кашкавал миналата седмица в Сливен. \"Трябва да проверя. Не съм сигурен, но мисля, че миналата седмица беше нулева, по-миналата сме доставяли\", каза Михайлов.Той посочи още, че срокът на годност на кашкавала е до 24.06.2019 г., тъй като \"една година не е 365 дена от гледна точка на Закона за храните\". Схема \"Училищно мляко\" едва започна, а директорите на учебни заведения вече споделят недоволството си от тазгодишните промени в програмата.Директорът на 9-то ОУ \"Св. св. Кирил и Методий\" Николай Ботушаров също заяви, че се е отказал да участва в \"Училищно мляко\": \"С тази наредба, която променяха лятото поне три пъти, аз мисля, че създадоха възможност за лобистки фирми, които да печелят. Условията, които са поставили, могат да изпълнят една до две фирми в България\", заяви директорката Величка Николова. Изглежда обаче МЗХГ са намерили решение и на \"проблема\" с ролята на директорите, които често не се страхуват да сигнализират при нередности, особено когато е застрашено здравето на децата., доставени по схема \"Училищно мляко\". Доставчикът и ръководителят ще слючват договор с трето лице, което ще има отговорността да приеме, провери, съхрани и раздаде продуктите на децата.", "date": "2018.10.29", "title": "Мухлясал кашкавал за децата в няколко градини и училища"}
{"url": "https://offnews.bg/futbol/lestar-potvardi-za-smartta-na-sobstvenika-si-690864.html", "text": "Лошата новина за феновете на Лестър беше потвърдена. Собственикът на \"лисиците\" Вичай Сривадханапрабха е загинал при катастрофата с хеликоптера му на \"Кинг Пауър Стейдиъм\" в събота вечерта, веднага след мача с Уест Хям.Жертвите са пет - всички присъствали на борда на вертолета. Освен Вичай Сривадханапрабха, потвърдена е и смъртта на двамата пилоти. Предварителните информации бяха, че на борда е била и дъщеря му, но засега няма официално потвърждение и за нейната смъртХеликоптерът излетя от терена в 20:45 часа местно време и само 200 метра по-късно се разби, избухвайки в пламъци. Първоначалната версия за катастрофата е неизправност в задвижването на задната перка, което е попречило на машината да набере височина и е паднала рязко надолу.Синът на Вичай Сривадханапрабха - Аяват - също е трябвало да се качи на борда на хеликоптера, но в последния момент е променил плановете си, което му е спасило живота. Ужасяващата катастрофа се случи пред стотици свидетели.", "date": "2018.10.29", "title": "Лестър потвърди за смъртта на собственика си"}
{"url": "https://offnews.bg/kultura/naj-blizkite-hora-na-boian-petrov-gledaha-filma-liatoto-svarshva-prez-690895.html", "text": "Във вечерта, посветена на алпиниста Боян Петров, залата в кино „Люмиер\" бе пълна с хора, дошли да видят филма \"Лятото свършва през юни\", който представя изкачванията на два осемхилядника - Гашербрум II (8 036 м) в Каракорум през юли 2017 г. и Даулагири (8 167 м) в Хималаите през септември 2017 г. - последните два върха от Хималайската корона, успешно изкачени от Боян.„Лятото свършва през юни\" е филм за снежните лета в магически страни. За силния дух, избягал от материалния свят и суетата. За липсата на невъзможни неща и покоряването на най-големите висини в света и в душата. Този филм не е само за киноманите, той отваря сърцата на всички хора, защото едва ли някой е безразличен към историята на един от най-великите ни алпинисти на всички времена.Жената на Боян Радослава Ненова и неговите приятели Стефан Стефанов и Петя Колчева бяха специални гости на прожекцията. „Това, което видяха всички във филма, е катерачния Боян. Толкова кратък филм не може да изчерпа всичко, което е Боян, но показва живота в базовия лагер\", каза след прожекцията Радослава Ненова.Многобройните подвизи на Боян Петров няма да бъдат забравени през поколенията. С действията си той написа новата история на българския алпинизъм и доказа, че никоя лекарска диагноза не може да ограничи човешкия дух.По-рано в SO INDEPENDENT отново успя да изненада приятно почитателите си с тазгодишния образователен панел със специален гост Скот Хилиър (TWIN TOWERS). Той представи пред артистичната си аудитория един от конкурсите в „Европейския фестивал за независимо кино\", чийто създател и организатор е и презентира някои базови характеристики, които трябва да притежава добрият сценарий - как да се напише, как да „извърви\" пътя си, докато стигне до критиците и хората, които ще го оценят; какви характеристики трябва да притежават произведенията, за да участват в „Much More Than a Script\". Това беше само част от полезната информация, която получиха всички сценаристи, артисти и любители на киното, които присъстваха на срещата с Хилиър.Фестивалната програма продължава и през следващите дни. Във вторник Владо Пенев ще бъде специален гост на прожекцията на „Поетът и дяволът\" в 18:30 часа в кино „Одеон\". „Поетът и дяволът\" от 1983 г. ще ни припомни историята на поета Христо Смирненски. Година преди смъртта му, когато вече сериозно болен от туберкулоза, той получава от високопоставен „ценител на поезията\" предложение да постъпи на дипломатическа работа в чужбина. Скритата цел на това предложение е поетът да бъде откъснат от пролетарската среда и по този начин да бъде заглушен неговият глас. Прозрял истината, той отказва и няколко месеца по-късно умира на едва 27-годишна възраст.Кариерата на Владо Пенев започва в Младежки театър „Никола Бинев\", след това е в трупата на Народния театър, а от 2003 г. е в състава на Малък градски театър „Зад канала\". Носител е на многобройни награди, сред които „Златна маска\", „Икар\", няколко пъти е печелил Аскеер за различни роли. Още от края на 80-те години се занимава с дублаж на реклами, филми и сериали, като през 2013 година му е връчена наградата Дубларт за цялостен принос.За актьорския и житейския си път ще разкаже самият Владо Пенев на 30 октомври (вторник), в 18:30 часа в кино „Одеон\" - в навечерието на 60-годишния си юбилей.", "date": "2018.10.29", "title": "Най-близките хора на Боян Петров гледаха филма \"Лятото свършва през юни\" във вечерта, посветена на алпиниста"}
{"url": "https://offnews.bg/kultura/preporachvame-vi-bolshoj-teatar-s-gala-spektakal-v-ndk-682495.html", "text": "Днес от 20:00 часа в Зала 1 на НДК за първи път в България десет солисти на „Болшой театър“ ще се съберат на една сцена за гала спектакъл.Сред балетите, които ще се изпълнят са „Дон Кихот“, „Спящата красавица“, „Лешникотрошачката“, „Раймонда“, „Пламъците на Париж“, а най-добрите примабалерини и премиер балетисти ще изпълнят Pas De Deux.Таньорите в спектакъла, са Мария Александрова, Екатерина Крысанова, Анастасия Сташкевич, Маргарита Шрайнер, Владислав Лантратов, Руслан Сквороцов, Вячеслав Лопатин, Артур Мкрчян и др.", "date": "2018.10.29", "title": "Препоръчваме ви: 'Болшой театър' с гала спектакъл в НДК"}
{"url": "https://offnews.bg/obshtestvo/po-12-chasa-bez-voda-na-mnogo-mesta-v-sofia-dnes-690841.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Монтаж на водомер в резервоар „Мало Бучино“ в с. Мало Бучино налага спиране на водоподаването от 9:00 до 21:00 ч. на град Банкя, кв. „Вердикал“, в.з. „Банкя“, кв. „Свети Стефан“, кв. „Изгрев“, с. Иваняне, в.з.“ Иваняне“.Подмяна на спирателни кранове на резервоар „Бояна“ налага спиране на водоподаването от 9:30 до 21:30 ч. на кв. „Бояна“ - ул. „Радецки“, ул. „Кумата“, ул. „Севастократор Калоян“, ул. „Скакавица“, ул. „Герганица“, ул. „Васил Чекеларов“, ул. „Балканска война“, ул. „Саша Попов“, ул. „Панорамен път“, ул. „Проф. Н. Державин“, ул. „Елша“, ул. „Явор“, ул. „Горска теменуга“, ул. „Калинка“, ул. „Акад. Михаил Арнаудов“, ул. „Витошки бор“, бул. „Цар Борис III“, ул. „Синята скала“, ул. „Морени“, ул. „Планинец“, ул. „Прохлада“, ул. „Маринковица“, бул. „Александър С. Пушкин\", ул. „Симеон Радев“, ул. „Габровница“, ул. „Околовръстен път“, ул. „Даскал Стоян Попандреев“, ул. „Радецки“ ул. „Синята скала“ от бул. „Цар Борис III“ до ул. „Акад. Михаил Арнаудов“, ул. „Десислава“ от ул. „Църковна“ до ул. „Герганица“, кв. „Княжево“ - жп линия София - Перник, ул. „Дъбрава“, ул. „Дивна“ ул. „Княжевска“, ул. „Кореняците“, ул. „Звездица“, ул. „Войводина могила“, ул. „Люлински път“, бул. „Цар Борис III“, ул. „Кавак“, ул. „Войнягово“, ул. „Петко войвода“, в.з. „Килиите“ - ул. „Акад. Михаил Арнаудов“, ул. 721, ул. 722, ул. 601, ул. „10-ти километър“, бул. „Цар Борис III“ до бензиностанция OMV, кв. Горна баня - жп линията София - Перник, ул. „Ехо“, ул. „Извора“, ул. „Топло изворче“, ул. „Вечерница“, бул. „Никола Петков“, ул. „Георги Богоровски“, ул. „Планиница“, ул. „Перуника“, ул.„Лотос“, ул. „Гръсниче“, ул. „Урал“, ул. „Градище“, ул. „Синьото езеро“, ул. „Дон“, ул. „Подлозище“, м. „Подлозище“, жп линията София - Перник, ул. „Валозите“.Изпълнение на инвестиционен проект за реконструкция на уличен водопровод на ул. „Суходолска“ в кв. „Факултета“ налага спиране на водоподаването от 10:00 до 22:00 ч. в района на “Западен парк“, ул. „Западна“, ул. „Кубан“, ул. „Доростол“, ул. „Иван Гарванов“, ул. 349, ул. 305, ул. 306, ул. 315, ул. 322, жп линията. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода”, живеещи в района, ще почувстват значително подобреното качество на предоставяните услуги.Във връзка с подмяна на пожарен хидрант пред бл. 40 в жк „Красна поляна-2“ се налага спиране на водоподаването от 10:00 до 17:00 ч. на ул. „Сирма войвода“, ул. „Спас Вацов“, ул. „Атанас Кирчев“, бул. „Никола Мушанов“, бл. 40 и бл. 41.Реконструкция на уличен водопровод на ул. „Христо Ботев“ в кв. „Гниляне“ налага спиране на водоподаването от 9:00 до 21:00 ч. на ул. „Спортист“, ул. „Тополите“, ул. „Пенчо Славейков“, ул. „Христо Ботев“, ул. „Герой“, ул. „Враня“. Без вода във връзка с подмяна на сградно водопроводно отклонение на бул. „Възкресение“ в жк „Разсадника - Коньовица“ ще бъдат от 10:00 до 16:00 ч. на бул. „Възкресение“, ул. „Трънски майстор“, бул. „Вардар“, ул. „Тома Никлев“.Изграждане на сградно водопроводно отклонение на ул. „Мелодия“ в кв. „Орландовци“ налага спиране на водоподаването от 9:00 до 18:00 ч. на ул. „Мелодия“ от ул. „Кирил Пърличев“ до ул. „Тайга“, по ул. „Петър Борисов Величков“ от ул. „Нешо Бончев“ до ул. „Гено Киров“.Заради монтаж на пожарен кран пред бл. 21 в жк „Свобода“ се налага спиране на водоподаването от 9:00 до 21:00 ч. на бл. 21 и бл. 40.Поради монтаж на спирателен кран на ул. „Петър Панайотов“ в Промишлена зона „Илиянци“ се налага спиране на водоподаването от 9:00 до 21:00 ч. на ул. „Петър Панайотов“ от Пожарната до Яйцекоп и бл. 10А.", "date": "2018.10.29", "title": "По 12 часа без вода на много места в София днес"}
{"url": "https://offnews.bg/obshtestvo/krasivata-anastasia-rimlianka-stradala-zhestoko-za-viarata-si-690842.html", "text": "Църквата почита днес света мъченица Анастасия Римлянка. Тя осиротяла на три години и била възпитана в манастир край Рим. Когато станала на 20 години Анастасия правела силно впечатление със своята чудна красота. Млади знатни римски граждани я искали за съпруга. Но тя отхвърляла предложенията им. Решила да се посвети изцяло на Бога.Заради вярата си била измъчвана жестоко: изтръгнали й ноктите, отсекли ръцете и краката й, избили зъбите й, откъснали езика й с клещи, а накрая й отсекли главата. Това се случило през трети век, по времето на император Валериан. ", "date": "2018.10.29", "title": "Красивата Анастасия Римлянка страдала жестоко за вярата си"}
{"url": "https://offnews.bg/drugi/izprashtame-osem-sastezateli-na-svetovnoto-po-vdigane-na-tezhesti-690863.html", "text": "Седем мъже и една жена изпраща България на започващото в четвъртък, 1 ноември в столицата на Туркменистан Ашхабад световно първенство по вдигане на тежести.На големия подиум се завръщат няколко изключително силни щангисти, сред които Иван Марков, Божидар Андреев и Васил Господинов. Световният вицешампион от 2013 и 2014 г. и европейски първенец от 2014 г. Иван Марков преживя няколко тежки операции на коляното и надеждите сега са, че всичко неприятно около него вече е история.Друг наш класен щангист – олимпийският шампион от младежките игри в Нанджин 2014 Божидар Андреев също вече е на линия, след като близо три години не тренира с националните отбори. Божидар е в отлична форма и това му позволи миналата седмица да стане европейски шампион в кат. 77 при 23-годишните на първенството в полския град Замошч.В състава са и двамата ни вицешампиони от тазгодишното европейско първенство през април в Букурещ Стилян Гроздев и Георги Шиков. За Ашхабад ще пътува и „великана“ Васил Господинов, които в последно време също лекуваше леки травми. При жените имаме само една представителка – Даниела Пандова, но тя също заминава с реномето на медалистка от европейското първенство тази година в румънската столица, където спечели бронз.„Не искам да натоварвам предварително с прогнози и очаквания нито един от нашите щангисти. Голямата ни цел е всеки да даде максимума от себе си по време на световното първенство. Имаме добър потенциал, но няма да е леко, тъй като конкуренцията ще бъде много голяма, а и мнозина от нашите излизат от дълго възстановяване след травми и контузии.Искам специално да благодаря на хората по места, на треньорите от центровете за усилията които полагат в подготовката на най-добрите ни състезатели,“ заяви преди заминаването старши треньорът Иван Иванов, олимпийски шампион от Барселона 1992 г.Ето и пълния списък на българските участници в Ашхабад:ЖЕНИ: 45 кг Даниела ПАНДОВА (Сливен, треньор Севдалин Минчев)МЪЖЕ: 55 кг Ангел РУСЕВ (Русе, тр. Радослав и Кристина Атанасови) 67 кг Стилян ГРОЗДЕВ (Русе, тр. Радослав и Кристина Атанасови) 73 кг Божидар АНДРЕЕВ (Сливен, тр. Пламен Братойчев) 81 кг Иван МАРКОВ (Бургас, тр. Георги Марков) 81 кг Юндер БЕЙТУЛА (Добрич, тр. Тодор Кирчев) 109 кг Георги ШИКОВ (Пловдив, тр. Борислав Налбантов) 109 кг Васил ГОСПОДИНОВ (Асеновград, тр. Лъчезар Кишкилов)", "date": "2018.10.29", "title": "Изпращаме осем състезатели на световното по вдигане на тежести"}
{"url": "https://offnews.bg/ikonomika/startiraha-chetvarti-energoblok-na-tianvanskata-aetc-v-kitaj-690873.html", "text": "На 27 октомври 2018 г. в 6:53 часа пекинско време се проведе енергийното стартиране на Четвърти енергоблок на Тянванската АЕЦ с реактори ВВЕР-1000, която се изгражда в Китай по руски проект. Строителството на Трети и Четвърти енергоблок се осъществява с участие на специалистите от инженерното подразделение на руската корпорация „Росатом“. Четвърти енергоблок вече подаде първите си киловати електроенергия в енергийната система на страната.Според полученото разрешение от китайския регулатор реакторът на Четвърти енергоблок бе изведен на ниво на мощност 25%, след което бе извършено развъртане на турбината и бяха проведени електрически тестове на системата за възбуждане и подаване на мощност. Резултат от дейностите е включване на енергоблока към енергосистемата. Всички системи на енергоблока са работили в щатен проектен режим.По думите му, „На площадката на Тянванската АЕЦ ние, с нашите китайски колеги, станахме един екип, което помага за постигане на този отличен резултат. Убеден съм, че нашето по-нататъшно сътрудничество и при строителството на следващите енергоблокове на Тянванската АЕЦ, както и на новата площадка Сюдайпу, ще бъде също така ефективно и плодотворно.“Предстои проверка на работата на реактора на ниво на мощност от 200 мегавата и провеждане на динамичните тестове на ниво на мощност 50%, 75% и 100%. След успешното провеждане на тестовете, ще бъдат проведени демонстрационни изпитания при непрекъсната работа на енергоблока и номинално натоварване в продължение на 100 часа. След приключване на тестовете ще се проведе предварително приемане на енергоблока, което ще постави начало на двегодишния гаранционен период на експлоатацията му.Пускането на Първи и Втори енергоблок на Тянванската АЕЦ се състоя през 2007 г., а на Трети – през декември 2017 г.", "date": "2018.10.29", "title": "Стартираха Четвърти енергоблок на Тянванската АЕЦ в Китай"}
{"url": "https://offnews.bg/obshtestvo/siromashko-liato-kani-na-plazh-i-prez-noemvri-690840.html", "text": "Октомври си отива с време за плаж. Днес ще е слънчево, повече облаци ще има над Западна България. Максималните температури ще са между 23 и 28 градуса.Във вторник от запад облачността ще намалее. Температурите ще са високи - в по-голямата част от страната максималните ще са между 24 и 29 градуса, а минималните между 10 и 15 градуса. Вятърът ще остане югозападен, към края на деня и през нощта срещу сряда ще отслабне и временно ще се ориентира от северозапад. На места са възможни кратки превалявания, но облаците бързо ще се разсеят. В сряда времето ще бъде предимно слънчево. Дневните температури в Западна България слабо ще се понижат, на изток още малко ще се повишат. Слънчево време прогнозират синоптиците в първите дни на ноември. Максимална температура от 29,3 градуса беше измерена вчера в Силистра. Според специалистите, това е температурен рекорд за датата 28 октомври. От 70 години насам на тази дата е било най-топло през 1948 година - 28,5 градуса.", "date": "2018.10.29", "title": "Сиромашко лято кани на плаж и през ноември"}
{"url": "https://offnews.bg/sviat/mrasniat-vazduh-ubiva-prezhdevremenno-stotitci-hiliadi-evropejtci-690851.html", "text": "Замърсяването на въздуха е главна причина за преждевременна смърт в 41 европейски държави, обхванати в проучване на Европейската агенция по околната среда. Данните се отнасят и за 28-те страни от Европейския съюз. Европейските държави трябва да положат още по-големи усилия за подобряване на качеството на въздуха заради пораженията, които нанася замърсеният въздух на човешкото здраве и околната среда, пише в изследването, цитирано от ДПА и БТА. Около 422 000 случая на преждевременна смърт през 2015 г. са свързани със замърсяването с твърди частици на въздуха в тези 41 страни, показва изследването.", "date": "2018.10.29", "title": "Мръсният въздух убива преждевременно стотици хиляди европейци"}
{"url": "https://offnews.bg/analizi/nso-i-izkustvoto-da-se-poddarzha-stabilitet-690833.html", "text": "Спецслужбите у нас не са политически неутрални и началниците им не се притесняват демонстрацията на лоялност към властта да попадне в полезрението на обществото. Все пак да им благодарим, че това се вижда. Да не вземе някой да помисли, че службите по някакъв начин гарантират нечия друга сигурност. През последните седмици една друга констатация беше парафирана с тихото съгласие на институциите: и това НСО е като предишното. Не че това интересува голяма част от електората, въпреки че той плаща за скъпото шоу на лъскави лимузини и светещи в червено и синьо кортежи. Нов началник, нов късмет - това настроение цари в Националната служба за охрана (НСО) , когато става ясно, че тогавашният ѝ началник Ангел Антонов напуска и на негово място идва нов. Парата е изпусната, Антонов намира \"тих пристан\" на дипломатическото поприще на фона на започнало разследване за злоупотреби, което към днешна дата изглежда като да е поставено \"на трупчета\". За четири години начело на службата Антонов не успя да я извади от утъпканите от Държавна сигурност коловози. Не че е искал да го направи.С назначаването на наследника му - Данчо Дяков, в НСО започва да цари известен оптимизъм за това, че спиралата, в която службата се върти от години заради кадровата криза, ниските заплати и генерирането на скандали, накрая ще се \"развърти\" и нещата ще си дойдат на мястото. И изглежда като да са си дошли на мястото - \"добрата кондиция на държавата\", по думите на премиера Борисов, позволява в НСО, а и в останалите спецслужби, да бъдат налети близо половин милиард .Само че това не минава без демонстрацията на лоялност към властта само няколко дни преди внасянето на бюджета за 2019 г.След като стана ясно, че лично началникът на НСО отишъл на крака при Волен Сидеров, за да се поинтересува от това усеща ли се застрашен, наяве изплуваха въпросите: каква е работата на генерала Дяков в парламента, след като Законът за НСО повелява степента на застрашеност на един депутат/министър/президент/магистрат, да се определя от специална комисия; чия е била инициативата за тази среща; заседавала ли е въпросната комисия по случая \"Сидеров\" и инцидента със съпругата му; и ако да - кога е станало това?И ето че службата отговори. В писмо до OFFNews от НСО обясняват, че състоялият се между Дяков и Сидеров разговор не е имал \"за цел изясняване/потвърждаване на желание на народния представител да ползва услугите на НСО“, а е представлявал \"изясняване на факти и обстоятелства за инцидент с член на семейство на народен представител, които са от значение за извеждане на обосновани изводи дали произшествието носи признаци за наличие на конкретна застрашеност за народния представител\".С други думи, началникът на НСО се себепоставя в ролята на разследващ орган, който на всичкото отгоре търси отговор на нелепия въпрос колко точно Волен Сидеров е в опасност заради участието на жена му в пътен инцидент.  Освен че от този отговор се разбира, че НСО изземва функции на МВР, става ясно и друго - по същия начин се процедира и с други лица, които са обект на охрана. Тоест, това било практика. Но с малката подробност, че нито в закона, нито в правилника за дейността на НСО заради \"изясняването на факти и обстоятелства\" около застрашеността на дадено лице са предвидени такива правомощия на началника на службата. Все пак от НСО се аргументират с текст от закона, според който първата основна функция на службата е: . Чаткате ли? Законът говори за \"охранявани лица\", какъвто Волен Сидеров не е! Ако има някой, който да \"разсъждава\" над сигурността на фамилията Сидерови, това е МВР.Само дни преди аудиенцията в парламента политикът Волен Сидеров си позволи да запише по телефона и да излъчи по собствената си партийна телевизия . Да оставим на страна дали от разговора се разкриват данни, които огласяват секретни методи за работа на службата, но от Георгиев научаваме, че ДАНС и МВР са тези, които ще преценят какъв е рискът за Сидеров. В този разговор НСО дори не фигурира.Второто, което разбираме от този разговор, е, че шефът на ДАНС, иска не иска, прави отчет пред депутат по телефона - извън всякакви правила за реда, по който службите се отчитат. Повече от очевидно е, че в конкретния случай спецслужбите отказаха да се разграничат от клеймото \"на повикване\" и предпочетоха да демонстрират лоялност. В името на стабилността на правителството. Повече от очевидно е и оглушителното премълчаване на този случай от президента, доколкото той осъществява общото ръководство и контрол над службата. Все пак той е човекът, който настояваше да се спазват законите, нали? Нещо, което НСО не е направило в случая със Сидеров. А и в много други.Остава лошият вкус за игра на институционален пинг-понг със спецслужби и меренето на това чия офицерска чест от двете страни на бул. Дондуков е по-голяма. Резултатът от това е унизително отношение към най-висшите служители в системата на сигурността, което едва ли се отразява добре на кондицията на тези служби. Но всъщност те сигурно заради това са назначени на тези постове. Както, без липса на гордост, казваше предходният началник в НСО: \"Аз съм назначение\".Какво ни интересува всичко това ли? Ами просто едни обществени милиарди, залог в скъпата игра на генералите, нищо повече!", "date": "2018.10.29", "title": "НСО и изкуството да се поддържа стабилитет"}
{"url": "https://offnews.bg/sviat/patnicheski-samolet-sas-188-dushi-na-borda-se-razbi-minuti-sled-izlita-690852.html", "text": "Пътнически самолет на индонезийската авиокомпания Lion Air се е разбил тази нощ, минути след излитането си от Джакарта, съобщи Ройтерс, като се позовава на местните спасителни служби. \"Боинг 737\" е изпълнявал полет от Джакарта до град Панкалпинганг на остров Банк, излетял е в 6.20 ч. местно време и е изчезнал от радарите в 6.33 часа. Командирът на самолета е поискал разрешение за аварийно кацане, почти веднага след излитането.  Според официален представител на Главното управление за гражданска авиация на Индонезия \"екипажът е поискал да се върне обратно на летището, след което връзката прекъсва, а лайнерът изчезва от екрана на радарите\".Спасителите са намерили отломки от падналата машина - сред тях седалки, спасителни жилетки и мобилни телефони.Самолетът вероятно е потънал на около 35 метра дълбочина в морето. Машината е била нова и е била в експлоатация от август, а двамата пилоти имат общо 11 000 летателни часа, съобщиха от „Лайън еър”. Започнала е спасителна операция, на борда е имало 188 души, сред които 3 деца и 7-членен екипаж. Lion Air е най-голямата частна авиокомпания на Индонезия, която лети до 126 летища в страната, Сингапур, Виетнам, Малайзия и Саудитска Арабия. Нейните полети, както и теза на дъщерната й Wings Air, са забранени в страните от ЕС. ", "date": "2018.10.29", "title": "Пътнически самолет със 188 души на борда се разби минути след излитането си от Джакарта"}
{"url": "https://offnews.bg/politika/borisov-edinstven-premier-ot-es-v-istanbul-erdogan-otkriva-novo-letis-690853.html", "text": "Третото летище в Истанбул ще бъде открито днес, на националния празник на страната - 95-ата годишнина от основаването на Турската република. Гост на церемонията ще бъде и българският премиер Бойко Борисов. Летището е едно от най-големите в света и стойността му до момента е над 6 млрд. евро. Днес ще бъдат открити две писти от първата фаза на проекта. Началото на строителството беше поставено през 2014 г.Аерогарата ще бъде с капацитет от 90 млн. пътници годишно до 2023 г. При достигане на този пътникопоток, ще започне подготовката за пускане на втората фаза на аеропорта.Новото летище ще може да приема и изпраща най-големите в света самолети \"Боинг\" и \"Еърбъс\". От компанията-оператор съобщиха, че при строителството са прилагани най-нови \"зелени\" технологии и летището ще спестява електричество и вода.На церемонията по откриването се очаква президентът Ердоган да съобщи името на новия аеропорт. Присъствието си са потвърдили държавните глави на 8 страни. Премиерът Бойко Борисов ще бъде единственият премиер на страна-членка от Европейския съюз, който ще уважи церемонията, съобщи БНР. По-рано днес министър-председателят Бойко Борисов ще участва в откриването на третата среща на върха ЕС - Арабски свят в Атина. Форумът тази година е под наслов \"Споделените хоризонти\". Очаква се по време на срещата да бъде обсъдена миграционната политика и борбата с бежанската криза, европейските и арабските политики за съседство, климатичните промени, както и социалните инвестиции. ", "date": "2018.10.29", "title": "Борисов единствен премиер от ЕС в Истанбул, Ердоган открива ново летище"}
{"url": "https://offnews.bg/112/dvama-sa-arestuvani-sled-sblasatcite-v-maglizh-edin-se-izdirva-690855.html", "text": "Двама души са задържани след  между полиция и жителите на ромската махала в Мъглиж. Един е обявен за издирване. До сблъсъците се стигна, след като полицията се отзова на сигнал за провеждане на гонки с каруци. След като един служител бил нападнат, се намесила жандармерията.Някои членове на нашето общество се чувстват недосегаеми, полицията има капацитет да задържи нарушителите, коментира пред журналисти директорът на ОДМВР-Стара Загора комисар Георги Хаджиев.По думите му, в Казанлък са получени няколко сигнала за конски кушии между селата Черганово и Овошник. При опит да се установят нарушителите, полицаите срещат агресия. Това налага използването и на жандармеристи при акция в Мъглиж, където отново е имало агресия, хвърляне на големи камъни.Петима полицаи са пострадали, те са с повърхностни рани. Един от извършителите е обявен за издирване. Двама души са задържани за грубо нарушаване на обществения ред и оказване на съпротива.Тази сутрин ситуацията в Мъглиж е привидно спокойна, но все още има засилено полицейско присъствие в града – около 100-тина полицаи бяха разположени, след сблъсъците в ромската махала.Началникът на полицията в Стара Загора каза, че се разследва пътен инцидент с двама загинали младежи, в който вероятно е участвала една от каруците от кушиите. Инцидентът е станал на пътя Стара Загора-Казанлък.Още след отзоваването на полицията на подадения сигнал за гонките е задържан един от участниците, но при изтегляне от махалата група лица са започнали да хвърлят камъни по колоната от полицейски автомобили. По тях са нанесени материални щети. Това наложило да бъде употребени физическа сила спрямо нападателите, както и помощни средства. Произведени са и няколко изстрела във въздуха.По случая е образувано досъдебно производство. \"Нулева толерантност към агресия към полицаи\", изтъкна старши комисар Георги Хаджиев.", "date": "2018.10.29", "title": "Двама са арестувани след сблъсъците в Мъглиж, един се издирва"}
{"url": "https://offnews.bg/futbol/nadahvat-levski-s-premii-za-8-poredni-pobedi-690856.html", "text": "Футболистите на Левски ще получат допълнителни бонуси, ако успеят да завършат годината само с победи.Това означава, че възпитаниците на Славиша Стоянович трябва да запишат осем поредни успеха - 1 за Купата на България в осминафинала с Черно море, както и още седем в Първа лига.Ако това се случи, ще означава, че отборът ще е в прекрасни изходни позиции за атака както на титлата, така и на купата през 2019 година, пише \"Тема Спорт\".За първенството \"сините\" срещат у дома Ботев (Пловдив) (5 ноември), Ботев (Враца) (25 ноември), Дунав (1 декември) и Етър (8 декември), а гостуват на Черно море (10 ноември), Септември (София) (5 декември) и Берое (12 декември).Ако спечелят всички тези срещи, шефовете на клуба са решили да възнаградят играчите подобаващо с бонус към парите, които получават по договор.", "date": "2018.10.29", "title": "Надъхват Левски с премии за 8 поредни победи"}
{"url": "https://offnews.bg/ikonomika/muravej-radev-biudzhet-2019-e-shtedar-no-biznesat-ima-za-kakvo-da-pr-690857.html", "text": "Бюджет 2019 е щедър, но и много добре балансиран. Разпределят се 6 млрд. лв повече, заяви бившият министър на финансите Муравей Радев по бТВ. Дефицитът е почти нулев и няма увеличение на данъците, което е доказателство за балансиране. Икономическият растеж е 3,7% при среден за Европа 2%. БВП също расте. Много важен плюс е също така, че мотивите към бюджета са много добре разписани за разлика от друг път. В разходните части има цели, което никога не съм виждал досега. Мога да дам за пример безработицата. Там са отпуснати 73 млн. лева за обучение на безработни, като в края на годината трябва да има 12 000 обучени безработни, които да се влеят в трудовия пазар, допълни Радев. Като основен минус на бюджетът за следващата година Радев посочи квотите за назначаване на хора с увреждания. На 50 души персонал, двама души квота, и, като не ги назначиш, плащаш глоба 1/3 от минималната работна заплата. Уловката е, че не можеш да ги освободиш, ако те не искат да напуснат. Кой ще издържа някой, ако не му върши работа? Затова най-вероятно няма да бъдат назначени и всеки бизнесмен ще си плаща този „скрит” нов данък”, коментира Муравей Радев. ", "date": "2018.10.29", "title": "Муравей Радев: Бюджет 2019 е щедър, но бизнесът има за какво да протестира"}
{"url": "https://offnews.bg/ikonomika/nsi-targovtcite-shte-vdigat-tcenite-usloviata-za-biznes-se-vloshavat-690875.html", "text": "През октомври 2018 г. общият показател на бизнес климата се понижава с 1.9 пункта спрямо предходния месец, съобщи Националният статистически институт (НСИ). Спадът се  дължи на по-неблагоприятната конюнктура основни отрасли на българската икономика - промишленост, търговия на дребно и сектора на услугите.Съставният показател „бизнес климат в промишлеността“ намалява с 2.4 пункта главно поради понижените очаквания на промишлените предприемачи за бизнес състоянието на предприятията през следващите шест месеца. Същевременно настоящата производствена активност се оценява като леко намалена, докато прогнозите за дейността през следващите три месеца са по-благоприятни.През октомври средното натоварване на мощностите е с 1.5 пункта над нивото си от юли и достига 77.5%.Несигурната икономическа среда и недостигът на работна сила остават основните пречки за дейността, посочени съответно от 40.2 и 35.9% от предприятията.По отношение на продажните цени в промишлеността по-голяма част от мениджърите предвиждат запазване на тяхното равнище през следващите три месеца.През октомври съставният показател „бизнес климат в строителството“ нараства с 2.6 пункта в резултат на подобрените оценки на строителните предприемачи за настоящото бизнес състояние на предприятията. По тяхно мнение настоящата строителна активност остава на равнището си от предходния месец, но прогнозите им за следващите три месеца са по-неблагоприятни.Осигуреността на производството с поръчки през октомври се запазва и се оценява на 5.3 месеца. Очакванията на строителните предприемачи по отношение на новите поръчки през следващите шест месеца обаче са песимистични.Основните фактори, затрудняващи бизнеса, продължават да бъдат свързани с недостига на работна сила, несигурната икономическа среда и конкуренцията в бранша.Относно продажните цени в строителството преобладаващите очаквания на мениджърите са те да останат без промяна през следващите три месеца.Съставният показател „бизнес климат в търговията на дребно“ се понижава с 2.5 пункта (фиг. 10 от приложението), което се дължи на по-резервираните очаквания на търговците на дребно за бизнес състоянието на предприятията през следващите шест месеца. Същевременно прогнозите им относно обема на продажбите и поръчките към доставчиците през следващите три месеца са по-благоприятни.Най-сериозното затруднение за бизнеса остава конкуренцията в бранша, следвана от недостатъчното търсене и несигурната икономическа среда, като през последния месец се наблюдава засилване на негативното влияние и на трите фактора.По отношение на продажните цени търговците предвиждат известно повишение през следващите три месеца.През октомври съставният показател „бизнес климат в сектора на услугите“ намалява с 4.5 пункта в резултат на по-неблагоприятните оценки и очаквания на мениджърите за бизнес състоянието на предприятията. По отношение на настоящото и очакваното търсене на услуги мненията им са също по-резервирани.Основните проблеми за дейността на предприятията продължават да бъдат свързани с конкуренцията в бранша и несигурната икономическа среда.Очакванията на мениджърите са продажните цени в сектора на услугите да останат без промяна през следващите три месеца.", "date": "2018.10.29", "title": "НСИ: Търговците ще вдигат цените, условията за бизнес се влошават"}
{"url": "https://offnews.bg/obshtestvo/ivo-prokopiev-kaolin-e-obratnoto-na-tova-koeto-e-polimeri-na-banevi-690861.html", "text": "Обърнал съм се към Съда по правата на човека заради действията на Комисията за отнемане на имуществото, съобщи съиздателят на \"Дневник\" и \"Капитал\" Иво Прокопиев по bTV.Той съди България в Страсбург за действията срещу него на КПКОНПИ, която преди година запорира акции на бизнесмена, но и до днес делото не стига до съд, за да може да се защити. Жалбата в Страсбург вече е преминала теста за допустимост и делото ще се гледа, уточни Прокопиев. Прокурорската проверка за сделката с „Каолин“, която беше огласена миналата седмица, не е включена в иска му, защото е нова. По думите му обвинението срещу него за пране на пари е нелепо и никога няма да бъде внесено в съда.„Виждате какво се случва с обвинението за EVN – четири пъти съдът го връща, защото не може да разбере каква е причинноследствената връзка между това, което се твърди от прокуратурата, и хората, които са обвинени”, посочи като пример Прокопиев.По думите му е много важно мътната вода в приватизацията да се отдели от чистата. Според Прокопиев „Каолин” е обратното на това, което се случва в „Полимери”.„Каолин“ е работещо предприятие, собственост в момента на световноизвестна фирма и от едно фалирало навремето предприятие сега е в основата на цял керамичен клъстер с много преки и косвени ефекти върху икономиката”, заяви той.Прокопиев смята, че огласяването на повдигането на обвинението на прокуратурата е направено нарочно сега, като конкретна причина е последният брой на издавания от него вестник „Капитал“ с материали за т.нар. „дупка на Гергов“ във Варна и други.„Съвпадението с акциите срещу Баневи са нарочно търсен ефект – да съберат двата сюжета заедно. Това, което излиза над чертата обаче, е тоталната, груба и незаконна атака срещу всички независими медии в България. Това което се случва на мен, не е прецедент, има преследвания срещу издателите на вестник „Сега” и „Клуб Z”. Нека за тези разследвания, свързани с медиите, да бъде привлечен международен прокурор или поне международни наблюдатели, призова Иво Прокопиев. ", "date": "2018.10.29", "title": "Иво Прокопиев: Каолин е обратното на това, което е Полимери на Баневи"}
{"url": "https://offnews.bg/obshtestvo/parkiraneto-pred-blokove-v-sinia-i-zelena-zona-stava-plateno-ot-1-noem-690877.html", "text": "Паркингите пред блокове, които не са на улица, стават платени от 1 ноември, когато влиза в сила разширената зелена зона в Лозенец, Оборище, Възраждане и Красно село.  Шофьорите вече ще трябва да плащат, за да паркират автомобилите си по бул. „Ситняково“, ул. „Стоян Михайловски“, бул. Пейо Яворов“, бул. „Никола Й. Вапцаров“, ул. „Атанас Дуков“, ул. „Люба Величкова“, ул. “Сребърна“, ул. „Хенрих Ибсен“, ул. „Козяк“, ул. „Св. Георги Софийски“, бул. \"Акад. Иван Е. Гешов\", бул. \"Ген. Едуард И. Тотлебен\", ул. „Йоаким Кърчовски“, ул. „Камен Андреев“, ул. „Охридско езеро“, ул. „Гюешево“, бул. „Инж. Иван Иванов“, бул. Ал. Стамболийски“, ул. „Димитър Петков“ (до ул. „Д-р Калинков“ и обратно), бул. „Ал. Стамболийски“, бул. „Константин Величков“, бул. „Сливница“.С това разширение общо местата за паркиране в синята и зелената зона нарастват до 28 000.С промените в наредбата сега беше въведено ограничение за издаване до три винетни стикера на домакинство, но те ще важат за две години, а не както сега само една. Глобата за паркиране по пешеходни зони, тротоари и градинки ще е от 50 до 200 лв. 200 лв. е и санкцията за заемане на място за хора с увреждания.", "date": "2018.10.29", "title": "Паркирането пред блокове в синя и зелена зона става платено от 1 ноември"}
{"url": "https://offnews.bg/obshtestvo/vreme-za-novo-nachalo-euandme-689776.html", "text": "Търсите ново начало?ЕС може да Ви предостави помощ и насоки при търсене на нова работа.Според статистиката човек сменя професионалната си кариера над пет пъти по време на целия си трудов живот. Всяко ново начало е свързано с нуждата от преквалификация за придобиване на уменията, необходими за новия сектор. Независимо дали се нуждаете от нови практически знания или допълнителна квалификация, можете да кандидатствате за обучения, финансирани от Европейския социален фонд.В подкрепа на търсещите нови възможности е и инициативата „Гаранция за младежта“, която има за цел да осигури предложение за работа, образование, обучение по занаят или стаж в рамките на четири месеца след оставането без работа или напускането на образователната система. Можете да кандидатствате през съответната национална служба по заетостта, за да започнете професионалната си кариера или да продължите да учите.Научете повече на . ", "date": "2018.10.29", "title": "Време за ново начало? #EUandME"}
{"url": "https://offnews.bg/futbol/botev-plovdiv-naznachava-sporten-direktor-690858.html", "text": "Собственикът на Ботев (Пловдив) Георги Самуилов ще назначи спортен директор в клуба. В момента няма човек, който да изпълнява тази длъжност при \"канарчетата\".Бившият футболист Асен Караславов се води тийм мениджър, но правомощията му не са толкова големи. В клуба искат да има силна фигура, която да води преговорите с набелязани за привличане футболисти, която да помага на треньора и да е връзка между отбора и висшето ръководство, информира \"Тема Спорт\".От Ботев дори вече са водили преговори с набелязани хора за този пост. Сред тях има и бивш треньор на един от водещите ни отбори.Ботев не е единственият клуб, който в момента търси спортен директор. Такъв специалист търсят и в Левски. На \"Герена\" се надяват до края на годината да намерят човек, който да се занимава със спортно-техническата дейност.Подобна е и ситуацията в Лудогорец, след като разградчани се разделиха с Методи Томанов, който дълго време изпълняваше тази длъжност.В сряда Георги Самуилов ще даде пресконференция, на която ще обяви плановете си за управлението на Ботев.Очаква се на нея да бъдат засегнати въпроси не само за спортно-техническото развитие на \"жълто-черните\", но и такива за строежа на стадион \"Христо Ботев\". В момента реконструкцията на \"Колежа\" е замразена и именно това е най-голямата болка на феновете на отбора.", "date": "2018.10.29", "title": "Ботев Пловдив назначава спортен директор"}
{"url": "https://offnews.bg/112/toploto-vreme-uvelichava-riska-ot-pozhari-690882.html", "text": "Топлото време увеличава риска от пожари, За последните 11 дни в страната са погасени 1721 пожара, от които 1474 – в сухи треви, стърнища, храсти и горска постеля, предупреди МВР. С цел избягване на сериозни инциденти и за опазване на гората и имуществото на хората, е важно да бъдат спазвани правилата за пожарна безопасност. От ГДПБЗН призовават да не се използва открит огън за почистване на суха тревна растителност. Експертите съветват при използването на огън за битови нужди да бъдат предприети всички превантивни действия и пожаробезопасни изисквания – начин на изграждане на огнището, обезопасяването му, подготовка на уреди и материали за първоначално пожарогасене и най-вече съобразяване с метеорологичните условия.Основни правила за пожарна безопасност: - недопустимо е изхвърлянето на недоизгасени кибритени клечки и угарки от цигари в горима и леснозапалима среда;- всички моторни превозни средства, които влизат в горите или извършват селскостопанска дейност, трябва да са технически изправни, с уредба, недопускаща отделянето или изхвърлянето на искри;- преди да запалите огън – уверете се, че не е ветровито, че имате достатъчни количества вода или други подръчни средства за гасене;- не оставяйте огъня без наблюдение, а накрая внимателно го изгасете;- не допускайте паленето на огън от деца или възрастни хора, които не са в състояние да контролират горенето и гасенето при реална опасност от пожар;- разчистването на сухи треви и отпадъци в горски участъци трябва да става чрез извозването им на определените за това места, а не чрез изгаряне;- забранено е унищожаването на сухи клони и отпадъци чрез изгаряне на място в горски участъци и в земеделски земи, забранено е паленето и опалването на стърнищата.", "date": "2018.10.29", "title": "Топлото време увеличава риска от пожари"}
{"url": "https://offnews.bg/futbol/zvezda-na-iunajted-smenia-tehnikata-si-pri-izpalnenie-na-duzpi-690881.html", "text": "Халфът на Манчестър Юнайтед Пол Погба ще предприеме промяна на техниката си на си на изпълнение на дузпи.Причина за това е, че футболистът вчера пропусна от бялата точка при победата на \"червените дяволи\" над Евертън с 2:1.Французинът се засили по традиционния си напоследък начин с много ситни крачки, то ударът му бе спасен от Джордън Пикфорд. За щастие на Погба обаче, топката се върна при него и той направи добавка.\"Винаги се опитвам да дестабилизирам вратаря. Изпълнявам именно по този начин, но може би трябва да променя нещо, защото вече вратарите започват да разгадават това, което ще направя. Все пак най-важното е, че вкарах.Да, имах късмет, но все пак топката попадна в мрежата. Това бе добре за отбора, а и за мен. След това имахме и други положения. В крайна сметка целта бе да спечелим и го направихме\", каза Погба.Изпълнението му на дузпата дори стана повод за шеги по негов адрес от страна на феновете, сравнявайки засилката му към бялата точка с финиширането на Юсейн Болт на Олимпийските игри в Пекин през 2008 година.Тогава ямайската легенда в спринта завърши последните метри буквално с прескоци и въпреки тях той успя да постави нов световен рекорд в бягането на 100 метра - 9.69 секунди. Година по-късно в Берлин Болт закова хронометрите на 9.58.", "date": "2018.10.29", "title": "Звезда на Юнайтед сменя техниката си при изпълнение на дузпи"}
{"url": "https://offnews.bg/politika/dvizhenie-vazhod-se-obiavi-protiv-promenite-v-zakona-za-regionalnoto-r-690871.html", "text": "Движение \"Възход\" настоя проекта за Закон за изменение и допълнение на Закона за регионалното развитие в този си вид да бъде оттеглен от правителството в писмо до Министерски съвет.Партиите от състава на движението - ПП \"Движение демократично действие – Д3\", ПП \"Единна народна партия\", ПП \"Съюз на свободните демократи\" и ПП \"БДС \"Радикали\", определят проекта като доказателство за \"управленската немощ на правителството\". Подписалите се подчертават липсата на съответствие между използваната от проекта дефиниция за \"район\", базирана на класификацията на Европейския съюз, и тази от Закона за административно-териториалното устройство на Република България. Партиите от движението се обявяват и против разделянето на държавата на 4 икономически района, тъй като това би създало още по-големи диспропорции в регионалното развитие. Те също определят формирането на Черноморски регион като \"опасност за националната сигурност\".Според тях, София трябва да се обособи като отделен регион - Столичен, тъй като присъствието ѝ в регион с други територии изкривява статистическите данни поради огромната разлика в развитието ѝ спрямо останалите територии.Движението предлага другите региони да бъдат: Северозападен – Видин, Монтана, Враца, Плевен, Ловеч Габрово и Велико Търново; Североизточен – Варна, Добрич, Шумен, Търговище, Русе, Разград, Силистра; Югоизточен – Бургас, Ямбол, Сливен, Стара Загора, Ямбол; Южен централен – Пловдив, Кърджали, Смолян, Хасково и Югозападен – Пазарджик, София-област, Благоевград и Перник.", "date": "2018.10.29", "title": "Движение Възход се обяви против промените в Закона за регионалното развитие"}
{"url": "https://offnews.bg/sviat/zhena-se-vzrivi-v-tcentara-na-tunis-9-dushi-sa-raneni-690911.html", "text": "Жена се взриви в центъра на тунизийската столица Тунис, съобщи държавното радио, цитирано от Би Би Си. Експлозията е станала на главен булевард. По информация на телевизия Sky-News Arabia взривът е станал близо до сградата на Министерството на вътрешните работи и е бил насочен към намиращите се на мястото полицаи.Полицията е отцепила района. Пристигнали са и линейки. Тунийзийското вътрешно министерство съобщи, че при взрива са пострадали 9 души.", "date": "2018.10.29", "title": "Жена се взриви в центъра на Тунис, 9 души са ранени"}
{"url": "https://offnews.bg/obshtestvo/desetki-avtobusi-ne-tragnaha-ot-haskovo-zaradi-protest-690876.html", "text": "Десетки автобуси не возят днес от автогара Хасково, заради протест на транспортни фирми. Повод за недоволството са новите транспортни схеми, подписани от кмета на града Добри Беливанов. Демонстрацията е подкрепена от Националното сдружение на автобусните превозвачи с председател Васил Пиронков, който обяви, че и в други градове са възможни протести.От автогара Хасково не пътуват автобуси към 60 населени места, съобщи БНР.Това, което се случва в Хасково, го има почти в цяла България, защото няма контрол над кметовете. Поискали сме в Закона за автомобилните превози маршрутните разписания да бъдат съгласувани и да има единна транспортна схема в България. Тя не се случва заради политически интереси“, коментира Пиронков. В късния следобед превозвачите ще решат как да продължат с протестите си. Недоволството е породено от новите транспортни квоти по линията Хасково-Минерални бани, съобщи инициаторът на протеста и собственик на транспортна фирма Сабахтин Исмаил. „Защото кметът на общината Добри Беливанов си е позволил еднолично и игнорирайки Общинския съвет да подпише маршрутно разписание, с което предоставя своите курсове на Община Минерални бани. Всичко зависи от това дали държавата и общината ще се намесят“, каза той.Днес няма да пътуват автобуси по основните направления от Хасково за Пловдив, Свиленград, Симеоновград, Харманли, както и до почти всички села в общината, съобщи Исмаил. ", "date": "2018.10.29", "title": "Десетки автобуси не тръгнаха от Хасково, заради протест"}
{"url": "https://offnews.bg/kultura/sreshta-sas-sazdatelia-na-so-independent-zhana-karaivanova-na-prozhekt-690874.html", "text": "Всички киномани и любители на старото българско кино могат да гледат „Отражения\" на голям екран на 31 октомври в 18:15 часа в Дом на киното. Българската драма от 1982 г. е на режисьора Румяна Петкова, по сценарий на Невелина Попова и стихове на Петя Дубарова.Главната роля на Мая във филма изиграва Жана Караиванова, която заедно с режисьора Румяна Петкова ще бъде специален гост на прожекцията на филма в сряда.Жана Караиванова е създателят на  и дълги години беше творчески директор на единствения по рода си фестивал на независимото кино. От 2017 г. е Жана Караиванова е директор на Националния филмов център (НФЦ).Жана Караиванова завършва актьорско майсторство и през 80-те, и 90-те години е актриса в трупата на Народния театър. В биографията си има 17 игрални филма. Освен създател на So Independent, тя е основател на Фондация за българо-американски културен обмен и на единствения Фестивал на българското кино в Ню Йорк.\"Отражение\" е дебютният игрален филм на режисьора Румяна Петкова, която само преди няколко седмици отбеляза своя 70-годишен юбилей. Със самата си поява филмът събира възторга и възхищението на тогавашното младо поколение. Този неин първи игрален филм очертава контурите на цялото й творчество – неизменно обърнато към настоящето, към съвременността, към болките и радостите на отделния човек.Румяна Петкова завършва „Кино и телевизионна режисура\" в Москва, а по-късно с филмите си у нас печели множество награди. За своя игрален филм в 4 части „Гори, гори огънче\" тя получава наградата на критиката на Националния кинофестивал във Варна, а за игралния си филм „Разговор с птици\" е отличена с наградата „Лив Улман\" в Чикаго.Повече за киното, театъра и фестивалното изкуство, можете да научите от Румяна Петкова и Жана Караиванова преди прожекцията на „Отражения\" на 31 октомври в 18:15 часа в Дом на киното.", "date": "2018.10.29", "title": "Среща със създателя на So Independent Жана Караиванова на прожекцията на \"Отражения\""}
{"url": "https://offnews.bg/politika/vmro-zadarzhaniat-shef-na-dabch-ne-e-nash-chlen-podkrepiame-aktciata-690879.html", "text": "Във връзка с появилата се информация за акция на Специализираната прокуратура в Държавната агенция за българите в чужбина и последвалите арести на лица заради съмнения в участие в корупционни схеми искаме категорично да заявим, че напълно подкрепяме работата на разследващите и настояваме всички доказано виновни лица да получат възможно най-тежките наказания, предвидени в българското законодателство. Това заявяват от ВМРО в съобщение до медиите. В текста пише още: Нашата политика винаги е била в подкрепа на това всеки етнически българин, независимо от това къде живее, да има право да получи българско гражданство. Ако някой служител си е позволил да злоупотребява със служебното си положение и да нарушава правилата за работа на Агенцията и законите на страната, той трябва да понесе последиците за това.Председателят на ДАБЧ не е член на нито една от партиите в коалицията „Обединени патриоти – НФСБ, Атака и ВМРО\".Той е лидер на гражданското движение „БГ патриот\".", "date": "2018.10.29", "title": "ВМРО: Задържаният шеф на ДАБЧ не е наш член, подкрепяме акцията на прокуратурата"}
{"url": "https://offnews.bg/112/mikrobus-se-zapali-na-hemus-dvizhenieto-e-ogranicheno-690884.html", "text": "Миробус се е запалил в движение на магистрала \"Хемус\", движението е ограничено, съобщи МВР. Сигналът е подаден към 11.30 часа днес. На място незабавно са насочени екипи на ГДПБЗН, които са потушили огъня.При инцидента няма пострадали. За почистване на платното в посока София, при 65 км на автомагистралата, движението временно е ограничено.Трафикът се отбива при пътен възел Джурово, а връщането на магистралата става при виадукт „Разлив“.", "date": "2018.10.29", "title": "Микробус се запали на Хемус, движението е ограничено"}
{"url": "https://offnews.bg/temida/spetcprokuraturata-razsledva-dabch-za-koruptcia-690854.html", "text": "Специализираната прокуратура разследва Държавна агенция за българите в чужбина по подозрения в корупция, съобщиха от прокуратурата.Следователи от СО на Специализирана прокуратура извършват процесуално-следствени действия на адреси в София,Кюстендил и Плевен.Правят се претърсвания и изземвания, обиски на лица и разпити на свидетели в рамките на образувано досъдебно производство. Разследването е свързано с дейността на ДАБЧ. По неофициална информация вече има и арестувани. В столицата всички служители се проверяват на входа на Агенцията, за да влязат в сградата.", "date": "2018.10.29", "title": "Спецпрокуратурата разследва ДАБЧ за корупция"}
{"url": "https://offnews.bg/sviat/merkel-niama-da-se-kandidatira-otnovo-za-lider-na-partiata-si-690880.html", "text": "Германският канцлер Ангела Меркел е решила да не се кандидатира за лидер на Християн-демократичния съюз на изборите за председател през декември, съобщи Ройтерс, позовавайки се на свои източници. Според източника Меркел вече е казала решението си на партията. Меркел е лидер на партията от 2000 година. Евентуалният отказ на Меркел да се кандидатира за преизбиране би поставил началото на надпревара за неин наследник.Освен това отказът ѝ от това да е председател на ХДС може да означава и че тя няма да бъде издигната за кандидат за канцлер на следващите избори, които би трябвало да се проведат през 2022 г. През март Меркел беше избрана на този пост за четвърти пореден път. Вчера партиите от управляващата в Германия коалиция постигнаха лоши резултати на провинциалните избори в Хесен, а преди две седмици - и в Бавария. През септември рейтингът на консервативния блок ХДС/ХСС начело с Ангела Меркел падна до 28%.  Според източници от ХДС обаче Меркел иска да остане канцлер на Германия, дори и да се оттегли като лидер на партията, предаде ДПА, цитирана от БТА.Бившият лидер на консервативния блок в Бундестага Фридрих Мерц казал, че ще се кандидатира за лидерския пост в ХДС, допълниха цитираните партийни източници.Очаква се по-късно днес изявление да направи и самата Ангела Меркел.", "date": "2018.10.29", "title": "Меркел няма да се кандидатира отново за лидер на партията си"}
