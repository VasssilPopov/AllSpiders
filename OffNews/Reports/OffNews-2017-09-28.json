{"url": "https://offnews.bg/futbol/ludogoretc-obarna-rezervite-na-hofenhajm-666136.html", "text": "Шампионът Лудогорец постигна първа победа в групите на Лига Европа, след като надигра в Разград германския Хофенхайм с 2:1 в двубой от втория кръг на надпреварата.\"Орлите\" допуснаха ранен гол, но успяха да обърнат развоя на мача срещу германския тим, който излезе предимно с резервите си, като запази титулярите за битките в Бундеслигата, където върви втори във временното класиране.В първия си мач от надпреварата \"орлите\" удържаха 0:0 с турския Истанбул ББ  и така събраха четири точки, което им отрежда второ място в група С. Лидер с пълен актив от 6 точки е португалският Брага, който удари тази вечер Истанбул ББ с 2:1 у дома.Срещата в Разград започна изключително добре за немците и още във 2-ата минута те стигнаха до аванс в резултата.Козмин Моци направи груба грешка и подари топката на Кадерабек, а той комбинира с Ут, който навлезе в наказателното поле и после намери чеха и в крайна сметка гостите стигнаха до аванс. \"Орлите\" натиснаха своя съперник и стигнаха до изравнителен гол в началото на втората част.Капитанът Светослав Дяков с прекрасен удар преди дъгата матира противниковия страж.Обратът настъпи в 72-ата минута. Тогава Кампаняро видя Лукоки, който бе в ляво на наказателното поле и с прекрасен удар прати топката в горния далечен ъгъл и вдигна публиката на крака. До края Лудогорец пропусна да направи успеха си по-убедителен след удари на резервите Кешеру и Горалски.ЛУДОГОРЕЦ - ХОФЕНХАЙМ 2:10:1 Кадерабек 21:1 Дяков 462:1 Лукоки 72", "date": "2017.09.28", "title": "Лудогорец обърна резервите на Хофенхайм"}
{"url": "https://offnews.bg/zvezdi/31-godishnata-zhena-na-hiu-hefnar-niama-da-poluchi-nito-stotinka-ot-mi-666126.html", "text": "31-годишната съпруга на починалия 91-годишен основател на списание \"Плейбой\" Хю Хефнър - Кристъл Харис, няма да наследи нищо от неговите милиони. Двамата са подписали предбрачен договор, а същевременно името на Харис не фигурира в наследството на легендарния издател, пише \"Дейли мейл\".Двойката сключи брак през 2012 г. в Ел Ей, няколко дни след като плеймейтката Харис отмени сватбата, а после размисли. Състоянието на създателя на най-известното мъжко списание се определя на 43 милиона долара. То ще бъде  разделено между четирите му деца, Университета на Южна Калифорния и списък с благотворителни организации.Хю Хефнър почина от естествена смърт в дома си.", "date": "2017.09.28", "title": "31-годишната жена на Хю Хефнър няма да получи нито стотинка от милионите му"}
{"url": "https://offnews.bg/obshtestvo/muzejko-s-onlajn-platforma-pomaga-na-roditelite-da-uznaiat-interesi-666104.html", "text": "Първият в България детски музей - \"Музейко\", представи нова платформа, разработена съвместно с Vivacom и Indeva, която ще даде възможност на посетителите му да продължат преживяването от посещението у дома.В навечерието на 2-рия рожден ден на музея – 1 октомври, на сайта му ще бъде пусната платформата My Muzeiko. Тя ще дава допълнителна информация за обектите на музея, които са направили най-голямо впечатление на посетителя.На входа на \"Музейко\" всеки ще получи гривна с уникален 6-цифрен код и баркод.На 13 пункта в сградата са поставени четци, на които всеки ще може да отбележи присъствието си. При регистрация на официалния сайт на музея, в профила на посетителя ще се покажат и местата, на които се е отбелязал, като същевременно ще бъде получена и информация, свързана с темите на музея, които най-много са го впечатлили малките и големи гости на музея.\"Музейко\" смята с времето да обогатява платформата и се надява да помогне на родителите да научат повече за интересите на децата си.", "date": "2017.09.28", "title": "'Музейко' с онлайн платформа, помага на родителите да узнаят интересите на децата си"}
{"url": "https://offnews.bg/ikonomika/slabata-sadebna-sistema-prashta-balgaria-pri-afrika-i-blizkia-iztok-po-666101.html", "text": "Слабата съдебна система в България праща страната ни сред страните от Африка и Близкия Изток по икономическа свобода. Докато Румъния вече е 20-а, родината ни е 48-а, показват данните от годишния доклад \"Икономическата свобода по света\" на института \"Фрейзър”, представен у нас от Института за пазарна икономика.В изследването са включени 159 държави, то показва картината през 2015 година - последната, за която има официални данни за всички страни, по отношение на: свободния избор; конкурентните пазари; защитата на частната собственост; принципите на правовата държава и др.В световен мащаб икономическата свобода слабо се увеличава спрямо миналогодишното издание, а за последните три десетилетия пропастта между развитите и развиващите се страни се свива значително.Хонконг и Сингапур заемат челните две места, а Топ 10 се допълва от Нова Зеландия, Швейцария, Ирландия, Великобритания, Мавриций, Грузия, Австралия и Естония.Представянето на държавите се измерва по скала от 0 до 10 т. (10 е максималната икономическа свобода).Резултатът на България е 7,39 т. при 7,37 т. и 50-о място в миналогодишното издание. Така страната ни е 48-а, между Катар и Сейшелите (с по-висок резултат) и Бахрейн и Ботсвана (с по-нисък). Добрата новина е, че (предвид ниската база) България е на второ място след Румъния по най-висок ръст на резултата в индекса в периода 2000-2015 година.Мястото на България е обусловено от оценката на икономическата свобода по няколко показателя:• Размер на правителството (7,01 т.) – тук България получава максимални точки за плоския данък, но общият резултат е намален заради големия размер на правителствените разходи и високото ниво на държавните трансфери и субсидии.• Съдебна система и право на собственост (4,88 т.) - България продължава да получава най-ниска оценка именно за тази група показатели. Основните причини за това са ниските оценки за независимостта и безпристрастността на съда, както и за доверието в полицията. От всичките 42 индикатора в индекса най-ниската оценка за България за поредна година е за независимостта на съда – 3,37 т. от максималните 10 точки.• Достъп до сигурни и стабилни пари (9,36 т.) – в тази категория България от години получава най-високата си оценка. Валутният борд продължава да гарантира стабилни пари, а инфлация е ниска и дори отрицателна през 2015 година. Страната отново получава максималния брой точки за възможността за свободно поддържане на банкови сметки в чуждестранна валута.• Свобода на международната търговия (8,13 т.) – резултатът отразява ниските мита в международната търговия, но и отрицателното влияние на нетарифните ограничения.• Регулиране на кредита, труда и бизнеса (7,57 т.) – резултатът е следствие от относително слабото регулиране на кредитните пазари и същевременно - от тежките регулации за труда и бизнеса. Оценките отразяват сериозните регулации при наемането и освобождаването на работници, тежката и скъпа бюрокрация, множеството административни изисквания към бизнеса, както и високото ниво на възприятията за корупция.Развитие на БългарияПрез 1990 г. резултатът на България е по-нисък от представянето последните години основно заради големия размер на правителството, тежкото регулиране на икономиката и пречките пред международната търговия. Стойностите на тези компоненти се подобряват значително през годините на прехода с присъединяването на страната в ЕС, отварянето на пазарите и установяването на пазарна икономика. Същевременно, обаче, докато през 1990 г. в категорията „Съдебна система и право на собственост” България получава най-високия си резултат от 7,25 т., стойността му рязко намалява и през 2005 г. вече е под 5 точки, превръщайки се в най-проблемната област за страната. Десет години по-късно, през 2015 г., няма никакъв напредък в оценката за функционирането на съдебната система и защитата на правото на собственост (което се вижда ясно и от Международния индекс „Право на собственост”, чието последно издание ИПИ представи преди няколко месеца).", "date": "2017.09.28", "title": "Слабата съдебна система праща България при Африка и Близкия Изток по свобода на икономиката"}
{"url": "https://offnews.bg/futbol/bajern-obiavi-napuskaneto-na-ancheloti-666120.html", "text": "Карло Анчелоти вече не е треньор на Байерн Мюнхен. Информацията, за която се спекулира цял ден, беше обявена на официалния сайт на баварския гранд.Италианецът си тръгва само ден след унизителната загуба с 0:3 от Пари Сен Жермен в Шампионската лига. До назначаването на негов заместник функциите на треньор ще изпълнява помощникът му Вили Саньол.Анчелоти пое Байерн Мюнхен през юли 2016 година. Договорът му беше до края на сезон 2018/2019 година. Италианецът напуска поста след 60 мача начело на Байерн, в които записа 42 победи, 9 равенства и 9 загуби.Под ръководството на 58-годишният специалист Байерн спечели титлата в Германия през миналия сезон, както и две Суперкупи на страната.За негови постоянни наследници в Германия се спрягат три имена. Това са бившият треньор на Борусия (Дортмунд) Томас Тухел, Юлиан Нагелсман (Хофенхайм), както и мениджърът на Ливърпул Юрген Клоп.", "date": "2017.09.28", "title": "Байерн обяви напускането на Анчелоти"}
{"url": "https://offnews.bg/drugi/erdogan-s-poslanie-kam-natciata-za-naim-siulejmanoglu-video-666125.html", "text": "Президентът на Турция Реджеп Тайип Ердоган се обърна с послание към нацията и света, за да призове за подкрепа към Наим Сюлейманоглу, съобщи \"Хюриет\".Трикратният олимпийски шампион по вдигане на тежести е в тежко състояние, след като черният му дроб отказа да функционира и бе поставен в медикаментозна кома за близо 48 часа. Сюлейманоглу се нуждае от спешна трансплантация на черен дроб, за да оцелее.\"Бих искал да ви напомня и да предам послание за Наим Сюлейманоглу към целия свят и нашата страна. Както знаете, той е в интензивно отделение поради много тежка цироза и чернодробна недостатъчност. Само трансплантация може да му даде надежда.Особено ясно искам да съобщя това на национална основа. Вашите желания и мечти трябва да са крепко свързани с вашето минало. Не вярвам, че тези, които се интересуват от спорт, изчезват. Наим Сюлейманоглу печелеше победи за страната. Моля Аллах да се смили над Наим и да го изцели!\", каза на церемония по дипломиране на випуск в полицейската академия в Истанбул държавният глава на южната ни съседка.Според информация на същото издание, Ердоган е натоварил своя личен лекар - доктор Серкан Толологлу, да следи за състоянието на Сюлейманоглу.Президентът на Турция дори няколко пъти лично е звънял в болницата, за да се осведомява за легендата в щангите. Сюлейманоглу бе прехвърлен в частна болница в Истанбул, където очаква да бъде подготвена и извършена чернодробната трансплантация.Най-подходящият донор е братът на Наим Мухарем.", "date": "2017.09.28", "title": "Ердоган с послание към нацията за Наим Сюлейманоглу (видео)"}
{"url": "https://offnews.bg/obshtestvo/rakovski-most-v-stolitcata-za-150-g-ot-smartta-na-revoliutcionera-666105.html", "text": "Мостът над река Владайска при пресичането на ул. „Г.С. Раковски“ с бул. „Сливница“ ще се казва „Раковски мост“, реши Столичният общински съвет. Барелеф ще бъде поставен сега на сградата на Агенция \"Митници\", предстои и конкурс за паметник на Георги Раковски в цял ръст, обясни за OFFNews д-р Антон Койчев, един от вносителите на доклада в СОС заедно с Малина Едрева, Николай Стойнев и Борислав Бориславов. Предложението е на инициативен комитет, а поводът е 150 години от смъртта на идеолога на националното освободително движение на 9 октомври. За тържественото честване мостът ще бъде освежен и почистен, а на следващ етап чрез конкурс ще се избере проект за естетизация на „Раковски мост“ и района наоколо, уточни Койчев.Той допълни, че една от идеите е мястото на паметника да бъде пред Информационния център на Министерството на отбраната на улица \"Г.С. Раковски\". ", "date": "2017.09.28", "title": "Раковски мост в столицата за 150 г. от смъртта на революционера"}
{"url": "https://offnews.bg/zdrave/zhena-pochina-ot-sepsis-sled-kato-e-pregledana-v-pirogov-i-vma-666124.html", "text": "Жена почина от сепсис, след като е била отпратена от \"Пирогов\" във ВМА, където пък е преминала часове изследвания, а лечението ѝ е започнало едва на следващия ден. За случая съобщиха близки на жената, след като стана известен друг . 67-годишната Петя Илиева рязко се почувствала много зле. Дъщеря ѝ Юлия Бочукова разказа пред Нова телевизия, че майка ѝ е имала по тялото си нещо като пъпки със съсирена кръв, била е трудноподвижна и неадекватна, имала е болки в крайниците, говорела е завалена и дишала тежко. Това се случило на 30 август. Няколко дни преди това жената се оплаквала от болки в кръста и е диагностицирана с дискова херния. Около полунощ Юлия откарала майка си в \"Пирогов\". Там ѝ измерили кръвното. Оказало се, че е много ниско - 80 на 40, затова лекарката поискала да купят от вендинг машината до кабинета кола и айрян, за да ѝ се вдигне кръвното. През цялото време Юлия разговаряла по телефона с брат си Людмил, който е спешен лекар в САЩ с дългогодишен опит. Той веднага разпознал, че става дума за сепсис. От \"Пирогов\" обаче ги отпратили, като казали, че не могат да приемат жената, защото при тях няма дежурен невролог. Вместо това ги насочили към ВМА, а в документацията написали диагноза \"болки в кръста\". Юлия откарва майка си във ВМА. \"Започнаха да ги размотават от етаж на етаж. Правиха ѝ рентгенови снимки на белия дроб, което беше абсолютно ненужно. Аз вече бях толкова отчаян. Неврологът нямаше хабер за какво става въпрос\", разказва Людмил. Той на няколко пъти опитал да каже на лекарите каква е диагнозата, но те не поискали да разговарят с него. \"В отчаянието си написах диагнозата и какво трябва да се направи в SMS. Това, което ми беше предадено, е, че съобщението мога да си го навра някъде и че в България нещата не стават по този начин\", допълва той. Петя е приета в интензивното отделение около 3 часа сутринта, а на следващия ден започнало лечение с антибиотици. Людмил, който видял резултатите от изследванията, обяснява, че на следващия ден фазата вече е била толкова напреднала, че тя не е можела да бъде спасена. В коментар по случая от \"Пирогов\" обясняват, че нямат дежурен невролог и затова насочват пациентите към болници, в които има. \"Ако това се случи в Америка и пациент в септичен шок е препратен от болницата, този лекар на следващия ден няма да практикува, ще бъде осъден и няма никога повече да види пациент през живота си\", казва Людмил.  ", "date": "2017.09.28", "title": "Жена почина от сепсис, след като е прегледана в 'Пирогов' и ВМА"}
{"url": "https://offnews.bg/politika/po-dobre-da-biahme-izdignali-piroman-za-shef-na-pozharnata-666127.html", "text": "Антон Тодоров се разглежда като възможната номинация на ГЕРБ за председател на Комисията по досиетата. Колегите изцяло са солидарни с евентуалното решение, което имаме в нашата парламентарна група, съобщи тази вечер пред БНТ Цветан Цветанов.Няма да коментирам тази тема до сряда, когато е крайният срок за внасяне на кандидатурите, заяви от своя страна по-рано днес Антон Тодоров.Лансирането на името на политолога за шеф на Комисията по досиетата провокира недоволство в социалните мрежи.Бях с Антон Тодоров в някакво ТВ студио, май в предизборната кампания през 2015 г. Не знам как разговорът завъртя към Фандъкова и Антон Тодоров взе нещо да обяснява за болестта й, което беше просташко, най-малкото защото тя не бе там. После се обърна към мен и изтресе \" Никога не съм изпадал в такъв ступор в ТВ студио, разказа днес бившият депутат Георги Кадиев.Нагази с кални ботуши не просто в личното ми пространство, а и в това на майка ми. Попитах го откъде знае и защо се бърка в това. Ухили се точно като ченге, демонстриращо информираността си. Това е последният човек, който да бъде издигнат за шеф на Комисия по досиетата, която ние издържаме с данъците си, заяви Кадиев.Информацията може да се използва за политически рекетНяма как да коментирам конкретно име, докато няма официална номинация, обаче от практиката на Комисията по досиетата, вече 10 години, от това, че тя започна от нулата, но създаде един авторитет и уважение на хората, не произведе нито един скандал, създаде един архив от над 15 километра, мога да кажа какви трябва да бъдат хората в нея и какъв трябва да бъде председателят. Председателят на Комисията трябва да бъде уважаван и морален човек, с авторитет и политическа хигиена, заяви пред OFFNews Екатерина Бончева, която два мандата е член на Комисията по досиетата.Добре е да е експерт, но още по-важно е да не употребява документите за лична или партийна изгода, защото тогава информацията, която се съдържа в тях, ще служи за политически рекет. Другото, което е много важно, е да психологически устойчив и независим в поведението си. Опасявам се, че ако тези над 15 километра документи, които ние сме събрали за тези 10 години и с които никога не сме спекулирали, попаднат в ръцете на човек, който не притежава тези качества, то все едно е - както каза един колега - да назначиш пироман за шеф на пожарната, добави тя.A БСП внесе законопроект за закрила на ДСБончева коментира и законопроекта за закриване на Комисията по досиетата, внесен в деловодството на парламента от БСП.Това не е първото предложение на БСП, която криейки се зад идеята за Институт за национална памет, иска да закрие Комисията. Това не е законопроект за Институт за национална памет, а законопроект за закрила на ДС. В него фигурират такива текстове: този законопроект трябва да запази честта и достойнството на служилите за сигурността на България и техните наследници. В крайна сметка кой е служил за сигурността на комунистическа България и кои са тези техни наследници, чиято чест и достойнство трябва да се опазва? Още повече, че законът, по който ние работим, по никакъв начин не нарушава която и била чест и достойнство, заяви Бончева.Законопроектът на БСП може да ни върне там, където бяхме 1990 г. - да сложи кръст на всичко, което сме направили до този момент, защото той променя механизма на проверка, отпада задължителната проверка, зачертава публичните длъжности и публичните дейности - тоест ние вече няма да разбираме кой ни управлява и кой говори, защото ние даваме тази информация, коментира Екатерина Бончева.Освен това законопроектът на БСП е срещу най-категоричния белег за принадлежност към ДС - регистрационните картони и регистрационните дневници, които доказват категорично кой е служил на ДС. Да не говорим за субективните моменти, като този например - че партии и други организации по свое усмотрение могат да казват: , което е нищо повече от политически рекет. Това са само част от моите бележки по този законопроект, но въобще не се учудвам, че той е такъв, след като под него стои подписа на Таско Ерменков, добави тя.", "date": "2017.09.28", "title": "По-добре да бяхме издигнали пироман за шеф на пожарната"}
{"url": "https://offnews.bg/obshtestvo/konflikt-na-interesi-li-e-edin-chovek-da-e-natcionalen-konsultant-i-da-666121.html", "text": "Конфликт на интереси ли е един и същи човек да е национален консултант по трансплантология (и да дава становища дали деца да бъдат оперирани у нас, или в чужбина) и да е основният хирург, който извършва трансплантациите у нас?Около този въпрос се съсредоточи дискусията в Академичния съвет на Софийския университет вчера преди гласуването на точка 7 от дневния ред - предложение на ректора проф. Анастас Герджиков за включване на проф. д-р Любомир Спасов в списъка с националните консултанти за 2018 г. към Министерството на здравеопазването.Освен декан на Медицинския факултет в СУ и директор на Правителствена болница (официално Университетска болница \"Лозенец\"), . Той е и един от специалистите, чиито становища имат решаващо значение за това дали дадено дете да замине за чужбина, или да остане тук и държавата да плати на съответния български екип. Родителите пък искат операциите да са в чужбина, където лекарите имат много по-голяма практика, а децата - много по-голяма преживяемост. Всички тези фактори създават огромно напрежение, избиващо в оставки на един, втори, трети шеф на Фонда, но не и водещи до решаването на проблема.Моля Академичният съвет да гласува \"против\" предложението проф. Любомир Спасов да бъде предложен за национален консултант и през 2018 година! Това е конфликт на интереси. Има огромно напрежение и сред родителите, и във Фонда - това ще е по-добре и за проф. Спасов, призова Пенка Георгиева, член на обществения съвет на Фонда за лечение на деца и председател на пациентски организации \"Заедно с теб\", която бе гост на заседанието.Някъде регламентирано ли е, че това е конфликт на интереси, поинтересува се единствено ректорът Герджиков. След отрицателния отговор, но и въпроса на Георгиева: \"Вие бихте ли оставили 5-месечно бебе да бъде оперирано тук, при положение че има 1 трансплантация годишно?\", се намеси бившият образователен министър проф. Даниел Вълчев. \"Какъв конфликт на интереси? Ние предлагаме, те, ако искат, да го изберат\", каза той.Последва гласуване, предложението на ректора беше одобрено, а Георгиева напусна заседанието.", "date": "2017.09.28", "title": "Конфликт на интереси ли е един човек да е национален консултант и да прави трансплантации"}
{"url": "https://offnews.bg/sviat/iznudvach-slaga-otrova-v-bebeshki-hrani-v-germania-iska-10-miliona-ev-666132.html", "text": "Германската полиция обяви за издирване мъж със стройна, спортна фигура и на видима възраст около 50 години. Той изнудва за пари големите хранителни вериги в Германия.Храни с отрова, сред които и бебешки пюрета, са открити засега само в едно населено място - в град Фридрихсхафен на Боденското езеро, и то само в пет бурканчета.\"Във всеки случай извършителят или извършителите са действали много безскрупулно\", заяви говорител на полицията.До 20 отровени храни?Властите разпространиха снимка на предполагаемия изнудвач. За прикритие той е носел очила, съобщи заместник-началникът на полицията в Констанц Уве Щюрмер. И още:\"Той не е посочил в кои точно магазини и на кои места смята да постави отровените храни. Но е казал, че смята да проведе акцията си както в Германия, така и в клоновете в чужбина на германски търговски вериги.\"По информация на вестник \"Билд\", ставало въпрос за няколко популярни вериги: Алди, Росман, Лидъл, ДМ, Едека, Мюлер, Норма и РЕВЕ.Изнудвачът заплашвал да третира с отрова общо 20 вида храни и настоявал да му бъде изплатена голяма сума пари, за да спре - 10 милиона евро, според информацията на в. Билд.Отровата може да убие човекВластите съобщават, че отровното вещество, добавено в храните, е етиленгликол.Етиленгликолът е прозрачна течност със сладък вкус. Дори само 30 милилитра от нея могат да застрашат здравето на възрастен човек, уточняват специалистите. Натравянето с етиленгликол обаче не е смъртоносно, ако бързо бъде потърсена лекарска помощ.В акцията по издирването на изнудвача участват 220 души следователи, включително екипи в Австрия и Швейцария.", "date": "2017.09.28", "title": "Изнудвач слага отрова в бебешки храни в Германия, иска 10 милиона евро откуп"}
{"url": "https://offnews.bg/sviat/hiliadi-uchenitci-na-protest-v-barselona-iskat-da-glasuvat-na-referen-666122.html", "text": "Хиляди стачкуващи ученици излязоха на шествие в Барселона, за да протестират срещу все по-големите според тях репресии на централното правителство срещу планирания за неделя референдум за независимост на Каталуния, предаде Асошиейтед прес, цитирана от БТА.Исканията на протестиращите са да получат право да гласуват на референдума, който правителството в Мадрид обяви за незаконен.Много от младежите носят знамена и транспаранти, изразяващи подкрепа за независимостта и лозунги като \"Искаме да гласуваме!\".Днешното шествие, както и стачките, бяха организирани от главните ученически сдружения в Каталуния.", "date": "2017.09.28", "title": "Хиляди ученици на протест в Барселона, искат да гласуват на референдума"}
{"url": "https://offnews.bg/112/arestuvaha-katadzhia-s-36-000-leva-podkup-666133.html", "text": "Служител на Столичната пътна полиция е задържан с 36 000 лева подкуп. Парите той поискал от свой познат предприемач като откуп, съобщава Изнудваният Дамян Христов се оплакал на полицая, че му откраднали багер и още една тежка машина.Катаджията Венцислав Евтимов предложил помощта си, но срещу рушвет от 36 000 лева.Христов се съгласил да даде парите, но сигнализирал и в полицията.Евтимов е в ареста за 72 часа. Той работи в КАТ от 2004 г.Това е вторият откуп, искан от Дамян Христов. През лятото му откраднали и камион. Тогава платил 10 000 лева.", "date": "2017.09.28", "title": "Арестуваха катаджия с 36 000 лева подкуп"}
{"url": "https://offnews.bg/sviat/33-godishna-balgarka-e-zaginala-na-ostrov-mikonos-666131.html", "text": "33-годишна българка е открита мъртва на гръцкия остров Миконос, съобщават от министерството на външните работи.На 25 септември пристанищните власти на острова са уведомени, че е намерено тялото на жена в район Вида.Смъртта е потвърдена от здравния център на Миконос.По информация на гръцката полиция, 33-годишната жена се е разхождала по тясна пътека край скалиста местност, подхлъзнала се е и е паднала от над 3 метра височина.До тялото ѝ са открити всички нейни лични вещи, сред които и мобилен телефон. При лекарския оглед са установени множество травми по тялото на жената, съобщава агенция Фокус.", "date": "2017.09.28", "title": "33-годишна българка е загинала на остров Миконос"}
{"url": "https://offnews.bg/koloezdene/zabraniha-bradite-na-koloezdachi-666114.html", "text": "Белгийският колоездачен отбор Sport Vlaanderen, който се състезава на ниво pro-continental, забрани на своите състезатели да носят бради.От клуба изтъкват на първо място естетическите причини.\"Взех тази мярка, защото държа колоезденето да остане елегантен спорт. Ние сме колоездачен отбор, а не мотористи или ръгбисти. Брадата освен това е приносител на куп мръсотия и е нездравословна\", коментира спортният директор на тима Валтер Планкаерт пред местно издание.Той все пак не уточнява дали ще позволи на колоездачите да ходят просто небръснати, но едно е сигурно - тези, които са оформяли и поддържали брадите си с месеци, нямат място в отбора.Те или трябва да се хванат за бръснача, или да си търсят ново работно място.", "date": "2017.09.28", "title": "Забраниха брадите на колоездачи"}
{"url": "https://offnews.bg/obshtestvo/na-balgarskia-pazar-niama-zamarseno-s-fipronil-pileshko-meso-666134.html", "text": "Няма замърсено с фипронил пилешко месо на българския пазар, съобщиха от Българската агенция по безопасност на храните.С цел гарантиране на безопасността на храните, предлагани на пазара и във връзка със засиления официален контрол по отношение на разпространението на продукти, замърсени с фипронил, БАБХ е извършила лабораторно изпитване на птиче месо.Взети са проби за анализ от четирите най-големи производители на птиче месо в страната. Изследвано е както месо от пилета бройлерно производство, така и месо от кокошки носачки.Пробите бяха изпратени за изпитване в акредитирана лаборатория и резултатите показаха, че в нито една от четирите проби не е открито съдържание на фипронил в месо, съобщават от БАБХ.Продължава и засиленият мониторинг над яйца и яйчни продукти, както произведени у нас, така и търгувани в рамките на свободния европейски пазар. От началото на октомври до края на 2017 г. от всички ферми и пакетиращи центрове ежемесечно ще бъдат вземани проби за лабораторен анализ.БАБХ извършва и засилен контрол в животновъдните обекти по отношение използваните препарати за дезинсекция на птиците и правилната им употреба.", "date": "2017.09.28", "title": "На българския пазар няма замърсено с фипронил пилешко месо"}
{"url": "https://offnews.bg/izvan-terena/mlad-futbolist-otriaza-legendarna-pornozvezda-666118.html", "text": "22-годишният състезател по американски футбол Бейкър Мейфийлд нанесе звучен шамар по самочувствието на легендарната порнозвезда Миа Халифа.Надарената дама, която в момента се изявява като спортен анализатор и майстор на прогнозата, реши да се сваля с младока в социалните мрежи, но не срещна никаква взаимност.Тя първо го нарече татенце, а след това му се предложи, като обеща да е добра с него. Той обаче първо отговори, че си има приятелка и се радва тя да присъства в живота му, след което безцеремонно я изтри от списъка с последователите си.Поглед върху външността на приятелката на футболиста показва ясно причините да не приеме авансите на Миа Халифа.", "date": "2017.09.28", "title": "Млад футболист отряза легендарна порнозвезда"}
{"url": "https://offnews.bg/sviat/zetiat-na-tramp-se-registriral-za-glasuvane-na-izborite-kato-zhena-666089.html", "text": "Зетят на американския президент Доналд Тръмп и негов високопоставен съветник Джаред Къшнър се регистрирал да гласува на изборите като жена, сочат документите, цитирани от Wired и Би Би Си. В документа, който трябвало да попълни за гласуване на избори, той посочил, че е от женски пол. Документът е попълнен през ноември 2009 г., като със същата регистрация той е гласувал и на изборите през ноември 2016 г.За момента Къшнър все още не е коментирал грешката. Това не е първият случай, в който съпругът на Иванка Тръмп попълва грешно важни документи. През юли документът, който трябвало да попълни за разрешение на достъп до секретна информация, му бил връщан три пъти. Първоначално той не попълнил информацията за чуждестранни контакти, а по-късно добавил над 100 имена в тази секция, съобщи CBS.Според The Washington Post пък той е посочил грешно датите, на които е получил образованието си, и не е написал адреса на тъста си. Тогава Къшнър обясни, че екипът му е изпратил документа погрешка, преди попълването да е напълно завършено. Снимката от регистрацията на Джаред Къшнър за изборите, в която той е посочил, че е жена, идва дни след като американски медии съобщиха, че със съпругата си Иванка са използвали лични имейл акаунти за официална кореспонденция. По същите обвинения Доналд Тръмп критикува остро опонента си Хилъри Клинтън по време на изборите. Според New York Times още четирима души от екипа на Тръмп също са използвали личните си имейли за официална кореспонденция. ", "date": "2017.09.28", "title": "Зетят на Тръмп се регистрирал за гласуване на изборите като жена"}
{"url": "https://offnews.bg/medii/da-balgaria-zove-prokuraturata-da-otkrie-koj-e-haknal-sajta-na-agen-666098.html", "text": "Партия \"Да, България\" подаде сигнал до прокуратурата, в който я призова да открие има ли хакерска атака над сайта на агенция \"Монитор\" или служител от медията е отговорен за нея.Повод за това станаха сигнали на потребители, които забелязали, че към сайта (monitor.bg) е добавен скрипт за добиване на криптовалута, използващ ресурсите на компютрите на потребителите си ().От агенция \"Монитор\" бързо отговориха, че са станали жертва на хакерска атака. ", "date": "2017.09.28", "title": "'Да, България' зове прокуратурата да открие кой е хакнал сайта на агенция 'Монитор\""}
{"url": "https://offnews.bg/obshtestvo/bez-koli-po-vitoshka-ot-1-mart-mrasniat-vazduh-se-mesti-po-kvartalnit-666097.html", "text": "От 1 март софийският булевард \"Витоша\" става пешеходна зона до храм Света Неделя. Това реши Столичният общински съвет след двучасов дебат за проблемите, които промяната ще причини на живеещите и работещите в района. Според съветниците от ГЕРБ забраната за движение на автомобили в участъка от булеварда от \"Алабин\" до \"Стамболийски\" е с цел да спре транзитният трафик през центъра и е част от битката с мръсния въздух.\"Правим хората щастливи, не правим автомобилите щастливи\", обясни председателят на комисията по архитектура Силвия Христова. Тя припомни, че да се изминават 10 000 крачки на ден е здравословно. Каква екология, какъв чист въздух, на пешеходната зона чист, а по вътрешните улици мръсен, щом колите се преместят да се движат по тях, реагира Калоян Паргов, лидер на БСП - София. Той уточни, че според предоставените цифри става дума за от 300 до 500 автомобила на ден, които от новата пешеходна зона ще се пренасочат на практика по малките улици. Аз няма да съм идиотът, както ще ни наричат хората, ако вземем това решение. И не искам да се оправдавам с вас, категоричен бе Паргов пред колегите си от ГЕРБ. Той се обяви за затваряне на целия център на София, като преди това обаче се осигурят паркинги и алтернативни маршрути. Категорично \"против\" новата пешеходна зона се обяви и съветникът от СДС Борислав Бориславов, председател на групата на РБ на \"Московска\" 33. Витошка е софийският Слънчев бряг, заяви той. Бориславов подчерта, че в този район на столицата се намира цялата администрация и там няма само хора, които се разхождат и пият кафе, а и хора, които си вършат работа. Той попита дали предстоящото въвеждане в експлоатация на 74-метрова \"Сити тауър\", към която ще бъде възможен достъп с автомобил единствено по улица \"Алабин\", няма да затрудни допълнително трафика в района. Крусев не приема доводи против обособяването на пешеходна зона в центъра, където има две линии на метрото, пет линии на трамваи и два подземни паркинга. Така продължаваме естествената пешеходна ос по бул. \"Витоша\", свързвайки я с площад \"Света Неделя\" и с археологическите разкопки там, които разкриват хилядолетната история на София, добави Крусев.Главният архитект на София Здравко Здравков обясни, че работят по създаването на система от пешеходни маршрути и тази по Витошка е част от обща генерална схема.Успокоената зона влиза в сила до два месеца. ", "date": "2017.09.28", "title": "Без коли по Витошка от 1 март, мръсният въздух се мести по кварталните улици"}
{"url": "https://offnews.bg/temida/direktorat-obvinen-v-bludstvo-tvardi-che-e-natopen-666128.html", "text": "Това е вендета срещу мен, заяви след съдебното заседание по мярката за неотклонение Христо Радев, директор на училището в Ново Паничарево, община Приморско. Мъжът бе арестуван по обвинение, че е блудствал със своя непълнолетна ученичка.Според прокуратурата, доказателствата за това са категорични. Момичето, 14 - годишната Радостина Христова, е записала случката в директорския кабинет с аудио, на мобилния си телефон. Твърди, че е целувана по бузата и опипвана от своя директор. От държавното обвинение посочиха, че в записа ясно се чуват гласовете на мъж и жена, може да се твърди, че са именно на Радостина и на педагога. В него, момичето казвало на директора да спре да се държи с нея като с жена и да спре да я целува. Освен това, думите й се подкрепяли от свидетели. Още три момичета, ученички в същото училище, са разказали, че към тях е прилагано същото „внимание“ от страна на директора.Адвокатът на Радев бе категоричен, че са нужни специални експертизи, които да докажат дали гласовете са на двамата и дали записът не е манипулиран. В аудиото се чували нелогични въпроси:„“, посочи адвокатът.В записът се чували основно репликите „“, повторени неколкократно. В показанията на момичетата също имало разминавания, поясни адвокатът.Самият Христо Радев, който е с безупречна репутация, подчерта, че това е вендета срещу него от три фамилии, срещу които многократно през годините е подавал сигнали. В свое изявление пред медиите, той бе категоричен, че е невинен.Именно бащата на Радостина, по неговите думи, е бил заловен да краде дърва и оттогава имало омраза към учителя. Самото дете постъпило в училището неграмотно, защото преди това е живеело в Гърция. Радев не я включил в първи клас, а в подготвителен, за да научи езика. Заради опасност да бъдат спрени детските надбавки, бащата подал жалба до агенцията по социално подпомагане и инспектората и конфликтът се задълбочил. За конкретния случай в понеделник, Христо Радев казва, че момичето наистина е отишло в кабинета му и е изричало тези думи, с което го е изненадала и я питал защо ги изрича. „?“, твърди Христо Радев.Районният съд в Бургас наложи на Радев мярка за неотклонение \"домашен арест\". Прокуратурата настояваше за постоянно задържане. Решението на магистратите може да бъде обжалвано.", "date": "2017.09.28", "title": "Директорът, обвинен в блудство, твърди, че е натопен"}
{"url": "https://offnews.bg/futbol/nejmar-polia-pobedata-nad-bajern-v-kompaniata-na-leni-kravitc-666108.html", "text": "Бразилската звезда на Пари Сен Жермен Неймар купонясва с рокидола Лени Кравиц след победата над Байерн Мюнхен с 3:0 в Шампионската лига.Рекордната покупка на парижани обича да парадира с известните си приятели, като миналата седмица се събра с пилота от Формула 1 и бивш приятел на половинката на Григор Димитров Люис Хамилтън.От известността на сънародника си се възползва и защитникът Даниел Алвеш, който също се щракна с американския музикант.Кравиц е работил в кариерата си с музиканти като Мадона, покойния Дейвид Бауи и Мик Джагър, а сред най-известните му хитове са \"Fly Away\", \"American Woman\" и \"It Ain't Over Till It's Over\".Междувременно Неймар определи като измислици писанията за взаимоотношенията му с Единсон Кавани. Двамата публично демонстрираха близост в мача с Байерн, като не пропускаха да се прегръщат и поздравяват.\"Измислят много истории, говорят много. Приказват за неща, за които нямат представа, опитват се да влязат в съблекалнята ни и разпространяват неща, които просто не съществуват. Както и да е, всичко е наред\", коментира Неймар.\"Всички сме различни и можем да имаме различни начини на живот и възприятие. Когато обаче сме на терена, всички работим заедно, като семейство, което има една цел - отборът да побеждава.\", добави Кавани.", "date": "2017.09.28", "title": "Неймар поля победата над Байерн в компанията на Лени Кравиц"}
{"url": "https://offnews.bg/zvezdi/leonardo-di-kaprio-shte-izigrae-teodor-ruzvelt-v-biografichen-film-666087.html", "text": "Леонардо Ди Каприо ще изиграе Теодор Рузвелт в биографичен филм за 26-ия президент на САЩ, съобщи Deadline. Актьорът ще си партнира с режисьора Мартин Скорсезе за седми път.Сценарист на филма ще бъде известният Скот Блум, а изпълнителни продуценти - компанията на Ди Каприо и Дженифър Дейвисън \"Апаян Уей\" и Скорсезе.Причината именно Ди Каприо да играе президента на САЩ са възгледите им за опазване и защита на околната среда, които и двамата спдоелят. Рузвелт е бил известен като \"президентът на природозащитниците\".Леонардо и Скорсезе си партнират още във филмите \"Вълкът от Уолстрийт\", \"Авиаторът\", \"От другата страна\", \"Злокобен остров\" и \"Бандите на Ню Йорк\".", "date": "2017.09.28", "title": "Леонардо ди Каприо ще изиграе Теодор Рузвелт в биографичен филм"}
{"url": "https://offnews.bg/obshtestvo/zhurnalistat-svetoslav-ivanov-predstavi-novata-si-kniga-666109.html", "text": "Журналистът и водещ на предаването \"120 минути\" по bTV Светослав Иванов представи втората си книга - \"Чудовища и будители\" - в НДК вчера. За нея говори и директорът на „Новини, актуални предавания и спорт“ в телевизията Венелин Петков.След успеха на дебютния му сборник с пътеписи - „Там, където загинаха дърветата“ () - Светослав се завърна с публицистичната „Чудовища и будители“. Книгата отново излиза под знака на „Вакон“ и включва избрани коментари от ефира на „120 минути“. В тях водещият анализира актуалните личности и събития, оставили отпечатък в действителността.Всяка неделя Светослав Иванов прави коментари по политически и социални теми в България и по света. Те събират 1 милион зрители пред малкия екран, се казва в съобщение на телевизията.Сборникът рисува по-цялостна картина на борбата, която днешните \"чудовища\" и \"будители\" водят за надмощие над нашия разум. В изданието са включени коментари за скандала за милиарди около КТБ, протекционистките мерки на президента на САЩ Доналд Тръмп, опита за самоубийство на младо момиче, поредния терористичен акт в Европа.Откъс от книгата прочете журналистът Антон Хекимян, който е участвал в изготвянето ѝ.Книгата може да поръчате на:  с безплатна доставка от цялата страна.", "date": "2017.09.28", "title": "Журналистът Светослав Иванов представи новата си книга"}
{"url": "https://offnews.bg/futbol/silova-brigada-poracha-shefa-na-sadiite-666106.html", "text": "Председателят на националната съдийска комисия към БФС Петър Петров е бил поръчан на силова бригада. Новината е на областния седмичник на Велико Търново „Кореспондент“.В ОД на МВР във Велико Търново е получен оперативен сигнал за група от София, която трябвало да накаже бившия международен рефер.В тази връзка Петров е бил викан в полицията, за да бъде предупреден и да получи допълнителни указания за своята сигурност.Информацията на \"Кореспондент\" е потвърдена от самия Петър Петров в телефонен разговор с репортер на изданието.\"Да, така е. Не виждам смисъл да увъртам и отричам. Има такъв оперативен сигнал и бях предупреден да внимавам и да взема мерки за сигурността си. Нямам идея в момента чии интереси може да съм засегнал, но в никакъв случай не е приятно\", коментира Петров.Повече от година великотърновецът ръководи със самочувствие националната съдийска комисия, което едва ли е по вкуса на софийското и пловдивското лоби.\"Това, че съм от Велико Търново, не влияе на моето самочувствие. Виновен ли съм, че в момента столицата няма алтернатива за този пост. За да бъдеш на подобна позиция, трябва да притежаваш много повече качества от това да си бил добър съдия в миналато\", коментира неотдавна в интервю за \"Кореспондент\" Петър Петров.Той има своя версия защо може е да е взет на прицел и свърза евентуалната поръчка с предстоящия изборен конгрес на БФС.„Председателят на съдийската комисия към БФС е знакова фигура. Може да си представите какъв отзвук би имало у нас и по света, ако се стигне до подобна кървава саморазправа. Затова и предпочитам да се даде гласност, отколкото да си мълча, че съм предупреден“.Активната му съдийска кариера като международен асистент е свързана с най-мутренските години в българския клубен футбол. Тогава всяка една силова групировка си има свой отбор в елита.В интервюто си за \"Кореспондент\" в началото на годината Петров говори и за участието на силоваците в българския футбол.„Първо трябва да отдадем дължимото на тези хора, които в един тежък период за българската икономика инвестираха средства във вътрешния клубен футбол. По този начин те помогнаха той да се съхрани на професионално ниво.Сигурно очаквате, че аз ще започна да ви разправям колко страшно е било за съдиите. Аз проблем с футболните босове от онова време не съм имал. Ще ви кажа и защо. Това бяха мъже на честта. Те бяха чувствителни, когато ги ощетиш, когато им вземеш нещо умишлено. Тогава и реагираха“.Според източниците на \"Кореспондент\" наказателната акция трябвало да припомни за знаковото нападение над друго емблематично име в съдийските среди от Велико Търново. Това е Антон Гецов, който през август 2002 бе смазан от бой, докато прави крос край дома си.На 41 години той бе отказан преждевременно от активната си кариера и дълго време се възстановяваше от травмите и преживения ужас. Така и не бяха разкрити поръчителите на побоя, но едва ли те биха имали връзка с преподавателската му дейност.Антон Гецов никога не проговори официално за случилото се и се отдаде на преподаване и научна работа във ВТУ „Св. св. Кирил и Методий\".Петър Петров често получаваше назначения като асистент в бригадите на Гецов.\"Като съдия не съм бил бит и плашен. Вярвам, че и сега ще се опазя\", обобщи пред \"Кореспондент\" Петър Петров.", "date": "2017.09.28", "title": "Силова бригада поръча шефа на съдиите"}
{"url": "https://offnews.bg/futbol/frantcia-bez-pogba-i-dembele-v-sofia-no-s-mbape-666111.html", "text": "Селекционерът на Франция Дидие Дешан обяви състава за предстоящата световна квалификация с България в София на 7 октомври.В него личат доста сериозни звезди като асовете на Атлетико Мадрид и Арсенал - Антоан Гризман и Александре Лаказет, както и новата звезда на Пари Сен Жермен Килиан Мбапе.Аут от групата са привлеченият от Барселона Осман Дембеле и звездата на Манчестър Юнайтед Пол Погба.Ето и състава на Франция:Вратари: Алфонс Ареола (ПСЖ), Стив Манданда (Марсилия), Юго Лорис (Тотнъм)Защитници: Люка Дин (Барселона), Кристоф Жале (Ница), Преснел Кимпембе (ПСЖ), Лоран Косиелни (Арсенал), Лайвин Курзава (ПСЖ), Джибрил Сидибе (Монако), Самюел Юмтити (Барселона), Рафаел Варан (Реал Мадрид)Халфове: Н’Голо Канте (Челси), Блес Матюиди (Ювентус), Адриен Рабио (ПСЖ), Корентен Толисо (Байерн Мюнхен), Муса Сисоко (Тотнъм)Нападатели: Кингсли Коман (Байерн Мюнхен), Оливие Жиру (Арсенал), Антоан Гризман (Атлетикo Мадрид), Александре Лаказет (Арсенал), Тома Льомар (Монако), Килиан Мбапе (ПСЖ), Димитри Пайе (Марсилия), Флориан Товен (Марсилия)", "date": "2017.09.28", "title": "Франция без Погба и Дембеле в София, но с Мбапе"}
{"url": "https://offnews.bg/kultura/samo-za-pensioneri-spetcialni-tceni-za-postanovki-v-armiata-ot-1-do-5-666129.html", "text": "1 октомври е обявен за Международен ден на възрастните хора. Театър „Българска армия“ прави своя жест за хората от третата възраст с билети по 4 лв. на касата на театъра за 4 свои постановки.От 1 до 5 октомври специалната цена от 4 лв. за пенсионери важи за постановките:Билети ще намерите на касите на театъра. За повече информация посетете .", "date": "2017.09.28", "title": "Само за пенсионери: специални цени за постановки в Армията от 1 до 5 октомври"}
{"url": "https://offnews.bg/politika/dps-iska-ostavkata-na-krasimir-velchev-zaradi-novite-aktivni-bortci-666113.html", "text": "ГЕРБ да отстрани шефа на парламентарната комисия по правата на човека Красимир Велчев, поискаха от ДПС. От Движението не внасят официално искане, а дават шанс на партията на Бойко Борисов да докаже, че наистина защитава европейските ценности, като смени Велчев. Това стана ясно на пресконференция на ДПС в парламента. Лидерът на партията Мустафа Карадайъ посочи Красамир Велчев като пример за ксенофоб. Поводът са думи на депутата от ГЕРБ по време на дебат в пленарна зала миналия четвъртък, когато НС отхвърли предложение на ДПС за реабилитация на ранени при протести срещу комунистическия режим. Според ДПС пострадалите от огнестрелни наранявания при мирни протести срещу репресивни управленски политики, както и децата им, трябва да получат обезщетения и пенсии. Нали се целуваха вашите лидери и си опростиха всичко. Защо сега да плащат хората?, попита тогава Красимир Велчев, който се обяви категорично против създаването на нови активни борци. Днес той подчерта в отговор на искането на ДПС, че се извинява, ако някой е видял ксенофобия в думите му на 21 септември, но оставката му може да иска само групата на ГЕРБ. ", "date": "2017.09.28", "title": "ДПС иска оставката на Красимир Велчев заради новите активни борци"}
{"url": "https://offnews.bg/politika/okaza-se-che-delian-dobrev-e-bil-sadruzhnik-s-cherven-polkovnik-666103.html", "text": "Сайтът \" излови в лъжа депутата от ГЕРБ Делян Добрев.По време на днешното си участие в сутрешния блок на Нова телевизия, в което той трябваше да обяснява за , бившият икономически министър в кабинета Борисов-1 заяви, че съпругът на негова братовчедка Даниел Гаргов има само косвено участие във фирмата \"Еко Традекс груп\", която печели общински поръчки за милиони левове.Справка на \"Биволъ\" обаче показва, че процентите на собствеността са съвсем различни и Величко Минев не е мажоритарен акционер в „Еко Традекс Груп“.Освен това заклейменият като \"червен полковник\" Величко Минев се оказа бивш съдружник на Делян Добрев. Двамата са били ортаци във фирмата „Форуком Фонд Имоти“.", "date": "2017.09.28", "title": "Оказа се, че Делян Добрев е бил съдружник с червен полковник"}
{"url": "https://offnews.bg/politika/slavi-sas-savet-kam-prestapnitcite-ne-obirajte-inkaso-koli-golemite-666107.html", "text": "Шоуменът и новозаявен политик Слави Трифонов излезе с язвителен коментар по повод Тв водещият е впечатлен от информацията, че групата около бившия министър е взела обществени поръчки за над 100 милиона лева. Трифонов ожали престъпниците, които снощи обраха 300 000 инкасо автомобил в София и ги посъветва да влязат в парламента, за да си вземат далеч по-сериозни средства.Ето и целият коментар на шоумена от профила му във фейсбук:", "date": "2017.09.28", "title": "Слави със съвет към престъпниците: Не обирайте инкасо коли, големите пари са в парламента"}
{"url": "https://offnews.bg/kultura/spotlight-usa-amerikanskata-platforma-za-savremenen-tantc-v-balga-666112.html", "text": "За първи път през 2018 г. България посреща най-доброто от американската сцена за съвременен танц в рамките на изцяло нова програма, селектирана от престижно международно жури. Това е \"Spotlight: USA\" – американска платформа за съвременен танц, която ще покаже интригуващи и иновативни компании и хореографи от САЩ както пред българските зрители, така и пред професионална публика от над 50 програматори от 30 държави.Спектаклите ще бъдат представени между 26 и 28 март 2018 г. в Пловдив, за да превърнат града под тепетата в една от най-горещите точки за съвременни изпълнителски изкуства в Европа.Целта на платформата е да представи най-доброто от американската съвременна сцена и да срещне американските артисти с професионалисти от цял свят, с българската публика, както да и съдейства за културния обмен и добрите отношения между САЩ и България.Престижно международно жури селектира програмата на Spotlight: USA 2018. От над 50 кандидати, в програмата ще бъдат включени следните компании: Camille A. Brown & Dancers (Ню Йорк), CONTRA-TIEMPO (Лос Анджелис), Dance Heginbotham (Ню Йорк), Degenerate Art Ensemble (Филаделфия), Jonah Bokaer Choreography (Ню Йорк), Kate Wallich + The YC (Сиатъл), Palissimo Company (Ню Йорк) и Tahni Holt Dance (Портланд).Членовете на международното жури са: Марк Оливе Лопез, театрален програматор в Mercat de les Flors (Испания), Ивона Кройцманова, основател и директор на Tanec Praha (Република Чехия); Феликс Витек, бивш директор на internationale tanzmesse nrw (Германия), Карен Чунг, директор на China Dance Development Project в City Contemporary Dance Company (Хонконг), Балаж Арато, мениджър на Националния танцов театър на Република Унгария, Антонело Тудеско, артистичен директор на CollettivoNada (Италия).", "date": "2017.09.28", "title": "Spotlight: USA – американската платформа за съвременен танц в България"}
{"url": "https://offnews.bg/sviat/ucheni-premahnaha-nasledstvena-bolest-ot-embrion-666102.html", "text": "Китайски учени извършиха \"химическа операция\" върху човешки ембрион и успяха да премахнат рядкото генетично заболяване бета-таласемия, съобщи Би Би Си. Експериментът е осъществен с тъкан от пациент с бета-таласемия и клонирани човешки ембриони, които след това не са били имплантирани. Бета-таласемията е наследствено заболяване на кръвта, при което се нарушава нормалното производство на хемоглобин в организма.Заболяването се получава от един или два дефектни гена от родителите. Учени са успели да променят този дефектен ген. Редактирането на базите променя основните градивни елементи на ДНК: аденин, цитозин, гуанин и тимин. Потенциално животозастрашаващото нарушение на кръвта бета таласемия се причинява от промяна на една база в генетичния код, което е известно като точкова мутация. Екипът в Китай е редактирал мутацията.Проф. Дейвид Лиу, който е пионер на базисното редактиране в Харвардския университет, описва метода като \"химическа операция\".Учените смятат, че с този метод е възможно да се избегне бебета да се раждат с бета-таласемия, а един ден - и с генетични заболявания като цяло. ", "date": "2017.09.28", "title": "Учени премахнаха наследствена болест от ембрион"}
{"url": "https://offnews.bg/obshtestvo/mon-poiska-proverka-ot-nap-na-nastoiatelstvoto-na-smg-666079.html", "text": "Министерството на образованието и науката потърси съдействие от Министерство на финансите за проверка от Националната агенция за приходите от дейността на настоятелството, създадено към Софийската математическа гимназия „Паисий Хилендарски“. Повод за това са сигнали за реализирани големи по обем приходи от стопанска дейност, развивана от настоятелството.Това се казва в отговор на МОН до OFFNews по повод наше запитване.Пак по наша неофициална информация само за курсовете през септември от родителите са събрани повече от 300 хил. лева от такси. Оказва се, че това е станало в разрез със закона, става ясно от писмото от МОН до МФ.\"В писмото от МОН до МФ се посочва, че към много училища продължават да действат като юридически лица с нестопанска цел настоятелства, създадени по силата на отменения Закон за народната просвета и в разрез с приетия нов Закон за предучилищно и училищно образование. С него функциите на настоятелствата за подпомагане на училищната дейност са ограничени, доколкото законът предвижда създаване към всяко училище и детска градина на обществен съвет, който работи като орган за подпомагане на развитието и за граждански контрол аз управлението им\", се казва в прессъобщението от МОН.Промени в Наредбата за финансиране на институциите в системата на предучилищното и училищното образование регламентират възможността на училищата, а не настоятелствата, да организират обучителни курсове срещу заплащане. Държавните и общинските училища могат да реализират собствени приходи от организиране на обучителни курсове срещу заплащане, в които учениците на същото училище може да се включват безплатно.На 11 септември т. г. министърът на образованието и науката Красимир Вълчев, след постъпили запитвания в МОН, изпрати писмо до регионалните управления на образованието и директорите на държавни и общински детски градини и училища по повод извършването на стопанска дейност на училищните настоятелства и събирането на средства от родителите.В него изрично беше посочено, че безплатното образование включва право да не се заплащат такси за обучението, осигурявано със средства на държавния бюджет. Напомнено беше, че няма правно основание за събирането на пари за материали, консумативи и подобряване на материалната база и други текущи разходи. Също така беше отбелязано, че Законът за предучилищно и училищно образование не позволява училищата да използват настоятелствата за събиране на задължителни суми от родителите. В писмото беше посочено, че взимането на решения от настоятелството или от ръководството на училището за събиране на определена сума като дарение от всички родители е в разрез с доброволния характер на дарителството. Всичко това е трябвало да бъде сведено до знанието на родителите на децата и учениците и съвета на настоятелите при провеждане на родителските срещи в началото на учебната година. До момента в Министерството на образованието и науката са постъпили общо два сигнала за поискани дарения - един от Пловдив и един от София. Сигналите са за закупуване на консумативи в училище, боядисване на класна стая и други. След проверка на МОН тази дейност е прекратена, се казва още в съобщението.", "date": "2017.09.28", "title": "МОН поиска проверка от НАП на настоятелството на СМГ"}
{"url": "https://offnews.bg/sviat/briuksel-zabraniava-dvizhenieto-na-stari-dizelovi-avtomobili-ot-2018-g-666075.html", "text": "Брюксел забранява движението на стари дизелови автомобили от началото на следващата година. Забраната ще обхване дизеловите автомобили, произведени преди 1997 година. От 2019 г. в града няма да могат да се движат дизелови автомобили, регистрирани преди 2006 г., както и бензинови, произведени преди 2001 година. Поетапното въвеждане на ограниченията ще продължи до 2025 година, съобщиха местни медии, цитирани от БТА.Мярката ще бъде въведена и в други градове в страната. Досега такива ограничения бяха въведени единствено в част от Антверпен. Спазването на правилата ще се следи с камери, а нарушителите, ще бъдат глобявани, ако бъдат засечени да шофират автомобил от забранителния списък.За момента няма данни за това как промените се отразяват на качеството на въздуха. Проучвания обаче показват, че 87 на сто от белгийците не одобряват новите забрани. От началото на тази година в Белгия официално спря продажбата на бензин А95 и вместо това по бензиностанциите се предлага гориво А95 Е10 с 10-процентно съдържание на биоетанол. Целта на промяната е намаляване на количествата сяра, отделяни при работата на автомобилните двигатели.Според директива в ЕС до 2020 г. поне 10 на сто от енергията, използвана от превозните средства, трябва да бъде набавяна от възобновяеми източници. Това изискване е свързано с опазването на природата, но данните от Белгия показват, че едва около 30 на сто от превозните средства в страната се движат с бензин, а основната част ползват дизел - най-мръсното от масовите горива. Забрани за използване на дизелови автомобили ще бъдат въведени до 2025 г. и в Париж, Мексико сити, Мадрид и Атина. Кметовете на тези градове ще промотират използването на алтернативни возила, колоезденето и ходенето пеша.Властите в Мюнхен и Щутгарт също обявиха, че работят по идеята за забрана на използването на транспортни средства с дизелово гориво. Великобритания пък е решила да забрани продажбата на нови бензинови и дизелови автомобили от 2040 година. ", "date": "2017.09.28", "title": "Брюксел забранява движението на стари дизелови автомобили от 2018 г."}
{"url": "https://offnews.bg/obshtestvo/9-ot-10-sluzhiteli-na-ema-biha-napusnali-ako-se-premesti-v-sofia-buk-666072.html", "text": "Европейската агенция по лекарствата (EMA) предупреди, че преместването на централата й от Лондон заради Брекзит крие рискове от сериозни трусове в работата й.Допитване сред служителите показало, че над 70 на сто от персонала би напуснал, ако агенцията се премести в 8 от 19-те градове кандидати за неин домакин. Градовете не се споменават поименно. Според списание Politiko най-предпочитана била кандидатурата на Амстердам, следвана от Виена и Барселона. 9 от всеки 10 анкетирани отговорили, че по-скоро биха напуснали агенцията, вместо да се преместят в Букурещ, Варшава или София.\"Това означава, че агенцията не би могла да функционира, което ще има важни последици върху общественото здраве в ЕС\", посочва от ЕМА.Мястото на новото седалище на ЕМА ще бъде гласувано на 20 ноември. Служителите няма да имат думата в гласуването. Градът домакин ще бъде определен от министри на страните членки. Това трябва да стане на база обективни критерии като: подходяща сграда, достатъчно голямо хотелско настаняване, удобни връзки с летище, образователна инфраструктура за децата на служителите и др.Според специализирания сайт BioWorld за много от служителите на ЕМА тези критерии не са достатъчни. Съществували например опасения относно свободите на хората с нетрадиционна сексуална ориентация. Сайтът цитира писмо на т.нар. ЛГБТ (лесбийки, гейове, бисексуални, транссексуални) служители до председателите на Европейския съвет, Европейския парламент и Европейската комисия, в което се посочва, че някои от страните кандидати за домакинството не признават гей браковете и гей партньорствата. \"В резултат на това ЛГБТ-служителите могат да бъдат лишени от свои основни права, свързани с брака или регистрирането на партньорства\", пишат те.Сайтът посочва, че държавите кандидатки, които не са узаконили гей браковете, са България, Словакия, Полша и Румъния. В Италия и Гърция браковете между гейове не са позволени, но се регистрират граждански партньорства.", "date": "2017.09.28", "title": "9 от 10 служители на ЕМА биха напуснали, ако се премести в София, Букурещ или Варшава"}
{"url": "https://offnews.bg/futbol/napadatel-na-levski-se-sravni-s-lav-666078.html", "text": "Нападателят на Левски - Жуниор Мапуку за пореден път демонстрира високо самочувствие в социалните мрежи.Този път Черната сила сравни себе си с лъв и заяви, че винаги взима това, което му се предлага.\"Не можеш да сравняваш лъва, с което и да е друго животно в саваната, защото то е най-доброто. Говоря, не просто гледам. И взимам всичко, което ми се предлага. Никой не може да промени съдбата ми, освен Господ\", написа офанзивният футболист в профила си във \"Фейсбук\".Последното ново попълнение на Левски Жерсон Кабрал пък се очаква да започне титуляр още в мача с Черно море в неделя на “Герена”.Холандецът влезе като смяна в двубоя с Берое (0:0) в Стара Загора. Той се появи на терена в 62-ата минута, когато замени Антонио Вутов. След това бившият футболист на Спарта (Ротердам) застана на десния фланг на атаката.На няколко пъти той направи добри пробиви по крилото, а след това влизаше в зоната пред наказателното поле и отправяше опасни удари с левия крак.", "date": "2017.09.28", "title": "Нападател на Левски се сравни с лъв"}
{"url": "https://offnews.bg/obshtestvo/znaete-li-chii-sa-tezi-velosipedi-politciata-tarsi-ograbenite-sobstve-666076.html", "text": "Знаете ли чии са петте велосипеда на снимката?Полицията в Бургас днес разпространи снимките им с надеждата някой да познае откраднатите колела и собствениците им да си ги приберат от Първо Районно управление - Бургас. Полицаите са намерили още един откраднат велосипед на стойност 700 лева през нощта срещу 19 септември от кооперация на ул. «Шейново». Крадецът се оказал стар познайник на служителите на реда - 35-годишният С. Б., който направил самопризнания и върнал колелото. Неговият собственик е известен.", "date": "2017.09.28", "title": "Знаете ли чии са тези велосипеди? Полицията търси ограбените собственици, за да им ги върне"}
{"url": "https://offnews.bg/obshtestvo/poredniat-marsh-za-pravosadie-izliza-sreshtu-prokurorskata-republika-666074.html", "text": "Поредният  ще се проведе в София на 5 октомври. Началният час на събитието е 18.00 часа пред сградата на Съдебната палата.В , организаторите от инициативата \"Правосъдие за всеки\" обявиха, че маршът е насочен срещу \"прокурорската република\". В последните месеци държавата е претърпяла крах, а усещането за справедливост и върховенство на правото са изчезнали напълно, се посочва в призива за присъединяване към марша.В текста се казва още:Организаторите поясняват също, че с връщането на фигурата на \"вечния обвиняем\" по “прокурорска целесъобразност” се дава възможност \"всеки непокорен съдия, дръзнал да не се съобрази с прокурорската воля\" да бъде отстранен от поста си, докато трае разследването. Посочва се също, че на Специализирания наказателен съд се дават извънредни правомощия, което го превръща в извънреден съд.Адвокатската защита в наказателното производство е силно ограничена с последните промени в НПК и по този начин \"всесилната и безотчетна прокуратура\" се е превърнала в пълен “господар на процеса”. Пълен прокурорски контрол е упражнен и при избора на членовете на новия състав на Висшия съдебен съвет от парламентарната квота.Министерството на правосъдието и председателят на правната комисия в НС пък ампутираха напълно декларираната на книга воля и препоръката на ЕК за създаване на силен антикорупционен орган с разследващи функции, в чиито състав да влизат и независими прокурори, като искат да оставят отново пълната власт и контрол на главния прокурор в корупционните разследвания, се посочва още в призива.Посочва се също, че в лицето на икономическия министър правителството се занимава с национализация на частна собственост, като по този начин се осъществява фактически грабеж на имуществото на частни предприятия от толкова важна сфера като военната промишленост.Организаторите на протеста цитират председателя на Върховния касационен съд (ВКС) , който заяви, че държавата е оставена на олигархията.В заключение се посочва:", "date": "2017.09.28", "title": "Поредният Марш за правосъдие излиза срещу \"прокурорската република\""}
{"url": "https://offnews.bg/stil/perfektnata-vratovrazka-665815.html", "text": "За традиционен мъжки аксесоар като вратовръзката се е изписало и изговорило много. Тенденциите за това как тя да бъде носена често се променят, но има няколко основни правила, с които винаги ще изглеждате добре.Широчината на вратовръзкатаТрадиционната широчина на вратовръзката е между 8,25 см и 9 см. В днешно време обаче най-често носената вратовръзка е с широчина 5-6 см.Широчината на вашата вратовръзка зависи от два основни фактора:1. Трябва да е подходяща за вашата фигураАко сте с по-слабо, малко тяло, изберете тънка вратовръзка (5-8 см).Ако сте с по-широко телесложение, заложете на класическа вратовръзка с широчина (6-9 см).2. Обърнете внимание на това колко широк е реверът на сакото ви. Ако е широк – изберете по-широка вратовръзка. Ако сакото е с тесен ревер – тънка вратовръзка.МатериятаИма няколко основни материала, от които се изработват вратовръзките – коприна, вълна и памук, полиестер и микрофибър. Добре е да разполагате с вратовръзки от различни материали, за да изглеждате добре през всеки сезон и на всеки повод.Класическият плат за вратовръзка е коприна. Коприненият аксесоар е чудесен за официални и строго официални тоалети.Вратовръзката от тези материали е чудесна за зимния сезон, най-вече за по-ежедневни визии.Мека, приятна и лесна за поддръжка, полиестерната вратовръзка е по-достъпен заместител на копринената вратовръзка. Подходяща е за официални и ежедневни визии.Микрофибърът осигурява приятно чувство при носене, както и дълготрайно използване на аксесоара.Идеално напасванеВажен детайл за стилната визия с вратовръзка е добре подбраният цвят спрямо случая и цялостното облекло.Няма едно определено правило, няма и лимит на въображението.Все пак трябва се съобразите спрямо случая – ярките, наситени цветове не са подходящи за строго корпоративна среда или за тъжни поводи.Ако средата е по-отпусната и весела, не се страхувайте да покажете индивидуалност и характер с вратовръзка в красив цвят. Що се отнася до съчетаване цветовете на останалото облекло и вратовръзката, вземете предвид дали съчетавате топли и студени цветове, дали нюансите са подходящи, както и какъв е годишният сезон.Има безброй избори при десените – от обикновено каре до емотикони.Отново, както при цветовете, имайте предвид цялостната обстановка, цветовата гама и повода.Позабравен аксесоар, щипката за вратовръзка е дискретно и красиво допълнение към всяка визия. Убедете се, че дължината на щипката е подходяща за широчината на вратовръзката. Съчетайте щипката за вратовръзка с иглата за ревер или копчетата за ръкавели за максимален стилен ефект.Открийте идеалния за вас модел  в онлайн магазинa на Trendhim.", "date": "2017.09.28", "title": "Перфектната вратовръзка"}
{"url": "https://offnews.bg/politika/komisiata-po-dosietata-ima-svoeto-badeshte-smiata-tcvetanov-666082.html", "text": "Председателят на парламентарната група на ГЕРБ Цветан Цветанов смята, че идеята на БСП за закриването на Комисията по досиетата е несериозно. Пред журналисти в кулоарите на парламента той коментира , с който се предлага създаването на Институт за национална памет на мястото на комисията.\"Смятам, че това е несериозно, защото и към момента Комисията по досиетата е в международната мрежа със сходни комисии в държавите от ЕС, по-специално от Източна Европа\", каза Цветанов.Според него предложението за закриване на комисията е повече спекулативно, отколкото реално. „Убеден съм, че Комисията по досиетата има своето бъдеще. В един период трябва да премине към някаква друга форма, но все още има много работа, която трябва да бъде свършена“, заяви Цветанов.Той припомни, че е разширен кръгът от лица, които да бъдат подлагани на проверка от комисията, което означавало, че има още много работа.„Тази зависимост трябва да отпадне, а това може да стане само когато има прозрачност и достоверност на фактите и данните, които могат да бъдат обявявани“, каза още той.Цветанов заяви, че ГЕРБ ще застанат твърдо зад кандидатурата на Антон Тодоров за .„Антон Тодоров има необходимата експертиза, той е добър анализатор“, посочи той. „Смятам, че ако неговата кандидатура бъде разгледана и одобрена, това ще бъде от полза за Комисията по досиетата“, заяви Цветан Цветанов.", "date": "2017.09.28", "title": "Комисията по досиетата има своето бъдеще, смята Цветанов"}
{"url": "https://offnews.bg/medii/gerb-predlaga-maksim-minchev-za-nov-mandat-v-bta-666110.html", "text": "Максим Минчев вероятно ще бъде назначен за още един мандат като директор на Българската телеграфна агенция (БТА).Това стана ясно от внесено в деловодството на Народното събрание предложение с номинацията му. Тя е направена от депутата от ГЕРБ Тома Биков.Процедурата за избор на нов генерален директор на агенцията бе открита миналата седмица. Изборът трябва да се състои на 21 октомври, като към момента няма други кандидати за поста.Максим Минчев е генерален директор на БТА от 2003 г. През 2012 г. той бе назначен на петгодишен мандат по новия закон за БТА, като и тогава бе единствен кандидат. Според закона директорът има право най-много на два последователни мандата по 5 години. ", "date": "2017.09.28", "title": "ГЕРБ предлага Максим Минчев за нов мандат в БТА"}
{"url": "https://offnews.bg/112/grabezhat-v-sofia-e-stanal-pred-kasov-tcentar-na-bnb-i-targovski-banki-666085.html", "text": "Снощният  от инкасо автомобил в София е станал на адрес, на който е регистриран съвместен касов център на БНБ с още няколко търговски банки, научи OFFNews.От БНБ обясниха, че инцидентът е станал пред центъра, преди автомобилът да влезе на територията му. Това означава, че докато парите не постъпят в него, БНБ не носи отговорност за тях.От СДВР потвърдиха за OFFNews, че инцидентът е станал на ул.\"Иван Хаджийски\" № 16.На адреса е регистрирано Дружество за касови услуги АД. Председател на съвета на директорите на дружеството е подуправителят на БНБ Калин Христов, а членове са: Ивайло Матеев - изпълнителен директор на Обединена българска банка, Недялко Михайлов - изпълнителен директор на Райфайзенбанк (България) ЕАД, Цветанка Минчева - директор Банкиране на дребно на УниКредит Булбанк, Емил Христов - началник управление \"Банкови операции\" на Банка ДСК, Ирина Марцева - главен секретар на АББ. Изпълнителен директор на дружеството е Любен Иванов. Дружеството е основано на 10 юли 2007 година, като всички участници в него са с равен капитал и със статут на “акционери със значително влияние “. Дружеството се занимава с приемане, обработка, съхранение, предаване и транспортиране на ценни пратки с банкноти и монети. Видно от Търговския регистър, дружеството извършва и дейности по пълнене на АТМ-устройства - или с други думи, от такъв център се зареждат банкоматите на съответните банки. Дружеството има и териториални поделения в страната.Към момента не е ясно коя е фирмата, предоставяла инкасо услуга за центъра, като е вероятно да става въпрос и за повече от една охранителна фирма. От записи на охранителни камери, запечатали грабежа, става ясно, че нападателите са четирима, като един остава в черен джип, който блокира инкасо автомобила. Нападението трае малко повече от минута. От кадрите става ясно също, че служителите на инкасо фирмата са изпълнили изискванията и не напускат автомобила. Любопитното в случая е, че охраната на касовия център не предприема нищо, за да осуети нападението. Служител на охраната се появява, едва след като нападателите изчезват.Любопитното в случая е, че точно преди година на същата дата е извършен голям обир от инкасо автомобил в Плевен. ", "date": "2017.09.28", "title": "Грабежът в София е станал пред касов център на БНБ и търговски банки (видео)"}
{"url": "https://offnews.bg/ikonomika/telekomite-v-evropa-apelirat-za-po-malko-regulatcia-na-sektora-666116.html", "text": "Нуждаем се от балансирана, прозрачна и предсказуема регулация, която да стимулира предлагането на нови услуги на потребителите ни и създаване на нови работни места в страните от ЕС. Това подчерта от подиума на годишната среща на Eвропейската асоциация на телекомуникационните оператори – ЕTNO главният изпълнителен директор на VIVACOM Атанас Добрев. Той взе участие в международната конференция в Брюксел, чиято основна тема бе „Европейските регулации в дигитализацията във времена на промени“.Заедно с Мария Габриел, европейски комисар по въпросите за цифровата икономика и цифровото общество, както и с главните изпълнителни директори на Deutsche Telekom - Timotheus Höttges, Orange - Stephane Richard и Qualcomm Europe - Enrico Salvatori, Атанас Добрев обсъди проблемите в проекта за ново европейско телеком-законодателство през призмата на дигиталното бъдеще на обединена Европа.„Важното е доколко европейските компании ще участват в тази промяна и дали ще имат възможност да са неин двигател. Ако има опасност, то тя не е в задаващата се цифровизация, а в това кой ще я случва – европейските телекоми или компаниите зад океана, които имат много по-голяма свобода на действие и обхват.“От дискусията още стана ясно, че европейските телекоми се притесняват от усложнената регулация и стеснен спектърен обхват в сравнение с конкурентните оператори в Щатите. Участниците в разговора подчертаха необходимостта от повече свобода и възможности за възвръщаемост на инвестициите. По отношение на тенденциите в европейските регулаторни политики, в хода на разговора Атанас Добрев сподели:В диалога на трибуната Добрев изрази подкрепата на телеком-сектора за усилията на българския еврокомисар Мария Габриел при отстояване предложените от ЕК политики за дерегулация и стимулиране на инвестициите и иновациите. Той заяви също интереса на VIVACOM от сътрудничество с българското правителство относно намаляване цените за роуминг със страните от Западните Балкани.", "date": "2017.09.28", "title": "Телекомите в Европа апелират за по-малко регулация на сектора"}
{"url": "https://offnews.bg/izvan-terena/polovinkata-na-lohte-strada-sled-smartta-na-hiu-hefnar-666077.html", "text": "Годеницата на американската звезда в плуването Райън Лохте Кайла Реа Рийд е дълбоко покрусена от новината за смъртта на Хю Хефнър. Създателят на прочутото мъжко списание “Плейбой” почина в дома си Playboy Mansion в Лос Анджелис от естествена смърта на 91-годишна възраст.Кайла, която е едно от момичетата на “Плейбой” и “Мис юли 2015”, изля чувствата си в “Инстаграм”, където публикува секси своя снимка в заешко костюмче.“Дълбоко съм натъжена от тази новина. Молитвите и мислите ми са със семейството на Хю Хефнър. Срещнах толкова много невероятни хора покрай него.Благодаря ти, Хеф за всичко, което си направил за толкова много хора в живота си. Ще ни липсваш много. Ти си икона и ще живееш вечно в нашите сърца”, написа красивата блондинка в социалната мрежа, цитирана от Спортал.Кайла Рийд добави и един цитат от Хю Хефнър: “Добре е да си егоист. Но не толкова егоцентричен, че никога да не се вслушваш в хората около себе си.”", "date": "2017.09.28", "title": "Половинката на Лохте страда след смъртта на Хю Хефнър"}
{"url": "https://offnews.bg/kultura/mestiat-biletnia-na-ndk-v-kino-liumier-zaradi-remonta-666084.html", "text": "До края на седмицата касите на Билетен център – НДК ще бъдат временно преместени в кино „Люмиер Лидл“, където вече функционират целодневно от 9:00 до 20:30 часа, съобщиха от пресцентъра на Двореца.Мярката се налага поради ремонтните дейности в централната сграда.На разположение е и .На този етап зрителите ще могат дистанционно да запазват билети, които до определен срок ще получат на касата на „Люмиер Лидл“ или чрез куриер.", "date": "2017.09.28", "title": "Местят билетния на НДК в кино 'Люмиер' заради ремонта"}
{"url": "https://offnews.bg/medii/na-38-g-pochina-guruto-na-falshivite-novini-ot-prezidentskata-kampani-666062.html", "text": "Един от водещите автори на фалшиви новини по време на президентската кампания в САЩ през 2016 г. почина на 38 години, съобщават местните медии.Пол Хорнър е издъхнал от свръхдоза медикаменти край Финикс, Аризона. Бил е открит мъртъв в леглото си на 18 септември. По данни на полицията Хорнър е злоупотребявал с предписани лекарства и вероятно е приел прекалено голяма количество от тях. Няма данни за оказано насилие. Хорнър сам е заявявал, че смята, че неговите фалшиви истории са спечелили победата на Доналд Тръмп. Известно е, че е писал и разпространявал измислени новини, някои от които са успявали да заблудят много потребители в социалните мрежи. Една от тези истории е \"новината\", че Барак Обама е гей и изповядва радикален ислям. В друга твърди, че хора са получавали хиляди долари, за да протестират срещу кампанията на Тръмп. По думите на Хорнър самият Тръмп и поддръжниците му не да подкрепяли работата му.Братът на Пол Хорнър казва, че той приемал работата си за сатира.", "date": "2017.09.28", "title": "На 38 г. почина гуруто на фалшивите новини от президентската кампания в САЩ"}
{"url": "https://offnews.bg/koloezdene/peter-sagan-se-varna-kam-korenite-si-666048.html", "text": "Трикратният световен шампион по колоездене в масовия старт Петер Саган от Словакия се върна към корените си през уикенда в Австрия.Словакът, който е започнал като състезател по планинско колоездене, тества новото трасе “Албан Лаката” близо до Линц, Източен Тирол.Компания му правеше действащия шампион по маунтин байк. Новото трасе е с дължина 2,2 км, а в региона се надяват чрез него да привлекат много туристи.В Източен Тирол се инвестира много в разширяването и създаването на нови трасета, което ще позволи целогодишно развиване на туризъм.Саган, който е роден в Жилина, започва кариерата си на колоездач едва 9-годишен. Родителите му нямат средства за скъпа екипировка и той кара с каквото му попадне.Звездата му изгрява през 2008 година, когато печели състезание с колелото, с което сестра му ходи на пазар.Иначе първата му любов е именно планинското колоездене. Словакът също така не е никак суетен. Той се жени преди три години, като отива на сватбата си с Трабант.", "date": "2017.09.28", "title": "Петер Саган се върна към корените си"}
{"url": "https://offnews.bg/112/vaorazheni-i-maskirani-mazhe-obraha-inkasov-tcentar-na-goliama-ohranit-666056.html", "text": "Маскирани и въоръжени мъже обраха инкасов център на голяма охранителна фирма в столичния квартал \"Овча купел\" 2, съобщи БНР.Сигналът е подаден минути след 23 ч. в сряда.Открадната сума, по информация на Хоризонт, е около 300 000 лева. Парите са били в инкасов автомобил, а нападателите са атакували точно в момента, в който охраната е прехвърляла чувалите в центъра.Полицията издирва тримата извършители.По първоначална информация, те са се придвижвали с черен джип.Охранителите на центъра са леко пострадали. Единият е бил ударен по главата с твърд предмет, вероятно дръжка на оръжие. Мъжете са били прегледани от пристигналия на място екип на \"Спешна помощ\" и са освободени за домашно лечение.", "date": "2017.09.28", "title": "Въоръжени и маскирани мъже обраха инкасов център на голяма охранителна фирма в София"}
{"url": "https://offnews.bg/ikonomika/rokada-v-dnsk-ministar-nenkov-smeni-nachalnika-na-stroitelnia-kontrol-666081.html", "text": "Регионалният министър смени началника на ДНСК.Дирекцията за национален строителен контрол вече ще се оглавява от арх. Иван Несторов, реши министър Николай Нанков.Той сменя на поста Милка Гечева от днес, 28 септември, според заповедта, оповестена от пресцентъра на министерството.Преди да оглави ДНСК, арх. Несторов беше директор на дирекция \"Геозащита и благоустройствени дейности\" в МРРБ.Завършил е висшето си образование в Букурещ в института по архитектура и градоустройство „Йон Минку\" през 1983 г.Има 11-годишен стаж в Инспекцията за държавен и технически контрол, чийто правоприемник е ДНСК. Както и 18-годишен стаж в Столична община като последователно е заемал позициите началник отдел „Архитектура\", директор на Дирекция „Контрол по строителството\" и директор на Дирекция „Архитектура и градоустройство\".", "date": "2017.09.28", "title": "Рокада в ДНСК: министър Ненков смени началника на строителния контрол"}
{"url": "https://offnews.bg/sport/sportat-v-efir-na-28-septemvri-666060.html", "text": "Много футболен се очертава днешният четвъртък, 28 септември. Продължават битките в Лига Европа, а шампионът Лудогорец приема германския Хофенхайм.18.00 Лига Европа: Астана - Славия (Прага), БНТ HD20.00 Лига Европа: Зенит - Реал Содиедад, БНТ HD20.00 Лига Европа: БАТЕ Борисов - Арсенал, bTV Action20.00 Лига Европа: Лацио - Зулте-Варегем, Ринг22.05 Лига Европа: Лудогорец - Хофенхайм, БНТ1/БНТ HD22.05 Лига Европа: Милан - Риека, bTV Action22.05 Лига Европа: Лион - Аталанта, Ринг", "date": "2017.09.28", "title": "Спортът в ефир на 28 септември"}
{"url": "https://offnews.bg/tehnologii/us-razuznavatelna-komisia-pita-shefovete-na-tuitar-i-fejsbuk-za-ruska-666057.html", "text": "Ръководителите на Фейсбук, на собственика на Гугъл - Алфабет, и на Туитър са поканени да свидетелстват пред американския Конгрес в рамките на разследването за възможна руска намеса в президентските избори в САЩ през 2016 г., предаде Ройтерс, цитирана от БТА.Тримата били поволени да се явят на публично изслушване в Комисията по разузнаването към Сената на 1 ноември, съобщи съветник там.Официално съобщение посочва, че Комисията ще има открито изслушване следващия месец  технологични компании, които не назовава, в усилие \"да разбере по-добре как Русия е използвала онлайн средства и платформи, за да посее раздор и да повлияе на нашите избори\".Представители на Фейсбук и Гугъл потвърдиха за поканите от Комисията, без да кажат дали ще се отзоват. От Туитър все още не е получен коментар.Комисията в Камарата на представителите не назова компаниите, но източник от нея каза, че се очаква законодателите да изслушат същите три компании, които са помолени да свидетелстват в Сената.Поканите за изслушване са поредната стъпка на разследващите конгресмени да получат информация от интернет компаниите, докато разследват мащаба на предполагаемите усилия на Москва да повлияе на миналогодишните избори в САЩ, отбелязва Ройтерс. Законодатели и от двете партии се опасяват все повече, че социалните мрежи може да са изиграли ключова роля в операцията за влияние на Русия.Фейсбук разкри този месец, че предполагаеми руски тролове са похарчили 100 000 долара за разпространение в социалната мрежа на рекламни съобщения с политически характер, посредством създаването на фалшиви профили и страници.В сряда президентът Доналд Тръмп нарече Фейсбук \"антиТръмп\" мрежа.В отговор създателят на Фейсбук Марк Зукърбърг заяви:\"Тръмп казва, че Фейсбук е против него, либералите твърдят, че ние сме помогнали на Тръмп да спечели (изборите). И двете страни се разстройват от идеи и съдържание, което не им харесва. Ето какво означава да управляваш платформа, която е открита за всички идеи\".Зукърбърг призна, че кампанията в САЩ през 2016 г. е била първата, в която интернет е бил основното средство за комуникация на кандидатите с обществото. Той припомни, че след изборите първоначално е определил като \"безумни\" твърденията, че дезинформация във Фейсбук е можела да повлияе на вота. Създателят на социалната мрежа оцени сега тези свои думи като \"пренебрежителни\". Зукърбърг призна, че предоставянето на право на глас на хората във Фейсбук и възможността на кандидатите да общуват с избирателите директно е изиграло много важна роля на тези избори.Създателят на Фейсбук каза, че социалната мрежа ще продължи да дава своя принос срещу опитите на правителствата да разпространяват дезинформация и да подкопават изборния процес, допълва ТАСС.", "date": "2017.09.28", "title": "US разузнавателна комисия пита шефовете на Туитър и Фейсбук за руска намеса в изборите в САЩ"}
{"url": "https://offnews.bg/sviat/vulkan-zaplashva-zhivota-vav-vanuatu-evakuirat-tcial-ostrov-666059.html", "text": "Хиляди жители на Вануату са принудени да напуснат домовете си. В островната тихоокеанска държава е разпоредена принудителна евакуация заради заплахата от изригване на събудил се вулкан, предадоха Франс прес и АП.11-те хил. жители на Амбае (на около 150 км от столицата Порт Вила) трябва да напуснат острова до 6 октомври, обяви кабинетът на премиера Шарлот Салуай. Те ще бъдат приютени на съседните острови.За първи път в историята на човечеството остров от архипелага трябва да бъде изцяло евакуиран заради вулкан, заяви представител на службата за борба с природни катастрофи във Вануату.Вулканът Манаро се събуди преди няколко седмици и през уикенда засипа с дъжд от пепел и скали няколко села, което принуди властите да обявят извънредно положение. Повечето от жителите вече бяха евакуирани на по-безопасни места на острова. ", "date": "2017.09.28", "title": "Вулкан заплашва живота във Вануату, евакуират цял остров"}
{"url": "https://offnews.bg/obshtestvo/protest-tazi-vecher-sled-otstraniavaneto-na-direktora-na-muzeia-na-vaz-666061.html", "text": "Жители на Сопот излизат тази вечер на протест в подкрепа на освободения директор на къщата-музей \"Иван Вазов\".Стефан Филчев бе отстранен от кмета Деян Дойнов, защото е... филолог. Дойнов промени изискването директорът да има филологическо образование и на това основание миналия четвъртък Филчев се оказа безработен. По новите правила директорът трябва да е специалист по история или археология.Възмутени, жители на Сопот ще поискат оставките на Дойнов и неговия заместник Николай Новаков. Председател на инициативния комитет, който организира протестните действия, е Манол Атанасов.Филчев е назначен след конкурс преди по-малко от 5 години.", "date": "2017.09.28", "title": "Протест тази вечер след отстраняването на директора на музея на Вазов"}
{"url": "https://offnews.bg/futbol/ludogoretc-vse-pak-ima-natcionali-no-na-rumania-666064.html", "text": "Нито един играч на Лудогорец не попадна в списъка на националния селекционер Петър Хубчев за предстоящите световни квалификации с Франция и Люксембург, но за сметка на това цели двама получиха повиквателни от националния селекционер на Румъния Козмин Контра.Новият наставник на северните ни съседи е решил да даде шанс за изява на Козмин Моци и Клаудиу Кешерю.Румъния приема Казахстан на 5 октомври, а след това на 8 октомври гостува на Дания в Копенхаген.Както е известно, Козмин Контра пое националния отбор на Румъния само преди дни. Той заменя на поста германеца Кристоф Даум, който подаде оставка.В предишния кръг квалификации Моци се замеси в скандал с фен, след като потърси саморазправа с него, защото не спрял да го ругае цял мач, макар защитникът да остана резерва.", "date": "2017.09.28", "title": "Лудогорец все пак има национали, но на Румъния"}
{"url": "https://offnews.bg/obshtestvo/zapochva-remont-na-patia-kam-ledenika-666065.html", "text": "Започва ремонт на пътя към пещерата \"Леденика\".Той ще струва 13.6 милиона лева, а финансирането ще се осигури по Оперативна програма \"Региони в растеж\".Дългоочакваният ремонт на осеяната с дупки 17-километрова отсечка към най-атрактивния обект във Врачанския балкан ще продължи 15 месеца.Началото на рехабилитацията ще даде днес министърът на регионалното развитие Николай Нанков.", "date": "2017.09.28", "title": "Започва ремонт на пътя към Леденика"}
{"url": "https://offnews.bg/futbol/fenove-na-bajern-vazmuteni-ot-tcenite-na-park-de-prens-666068.html", "text": "Двоен удар понесоха феновете на Байерн Мюнхен, които пътуваха до Париж, за да подкрепят баварците в мача с ПСЖ от Шампионската лига.Освен унизителната загуба с 0:3, те си тръгнаха и с изпразнени джобове. Оказа се, че билетът за мача струва цели 75 евро.Доста висока цена, за да гледаш как любимият ти отбор влиза в ролята на боксова круша на звездната селекция на френския гранд.Недоволни привърженици дори издигнаха транспарант на трибуните със следния надпис: \"75 евро за билет? Ние не сме Неймар, цените трябва да са разумни\".Ръководството на ПСЖ едва ли се е трогнало особено, тъй като има отчаяна нужда от пари от дейността, защото отборът е под наблюдение от УЕФА заради финансовия феърплей.Парижани извадиха 222 милиона евро за Неймар през лятото, а догодина им предстои плащането и на нови 180 милиона за Килиан Мбапе. Тези разходи трябва да бъдат оправдани със собствени приходи, за да не бъде клубът упрекнат в подкрепа от катарската държава, откъдето са собствениците му.", "date": "2017.09.28", "title": "Фенове на Байерн възмутени от цените на \"Парк де Пренс\""}
{"url": "https://offnews.bg/obshtestvo/40-mln-leva-shte-struva-remontat-na-ndk-za-predsedatelstvoto-666066.html", "text": "Ремонтът на Националния дворец на културата по повод председателството на ЕС ще струва около 40 милиона лева, стана ясно от думите на министъра на културата Боил Банов.В интервю за bTV Банов отбеляза, че 24 милиона лева ще струват строителните дейности, 12 милиона са отделени за сигурност, а 4,5 милиона - за техника. Очаква се основната част от ремонта да приключи до 15 ноември 2017. След това ще остане да се правят технически проби на новата техника.„Парите не достигат за някои неща, но те няма да се усетят”, каза Банов, който бе натоварен от премиера да ръководи ремонта и управлението на НДК. „Проектът е много сложен – има изисквания на Европейската комисия, които дават насоки за допълнително възлагане, но не можем да направим всичко така, както се иска”, допълни той.", "date": "2017.09.28", "title": "40 млн. лева ще струва ремонтът на НДК за председателството"}
{"url": "https://offnews.bg/ikonomika/velikobritania-shte-nakazva-ryanair-zaradi-otmenenite-poleti-666063.html", "text": "Управлението за гражданска авиация на Великобритания (Civil Aviation Authority - CAA) заплаши със санкции ирландския нискотарифен авиопревозвач Ryanair заради това, че не е предоставил на клиентите си достоверна информация за техните права, след като вчера обяви отмяна на редица полети през зимния период. Това съобщи ръководителят на Управлението за гражданска авиация на Великобритания Ендрю Хейнс, цитиран от БТА.\"Райънеър\" анулира вчера 18 000 полета през предстоящия зимен сезон, което засяга интересите на около 400 000 пасажери.Компанията обясни това решение с намаляване на авиопарка с 25 самолета през зимата.\"Райънеър\" предложи на пътниците, чиито планове засягат новите анулации, или нови варианти за полетите или връщане на парите. По-рано \"Райънеър\" анулира неочаквано 2100 полета между средата на септември и края на октомври. Тази мярка засегна 315 000 клиенти.Ръководителят на Управлението за гражданска авиация на Великобритания посочи, че информацията, която е оповестила вчера \"Райънеър\", отново не пояснява правата на пътниците.Управлението е изпратило до \"Райънеър\" писмо с молба за среща с ръководството за консултации, които ще продължат най-малко една седмица. Тези консултации могат да доведат до завеждане на съдебен иск за необезпечаване на защитата на правата на потребителите.Ирландският новинарски портал \"Фора\" обяснява проблемите на \"Райънеър\" с масов отлив на персонал, най-вече в Норвийджън еър (Norwegian Air). Само през тази година са напуснали 140 пилота, работещи за ирландския нискотарифен превозвач, посочва \"Фора\".\"Райънеър\" е най-голямата нискобюджетна авиокомпания в Европа. Тя обслужва над 1100 дестинации между 160 летища в 27 европейски страни и Мароко.", "date": "2017.09.28", "title": "Великобритания ще наказва Ryanair заради отменените полети"}
{"url": "https://offnews.bg/politika/mensa-kani-slavi-i-izbranitcite-mu-za-polititci-na-test-za-inteligentn-666067.html", "text": "\"Менса България\" кани Слави Трифонов и бъдещите му избраници за политици на тест за интелигентност. Писмото е било изпратено в понеделник до екипа, а снощи - до медиите, но от \"Шоуто на Слави\" до момента няма отговор, каза пред OFFNews председателят на Управителния съвет на \"Менса България\" Христо Радков.Разбрахме от медиите за създаването на нов политически проект от водещия на шоуто и неговия екип. В предложението се казва, че основна цел на инициативния комитет е да намерят хора, които да \"оправят\" състоянието на нашите сънародници и положението в България. Смятаме, че за да успее подобен проект, е важно да се знаят индивидуалните качества на кандидатите, както и на хората, които ще определят кой да бъде допуснат до проекта и кой - не, разясняват от \"Менса България\" пред медиите.В писмото си до Слави пък пишат:От \"Менса България\" уточняват, че тестът за интелигентност е по стандарт, одобрен от \"Менса Интернешънъл\" и се използва в цял свят. ", "date": "2017.09.28", "title": "Менса кани Слави и избраниците му за политици на тест за интелигентност"}
{"url": "https://offnews.bg/kultura/noviat-film-na-roman-polanski-otkriva-cinelibri-666017.html", "text": "Дългоочакваният нов филм на Роман Полански ще открие третото издание на CineLibri на 11 октомври от 19:00 ч. в зала 1 на НДК. „По действителен случай” ще бъде прожектиран на кино-литературния фестивал веднага след фестивалната си премиера в Кан по-рано тази година. Откриването ще бъде съпроводено с ефектно музикално и светлинно шоу, препратка към концепцията на фестивала, и официално представяне на международното жури. „По действителен случай” е екранизация на последния роман на една от най-популярните съвременни френски писателки – Делфин дьо Виган (известна у нас с романа си “Силна е нощта”), носителка на 10 литературни награди. Филмът на Полански е провокативен разказ-мистификация в стила на Стивън Кинг и вече разбуни духовете в средите на критиката. В рамките на CineLibri ще бъде представено и българското издание на сензационната книга „Роман за Полански”.Второто гала събитие е насрочено за 14 октомври - престижно жури в състав Бруно Куле, Кийра Чаплин, Дориана Леондеф и Илиян Джевелеков ще излъчи победителя в конкурсната програма на фестивала, който ще получи статуетка CineLibri „за изкуството да превежда литературния материал на езика на киното”.Церемонията по награждаване ще се състои в Зала 1 на НДК на 14 октомври от 19:00 ч. и ще бъде съпроводена с прожекция на филма „Ана Каренина. Съдбата на Вронски” на режисьора Карен Шахназаров. Водещ на събитието ще бъде Драгомир Симеонов.Вече са в продажба и билетите за прожекцията в зала „България” в петък, 13-и октомври. CineLibri отбелязва 80-годишния юбилей на зала „България с оркестъра на Софийска филхармония и специална прожекция на „Дама Пика“. Дългоочакваният нов филм на руския режисьор Павел Лунгин е създаден по мотиви от ексцентричната повест на Пушкин. Преди прожекцията ще прозвучат две арии от операта „Дама Пика” на П. И. Чайковски в изпълнение на възхитителните солисти Мария Цветкова-Маджарова (сопран) и Росица Павлова-Инджева (мецосопран).Тази година фестивалът ще се състои между 11 и 22 октомври в София, Пловдив, Варна и още девет града в България. Освен прожекции на най-добрите екранизации, създадени през последните две години, фестивалът ще предложи атрактивна паралелна програма от киносъбития, обединени в няколко цикъла, документални продукции, късометражни филми, безплатни прожекции, дни на различни култури, пърформанси, срещи и дискусии с бляскави личности от света на киното, литературата и музикалното изкуство. Почетни гости на CineLibri 2017 са настоящият носител на международната награда „Ман Букър“ Давид Гросман и един от основоположниците на съвременното немско кино – режисьорът Фолкер Шльондорф, чийто филм „Завръщане в Монтаук” е включен в конкурсната програма.", "date": "2017.09.28", "title": "Новият филм на Роман Полански открива CineLibri"}
{"url": "https://offnews.bg/politika/obiasneniata-na-delian-dobrev-rodata-ne-bila-roda-a-drijm-tijm-kmet-666055.html", "text": "Хасковският депутат от ГЕРБ Делян Добрев разкри нови любопитни и доста странни моменти по скандала в община Хасково, в която колежката му в парламента от БСП Преди ден ГЕРБ се отрекоха от кмета на града Добри Беливанов, който бе лична номинация именно на Добрев.Добрев обаче не каза защо, ако Беливанов е пристанал на Столетницата още преди година, управляващата партия е чакала до вчерашния ден, за да свали доверието си от него.В тв участието си депутатът от ГЕРБ потвърди, че е поискал назначението на зам.-кметовете на Хасково Милена Трендафилова и Евгени Консулов, с които бил в приятелски отношения, а Хасково бил малък град, в който хората се познавали. Добрев обаче отрече да има общ бизнес с тях.Тези хора според него били изключителни професионалисти с безспорни качества. Добрев ги описа като \"истински дрийм тийм\", Според него те пожертвали 3-4 пъти по-високи заплати и отишли да работят в общината само за да може ГЕРБ да изпълни предизборните си обещания и да започнат инвестиции.Добрев заяви, че единствената му роднина на работа в общината е първата му братовчедка Росица Гаргова. Пълният списък на назначенията може да видите в статията За съпруга на Гаргова - Даниел Гаргов, който е председател на комисията по бюджет и финанси в местния парламент, Добрев обясни, че не е назначен, а избран.По повод твърденията на Елена Йончева за многомилионните общински поръчки, които негови фирми са спечелили, Добрев обясни, че Гаргов имал само косвено, и то миноритарно, участие, а мажоритарният собственик на фирмата бил човек близък до БСП - Величко Минев. Депутатът от ГЕРБ го определи като \"ментор на покойния политик от БСП Димчо Михалевски\". \"Николай Динков, втори в листата на БСП в листата в Хасково след Елена Йончева, също има спечелени договори за саниране\", каза още Добрев.Преди него в студиото на Нова телевизия гостува и Елена Йончева. Според нея т. нар. Суджук гейт е детска приказка в сравнение с това, което става в община Хасково.Според нея през договори за ремонт на пътища, саниране и други общински обществени поръчки през фирми с участието на Даниел Гаргов са преминали 100 млн. лева.Според нея скандалът между централното ръководство на ГЕРБ и кмета на Хасково се дължи на факта, че Добри Беливанов в един момент е разбрал, че ще бъде използван като бушон за схемите, които се случват зад гърба му и е поискал да се освободи от хората на Добрев в общината, които са назначени без конкурс по настояване на Делян Добрев.Хасковската сага бе коментирана и от вицепремиера Томислав Дончев, който каза, че скандалът в общината наподобява на риалити формат.", "date": "2017.09.28", "title": "Обясненията на Делян Добрев: Родата не била рода, а дрийм тийм. Кмета го вербували от БСП"}
{"url": "https://offnews.bg/zdrave/bivshiat-shef-na-pirogov-postoianno-otprashtat-bolni-speshniat-pat-666083.html", "text": "Болниците постоянно си прехвърлят пациенти и не искат да ги приемат, защото спешният пациент е скъп. Това заяви бившият директор на \"Пирогов\" проф. Стоян Миланов по повод случая с починал мъж, след като е бил отпратен от \"Пирогов\", а по-късно беше приет в \"Александровска\". За случая съобщи съпругата на пациента Евелина Добрева, \"В конкретния случай виждам много пропуски в системата. На първо място това е фактът, че в момента има опашка от чакащи за телефон 112, това е недопустимо в цял свят. Не говоря за реакцията на колегите, тъй като този пациент трябва да бъде категоризиран с код „червено“ и реакцията трябва да е 8 минути от предаването на адреса – колегите в това отношение са си изпълнили задълженията, но час и половина с пет обаждания не е съвременна система за спешна помощ\", коментира Миланов пред bTV.По думите му това, че пациентът не е регистриран в \"Пирогов\", е недопустимо, тъй като всеки пациент, който пристъпи прага на болницата подлежи на медицински триаж, особено щом е докаран с линейка.\"Това е едно измъкване, което аз не мога да приема. Ние сме имали раждания в ход, които са извършени в нашата шокова зала, това означава ли, че ще кажем: \"Моля ви се не тук\". Това е тежка грешка на екипа, грешка е, че той не е регистриран. Подобен пациент в критично състояние може да бъде разпознат като тежест на състоянието за две секунди от едно опитно лекарско око\", заяви той.Според него основната причина е, че не е направена правилна лекарска преценка в случая, което е станало от незнание. Това е много алармиращ симптом за хронично заболяване, за който в момента може би вече няма лекарство. Ерозията в системата е много тежка и не е от вчера, може би тези процеси започнаха от 10 години насам, допълни Миланов. \"Спешният пациент в момента е нежелан, той е скъп, изисква много голям ресурс на лечебните заведения и наистина има доста често отказ и подритване на спешния пациент между болниците. В момента в моята клиника, в централната реанимация на \"Пирогов\", има пациент, който е обикалял три болници, при положение че те имат капацитет да го приемат и да го лекуват. Първият мотив на една от болниците е, че пациентът е неосигурен, което няма нищо общо със системата за спешна медицинска помощ и въобще защо трябва да му се проверява здравноосигурителния статус, при положение че се нуждае от спешна медицинска помощ. Бил е в състояние, при което до 10 минути е можело да умре – дали по пътя, дали в лечебното заведение. Това е прехвърляне на топката\", коментира бившият директор на \"Пирогов\".\"Това е повсеместна практика, това е ежедневие. Единствените спешни пациенти, които са желани, са кардиологично болните. Повече от ясно е защо - там има финансов драйв, който кара да се търсят даже подобни пациенти\", посочи той.Според него уволнението на спешния екип няма да реши проблемите, защото при настоящата липса на кадри лекарите веднага ще постъпят на работа в друга болница. Почувствах се лично обиден и отговорен от случилото се, защото това се случва в болницата, която има в абревиатурата си спешна медицина и е Меката на спешната медицина в България. За мен това е много крещящ и алармиращ симптом на хронично заболяване и петно, което трудно ще бъде изтрито от лицето на „Пирогов“, коментира още Миланов. Здравният министър Николай Петров също коментира уволнението на спешния екип, като подчерта, че то е било правилно. По думите му се готвят и промени, които ще засегнат спешните пациенти. \"Отново ще актуализираме тази заповед на мой предшественик министър, че спешният пациент се води в най-близкото лечебно заведение, но няма да спрем дотук, а ще продължим нататък. В лечебното заведение пациентът остава и ако той не е профилен, лечебното заведение ще има грижата да го предислоцира в друго лечебно заведение, където профилът е по-добър, а не това да е грижа на екипа с линейката, който да чака и да изтърпи решението къде ще бъде пратен, ако не бъде приет тук\", обясни Петров, цитиран от bTV. ", "date": "2017.09.28", "title": "Бившият шеф на 'Пирогов': Постоянно отпращат болни, спешният пациент е скъп и нежелан"}
{"url": "https://offnews.bg/drugi/tajgar-uuds-pred-prekratiavane-na-karierata-666073.html", "text": "Голфър номер 1 Тайгър Уудс е пред прекратяване на кариерата си, която му донесе стотици милиони долари.Американецът на практика направи първа стъпка към пенсионирането, след като обяви, че повече няма да участва в турнирите от най-високо ниво, като посочи като мотив здравословни проблеми.\"Всяко нещо с времето си. Сега съм ангажиран със здравето си. Изпитвам болки в гърба и ще се посветя на лечението си. След като и ако ги преодолея ще се консултирам с моя хирург.Ще започна да тренирам и ако всичко е наред, може отново да играя голф\", каза Уудс, който има 79 победи в турнири от веригата на PGA.Той не е участвал никъде от февруари насам, а през май се забърка в чудовищен скандал, след като беше хванат в неадекватно състояние зад волана. Тогава Уудс пренощува в полицейския участък, а в организма му беше открит коктейл от пет различни вещества, четири от тях силни болкоуспокояващи.\"Просто заради болките в гърба не можех да заспя, стигнах до инсомния. Трябваше да потърся медицинска помощ\", каза тогава най-прочутият голфър.", "date": "2017.09.28", "title": "Тайгър Уудс пред прекратяване на кариерата"}
{"url": "https://offnews.bg/politika/deputatka-na-mareshki-napuska-parlamenta-666069.html", "text": "Депутатка от партията на Веселин Марешки - \"Воля\" - напуска Народното събрание, съобщи БНР. обяви, че е взела решението си по лични причини.\"Парламентът ще гласува оставката на Нина Миткова в началото на петъчното заседание. На мястото ѝ в парламента трябва да влезе Елена Аксиева. Тя също идва от бизнеса\", заяви Стефан Августинов, член на Изпълнителния съвет на \"Воля\".Нина Миткова е родена на 11 март 1978 г. в Пловдив. Със съпруга ѝ Максим Митков имат компания за производство на велосипеди „Макском“. Родители са на две деца. В парламента Миткова членуваше в комисиите по образование, по здравеопазване и беше заместващ представител на Делегацията в Парламентарната асамблея на Съвета на Европа, бе член и на групата за приятелство България - Катар.Елена Аксиева бе водачка на листата на „Воля“ в Пловдив-област, но се отказа от мандата заради напредналата си бременност по това време.Аксиева е родена на 3 юни 1986 година в Пловдив. Следва икономика в Европейското висше училище по икономика и мениджмънт. Мениджър е на софтуерна компания в сферата на сигурността. Аксиева е съпруга на един от собствениците на охранителна фирма ДАИКС – Атанас Пешев и е дъщеря на Стефан Аксиев, който е работил дълги години в полицията.", "date": "2017.09.28", "title": "Депутатка на Марешки напуска парламента"}
{"url": "https://offnews.bg/sviat/predsrochni-izbori-iaponskiat-premier-razpusna-parlamenta-666058.html", "text": "Японският министър-председател Шиндзо Абе разпусна долната камара на парламента заради предстоящите предсрочни избори, предаде Би Би Си.Провеждането им бе съобщено в понеделник. Вотът е година преди края на мандата, насрочен е за 22 октомври.Те са ход, с който премиерът търси по-голяма подкрепа за политиката си във връзка със севернокорейската криза.Абе стана министър-председател през 2012 година. Неговата Либерално-демократическа партия ръководи управляващата коалиция, която контролира Диета - законодателният орган на Япония, който представлява двукамарен парламент.Популярността му спадна по-рано тази година след обвинения във \"връзкарство\", но подкрепата за него се увеличи, когато Северна Корея изстреля две балистични ракети над Япония, срещу което Абе се противопостави остро.Той свика предсрочни избори, за да се възползва от слабата опозиция и партията му да остане на власт.", "date": "2017.09.28", "title": "Предсрочни избори: Японският премиер разпусна парламента"}
{"url": "https://offnews.bg/futbol/delio-rosi-preotkri-kachestvata-na-babatunde-666096.html", "text": "Изпадналият в немилост в Левски Бабатунде Адениджи отново тренира с представителния отбор на “сините”.В последните седмици нападателят се готвеше с юношеските формации, но днес е бил привикан лично от Делио Роси.Към момента обаче няма изглед нигериецът да получи нов шанс да се докаже със синята фланелка. Най-вероятно става въпрос за епизодичен акт от страна на италианския специалист.Следващият двубой на Левски е срещу Черно море на \"Герена\" в неделя, 1 октомври от 17,30 часа.Продажбата на билети за мача вече стартираха.Желаещите ще могат да си закупят билет от намиращите се в техния град каси на Ticketpro и от бензиностанции OMV.Пропуските за мача ще са налични също в магазина на ПФК ЛЕВСКИ на Сектор „А“ на стадион „Виваком-Арена Георги Аспарухов“ и магазина на НКП на ЛЕВСКИ на бул. \"Тодор Александров\" 23.Цени на пропуските за срещата с Черно море:Сектор Б – 7 лв.Сектор В - 10 лв.Сектор А – 15 лв. (Блок 5 и 6), 18 лв. (Блок 3 и 4), 20 лв. (Блок 1, 2 и Прес ложа), 30 лв. (Ложа 2 и 3), 70 лв. (VIP - достъп до ВИП салона с кетъринг).Гостите ще могат да си закупят билет от каса пред сектор \"Г\". Цената на талоните е 7 лв.", "date": "2017.09.28", "title": "Делио Роси преоткри качествата на Бабатунде"}
{"url": "https://offnews.bg/ikonomika/5-7-rast-na-targoviata-s-rumania-stokoobmenat-ni-e-3-8-mlrd-666094.html", "text": "Търговията между България и Румъния се е увеличила с 5.7%, а стокообменът възлиза на 3,8 млрд. евро, каза зам.-министърът на икономиката Александър Манолев по време на откриването на българо-румънските консултации за икономическо сътрудничество.Делегацията от Румъния се ръководи от държавния секретар в Министерството на бизнес средата, търговията и предприемачеството Стерика Фундуля. Двамата заместник-министри имаха и среща непосредствено след общото заседание.„Салдото в двустранната търговия е положително за България и е в размер на 256 млн. евро за 2016. Вярвам, че положителните тенденции ще се запазят и се надявам, че и работата на смесената работна група ще допринесе в тази посока“, подчерта зам.-министър Манолев.По думите му един от начините за повишаване на стокообмена е чрез разнообразяване на търговските потоци между двете страни и включване на нови продукти в листите на търгуваните стоки. Между България и Румъния се обменят предимно метали и метални изделия, нефтени продукти, захар, зърнени култури, медикаменти, изделия на хранително-вкусовата промишленост, както и транспортни средства, вкл. трактори и автомобили.Като отрасли с перспектива за растеж в двустранната търговия бяха посочени машиностроене, електроника и електротехника, строителство, хранително-вкусова промишленост, текстилна и трикотажна промишленост, IT аутсорсинг и др.„Двустранните търговско-икономически връзки могат да се разширят също така и чрез повече специализирани събития, а несъмнено предстоящото поредно съвместно заседание на нашите две правителства е още един силен знак за компаниите от България и Румъния“, каза още зам.-министър Манолев.От своя страна държавният секретар Фундуля отбеляза, че сътрудничеството между двете страни има все по-голямо значение за цялостното развитие на Европа. Той акцентира на румънските мерки за подобряване на бизнес средата и на постиганите резултати.В своето изказване той обърна внимание и на резултатите, които се отчитат в двустранната търговия между България и Румъния и представи данни, според които към момента над 2000 компании с български капитал оперират в северната ни съседка. Приблизително същата е и цифрата на румънските компании в България, стана ясно по време на срещата.", "date": "2017.09.28", "title": "5.7% ръст на търговията с Румъния, стокообменът ни е 3.8 млрд."}
{"url": "https://offnews.bg/medii/sem-odobri-novia-upravitelen-savet-na-bnt-666093.html", "text": "Съветът за електронни медии одобри единодушно днес състава на новия Управителен съвет на БНТ.Предложените от новия генерален директор Константин Каменаров членове на ръководството бяха гласувани с 5 от 5 гласа.В УС влизат четирима души. Издателят Валери Запрянов ще наблюдава програмата; юристът Зина Трифонова ще отговаря за правните въпроси; журналистът от спортната редакция на БНТ Василена Матакиева ще се грижи за международните връзки и сътрудничеството с Европейския съюз за радио и телевизия (EBU); а журналистът и сценарист Антон Андонов ще наблюдава маркетинга.Членът на СЕМ Мария Стоянова подчерта, че съставът на новия УС е получил пълната подкрепа на медийния регулатор, защото в него влизат хора с изградено име. Като особено положителен сигнал за липсата разделение между високите и ниските етажи тя посочи назначаването на човек от телевизията в управата (Василена Матакиева). ", "date": "2017.09.28", "title": "СЕМ одобри новия Управителен съвет на БНТ"}
{"url": "https://offnews.bg/na-tozi-den/dnes-rozhden-den-imat-664000.html", "text": "Сотир Цацаров, главен прокурор на БългарияПроф. д-р Алберт Бенбасат, литературен критик, филолог и професор по книгоиздаванеАнгел Найденов, депутат и бивш министър на отбранатаПроф. д-р Божидар Кунчев, литературоведБойко Рашков, председател на Националното бюро за контрол на СРС, бивш депутатД-р Даниела Дариткова-Проданова, депутат в 43-ото НСДимитър Цанчев, постоянен представител на България в ЕСЙорданка Донкова, олимпийска шампионка в бягане на 100 м с препятствияМаксим Генчев, актьор и режисьорПетър Волгин, журналистПоли Карастоянова, депутат в 43-ото НСПроф. Светла Бъчварова-Пиралкова, депутатСтефан Командарев, режисьор", "date": "2017.09.28", "title": "Днес рожден ден имат"}
{"url": "https://offnews.bg/obshtestvo/dazhd-v-burgas-slab-sniag-v-planinite-temperaturata-v-sofia-naj-mnog-666034.html", "text": "Жълт код в област Бургас заради проливни дъждове обяви Националният институт по метеорология хидрология при БАН за днес.Очаква се там да паднат до 30 л/кв. м. Вятърът ще е североизточен с пориви 14-17 м/сек. Максималните температури по Черноморието ще бъдат 18-19°.В останалата част от страната валежите ще спрат, само на отделни места ще превалява слабо, но ще остане облачно. Минималните температури ще са между 9° и 14°, а максималните - между 13 и 18 градуса. В София тя ще е 13.Ще продължи да духа слаб, а в Дунавската равнина, Източна България и Източните Родопи - умерен до силен вятър от изток-североизток.В планините ще е облачно, по високите части - мъгливо. На много места ще превали слаб дъжд, над 2000-2200 метра - слаб сняг. Ще духа умерен североизточен вятър. Максималната температура на височина 1200 метра ще е около 8°, на 2000 метра – около 3°.До края на седмицата ще остане хладно, със средна максимална температура 17 градуса.Ето и прогнозата до идната сряда:", "date": "2017.09.28", "title": "Дъжд в Бургас, слаб сняг в планините. Температурата в София най-много 13°"}
{"url": "https://offnews.bg/obshtestvo/v-dianabad-i-simeonovo-bez-voda-dnes-spisak-666045.html", "text": "Ремонти налагат спирането на водата на някои места в столицата, предупреди \"Софийска вода\".Заради почистване и дезинфекция на резервоар „Изгрев – Гниляне“ на ул. „Лозянски дол“, кв. „Изгрев“ гр. Нови Искър, се налага спиране на водоподаването от 10 до 18 часа на жиевеещите в кв. „Гниляне“, кв. „Курило“ и кв. „Изгрев“. При продължителност на дейностите над 12 часа ще има водоноски: в „Гниляне“ - на площада; в кв. „Курило“ - на ъгъла на ул. „Вечерница“ и ул. „Търговска“; в кв. „Изгрев“ - на ъгъла на ул. „Христо Ботев“ с ул. „Надежда“.Водата ще бъде спряна и в \"Дианабад\", на улица \"Крум Кюлявков\", от 10 до 19 ч. Тя ще бъде спряна по високите етажи на 56-и и 57-и блок. Причината е подмяна на хидрофорна уредба. Ако се наложи работите да продължат над 12 часа, ще има водоноска на ъгъла на улиците \"Крум Кюлявков\" и \"Владимир Трендафилов\".В село Житен също няма да има вода - от 9.30 до 14.30, а причината е подмяна на сградно водопроводно отклонение. Няма да има вода на ул. „Отец Паисий“, ул. „Търговска“, ул. „Стубела“, ул. „Люляк“, ул. „Черковна“. При над 12-часово спиране на водата, ще бъде осигурена водоноска на ъгъла на ул. „Житница“ и „Надежда“.В се налага спирането на водата от 9.30 до 17 часа на ул. 39. Пак там ще чака водоноска, ако работите продължат над 12 часа.В с. Доброславци се налага спиране на водоподаването от 9 до 21 часа на ул. „Градинарска“ от ул. „Липа“ до ул. „Житенски път“, бивш стопански двор. Пред двора ще чака водоноска, ако работите продължат над 12 часа.Вилна зона „Симеоново – север“ също ще остане без вода. От 9.30 до 21.30 часа тя ще бъде спряна на ул. „Ѝеромонах Гаврил Лесновски“ №1, №3, №5, ул. 45 от №5 до №24.", "date": "2017.09.28", "title": "В Дианабад и Симеоново без вода днес (списък)"}
{"url": "https://offnews.bg/izvan-terena/i-svetat-na-sporta-skarbi-za-hiu-hefnar-666099.html", "text": "Смъртта на основателя на \"Плейбой\" Хю Хефнър потопи в скръб и света на спорта. Не са една или две известните спортистки, позирали на страниците на популярното като мъжката библия издание. Припомняве, че първа това прави легендарната германска фигуристка Катарина Вит през 1998 година и това се превръща във вторият най-продаван брой в историята на списанието. Изключителен спортист и забележителен човек, Катарина Вит е считана за една от най-великите фигуристки на всички времена. Постигнатите от германката резултати са повече от впечатляващи. Тя има две олимпийски, четири световни и шест поредни европейски титли.Дали разголените снимки вредят на красавиците в света на спорта е все още голям спор. Но тези, които вече са позирали едва ли съжаляват, че са го направили. Представяме ви подбор на едни от най-популярните звезди от спорта, радвали окото през годините.Ейми АкъфАмериканската състезателка на висок скок Ейми Акъф се появява на корицата на \"Плейбой\" през септември 2004 година. Снимките й са част от 12-те страници с репортаж \"Жените на Олимпиадата\". Освен Ейми, могат да се видят фотоси на още седем спортистки.Акъф е участвала в четири летни олимпиади (1996, 2000, 2004 и 2008) като част от отбора на САЩ. Най-доброто й постижение е четвъртото място в Атина.Анита МарксАнита Маркс играе професионално американски футбол пет години като куотърбек. Анита е момиче на \"Плейбой\" в септемврийското издание през 2002 година. Според изявлението на Анита причината, поради която се съгласява да се съблече, е за да покаже на света, че има и женска професионална футболна лига и една дама може да изглежда секси и привлекателно, въпреки че играе футбол.Ашли ХаркълроудАмериканската тенисистка Ашли Харкълроуд привлича повече почители, след като се появява на корицата на \"Плейбой\" през август 2008 година. Тя е първата професионална тенисистка, която се съблича пред мъжкото списание. След като става част от света на спорта през 2000 година, Ашли достига 39-то място в ранглистата през 2003 година. Няма титла от нито един голям тенис турнир, но красотата й компенсира изцяло липсата на късмет в кариерата.Мария БутирскаяКариерата на Мария Бутирская във фигурното пързаляне е още един чудесен пример за това как тежката работа и упоритите тренировки водят до изключителни резултати. Руската фигуристка печели световната титла през 1999 година, три европейски златни медала и е 6-кратна шампионка на Русия. Мария Бутирская завършва четвърта на Олимпиадата през 1998 година и шеста - през 2002 година. Прелестите й лъсват на корицата на \"Плейбой\" през ноември 1998 година, точно след игрите в Нагано.Аманда БиърдЕдва на 14 години Аманда Биърд печели първия си олимпийски златен медал и се превръща във втората най-млада американска плувкиня с олимпийска титла. Тя чупи два пъти световния рекорд на 200 метра бруст и участва в четири игри (1996, 2000, 2004 и 2008), от които завоюва общо 7 медала. Аманда среща доста противници, когато по време на игрите в Пекин се появява в реклама на организацията \"Хора за етично отношение към животните\" (РЕТА). Тя обявява, че предпочита да се снима гола, отколкото облечена в кожи. Преди да се появи без дрехи за рекламите на РЕТА, Аманда изгрява на корицата на \"Плейбой\" през юли 2007 година.Роми, Никол, Катарина и ПетраРоми, Никол, Катарина и Петра са четири германски олимпийски състезателки, които позират през септември 2008 година за местния \"Плейбой\". Всяка от тях се появява на различна корица.Състезателката по ветроходство Петра Ниеман се прибира у дома със сребърен медал от световното първенство през 2006 година, има няколко национални титли и взима участие в три Олимпиади (2000, 2004 и 2008).Никол Райнхарт печели шест златни медала от общо 11 на световното първенство по кану и олимпийска титла от Пекин през 2008 година в дисциплината 500 метра четворки.Роми Тарангул е високо уважавана в света на джудото. За първи път участва в Олимпиада през 2008 година, печели сребърен медал на европейското първенство през същата година и първо място на Световната купа по джудо, проведена в България също през 2008 година.Състезателката по хокей на трева Катарина Изабел Шолц става европейска шампионка за девойки до 18 години през 2000 и 2001 година и вице-световна шампионка за девойки до 21 години през 2004 година. Катарина печели престижният шампионски трофей на Федерацията по хокей на трева през 2006 година и европейското първенство през същия сезон.Юлия, Катарине, Петрисе, Надя и ИзабелеПет от най-симпатичните германски спортистки, които участваха на Олимпийските игри в Рио де Жанейро преди година, също позираха за изданието в специален брой. Гребкинята Юлия Лир, състезателката в овчарския скок Катарине Бауер, Петриса Соля (тенис на маса), Изабеле Херле (плувен маратон) и Надя Прайс (колоездене ВМХ) са на корицата. Във фотосесиите те изглеждат наистина впечатляващо. Снимките на дамите бяха придружени от материал за 20-те най-важни мъжки въпроса, свързани с олимпийските игри.", "date": "2017.09.28", "title": "И светът на спорта скърби за Хю Хефнър"}
{"url": "https://offnews.bg/ikonomika/koi-sa-naj-dobrite-balgarski-firmi-666091.html", "text": "За шеста поредна година най-успешните български фирми ще се състезават за приза „Най-добра българска фирма на годината.“ Конкурсът е инициатива на Първа инвестиционна банка (ПИБ) и основната му мисия е да отличи българските компании, които се справят успешно със своя бизнес и предизвикателствата пред него. Идеята на проекта е да се поощри предприемачеството в България, като се отличат добрите идеи, практики и се мотивира иновативността на родните фирми. Именно затова задължително условие за участие в конкурса е фирмите да са с български капитал, да се управляват от български мениджмънт и да имат създадена българска марка. Категориите са четири: „Средни и големи фирми“, „Микро и малки фирми“, „Стартираща фирма“ и „Фирма на публиката“. Кои бяха победителите миналата година?В категорията „Микро и малка фирма“ през 2016 година приза взе Винарска изба ЛОГОДАЖ – производител на висококачествени вина от уникални български сортове грозде. Създадена през 1994 г., избата е разположена в най-красивия и топъл български район - долината по поречието на река Струма в Югозападна България. Това е край с богата и древна история, с хилядолетни традиции в лозарството и винопроизводството. Единствено в тази част на света се отглеждат уникалните български сортове Широка Мелнишка Лоза и Ранна Мелнишка Лоза. Именно тези сортове са в основата на иновационната концепция на винарната – създаване на неповторими, многопластови и благородни вина с максимална хармония и концентрирана плодовост.Победител в категорията „Средна и голяма фирма“ през 2016 година стана АГЛИКА ООД. Компанията произвежда висококачествен текстил - хавлиени кърпи, различни видове одеала, постелъчно бельо. Качествени продукти, които все повече са дефицит в родните магазини, част от които залагат на евтин китайски или турски внос. Във фирмата вече работят над 460 души, а продуктите са признати и се изнасят в множество държави в Европа и Америка. АГЛИКА е единственият производител в света, който разполага с всички съществуващи технологии за производство на хавлиени кърпи и уникални производствени линии за дигитален печат на кърпи, одеала и спално бельо. Компанията вече има база и във Флорида, САЩ, като продължава успешно международната си експанзия, за разлика от много български фирми, които не могат да се преборят с конкуренцията на външните пазари и стигат до фалит.Fibank (Първа инвестиционна банка) осигурява наградите на победителите. Мнението на публиката също ще бъде взето под внимание – желаещите да гласуват за своя фаворит ще имат възможност да дадат своя вот от 16 октомври до 12 ноември 2017 г. Фирмите, които желаят да участват в конкурса, трябва да попълнят кратък въпросник, който може да бъде намерен на сайта на конкурса -  . Крайният срок за попълване на въпросника е 15 октомври 2017 г. Още новини и информация можете да намерите и на сайта на конкурса.", "date": "2017.09.28", "title": "Кои са най-добрите български фирми?"}
{"url": "https://offnews.bg/obshtestvo/vitoshka-bez-koli-do-sveta-nedelia-novi-promeni-v-dvizhenieto-666054.html", "text": "Столичният общински съвет ще гласува днес булевард \"Витоша\" да бъде затворен за коли между \"Алабин\" и \"Александър Стамболийски\". Удължаването на пешеходната зона пред Съдебната палата и покрай храм \"Света Неделя\" е стъпка по пътя към освобождаването от автомобили на едноименния площад. Предстои пл. \"Св. Неделя\" да бъде изцяло реконструиран след конкурс. Въвежданено на новата пешеходна зона ще промени движението в района, посоката му по Позитано\" - между \"Лавеле\" и Леге\", ще бъде обърната. Това ще натовари трафика по кварталните \"Княз Борис I\" и \"Калоян\", още повече, че днес  в карето между \"Алабин\" и \"Леге\" и булевардите \"Христо Ботев\", \"Патриарх Евтимий\" и \"Васил Левски\".На Софийски градски съд ще бъдат осигурени 10 паркоместа, както и 3 на банка в района, за да се освободи бул. \"Витоша\" от паркирани коли до \"Ал. Стамболийски\", обясни главният архитект Здравко Здравков, който заедно със зам.-кмета по транспорта Евгени Крусев е вносител на предложението. Трамваите в района няма да се спират. ", "date": "2017.09.28", "title": "Витошка без коли до Света Неделя, нови промени в движението"}
{"url": "https://offnews.bg/kultura/raj-na-andrej-konchalovski-s-premiera-na-6-oktomvri-trejlar-666086.html", "text": "\"Рай\" на режисьора Андрей Кончаловски разказва историята на Олга, Жул и Хелмут, чиито пътища се пресичат в тежки военни времена.Олга – имигрирала руска аристократка, е член на френската съпротива.Тя е арестувана от нацистите, защото укрива еврейчета. За наказание я изпращат в затвор, където се запознава с французина Жул – нацист, който трябва да разследва нейния случай.Той обаче харесва Олга и ѝ предлага по-лека присъда срещу секс. Тя е готова на всичко, за да избегне тежкото наказание, и се съгласява на предложението. Въпреки това обаче нейната надежда за свобода бързо изчезва, защото ситуацията се развива по неочакван начин.Олга е преместена в концентрационен лагер. За нейна изненада там среща немския офицер от SS Хелмут, който е бил влюбен в нея и все още таи силни чувства. Старата страст помежду им бързо се разпалва и двамата преживяват бурна връзка. Хелмут предлага на Олга бягство, но с течение на времето и наближаването на нацисткия крах представата ѝ за Рай драстично се променя.Кончаловски е в Москва през 1937 година в семейството на известните писатели Сергей Михалков и Наталия Кончаловска. Завършва централното музикално училище през 1952 г., а пет години по-късно завършва колежа към Консерваторията в Москва. Две години учи пиано в Консерваторията. Завършва режисура във ВГИК при Михаил Ром.По време на обучението си има малки роли в няколко филма. Съсценарист е на филма на Андрей Тарковски „Иваново детство” от 1962 година. През 1965, вдъхновен от Акира Куросава, създава филма „Първият учител”, а след година и „Историята на Ася Клячина”. През 1969 година Кончаловски решава да се върне към класиките и създава „Дворянско гнездо” и „Вуйчо Ваньо” (1970), който получава награда „Сребърна раковина” на фестивала в Сан Себастиан.Филмът му „Романс за влюбени” от 1974 година има страхотен успех и печели Голямата награда на фестивала в Карлови Вари. През 1979 година епичният „Сибириада” получава Специалната награда на журито на фестивала в Кан. Година по-късно Кончаловски е награден със званието „Народен артист на СССР” и заминава да работи в Холивуд. Именно там създава филмите си „Любовниците на Мария” (1984), „Влакът беглец” (1985), „Хоумър и Еди” (1989) и блокбастъра „Танго и Кеш” (1989) с участието на Кърт Ръсел и Силвестър Сталоун.В началото на 90-те години режисьорът се завръща в Русия. Издава две автобиографии. През 1997 година продуцира най-скъпия телевизионен сериал до онзи момент – „Одисея”, с участието на Арманд Асанте. През 2002 година печели Специалната награда на журито на фестивала във Венеция за филма си „Дом на глупците”. През 2010 година излиза филмът му „Лешникотрошачката 3D”, който е с бюджет 90 милиона долара. През 2014 година с „Белите нощи на пощальона Алексей Тряпицин” печели наградата за най-добър режисьор на филмовия фестивал във Венеция.", "date": "2017.09.28", "title": "\"Рай\" на Андрей Кончаловски с премиера на 6 октомври (трейлър)"}
{"url": "https://offnews.bg/kultura/srebarniat-orel-na-han-asparuh-mozhe-da-pristigne-u-nas-dogodina-666092.html", "text": "Оригиналът на прочутия сребърен орел на хан Аспарух от археологическия комплекс „Вознесенка” в Запорожка област – Украйна, може да пристигне у нас догодина, предаде пресцентъра на Министерство на културата.Идеята е на посланика на Украйна у нас Микола Балтажи, който се срещна с министъра на културата Боил Банов. Той предлага артефактът да пристигне по повод навършването на 100 години от признанието на независимостта на страната от Царство България.„100-годишнината от това паметно събитие трябва да бъде отбелязана по подобаващ начин през 2018 година”, каза дипломатът. „Желанието ни е по повод 100-годишнината от установяване на дипломатически отношения между страните ни оригиналът на прочутия сребърен орел на хан Аспарух от археологическия комплекс „Вознесенка” в Запорожка област – Украйна, да бъде показан в някой от водещите музеи в центъра на София, където артефактът ще може да бъде видян от колкото се може повече посетители”.Банов предложи орелът да бъде експониран в Национална галерия „Двореца” в София, след като се постигне договореност между нашата Национална галерия и Запорожкия етнографски музей.Смята се, че сребърният орел е част от върха на пленено в бой византийско знаме (щандарт). Орелът е представен в момент на борба със змия.", "date": "2017.09.28", "title": "Сребърният орел на хан Аспарух може да пристигне у нас догодина"}
{"url": "https://offnews.bg/politika/drijm-tijmat-na-dobrev-v-haskovo-se-razpada-dazhd-ot-ostavki-666090.html", "text": "Дъжд от оставки заваля в община Хасково, след като гръмна скандалът с роднинско-приятелските назначения на депутата от ГЕРБ Делян Добрев.Народният-представител от БСП Елена Йончева разкри изключително . Дали това ще се случи в действителност обаче е съвсем отделна тема.Оставките на внедрените близки, роднини и познати на Добрев в Хасково реално започнаха още преди три дни. Тогава молби за напускане депозираха двамата заместник-кметове на общината. Тръгнаха си съученичката на видния гербер Милена Трендафилова и Евгени Консулов, кумец освен съученик на Добрев. Днес в тв участие депутатът от ГЕРБ призна, че е уредил назначаването им, но оправда кадруването си с факта, чеВъпреки похвалата за професионализма на близките до Добрев днес последваха нови оставки.Малко преди обедната почивка оставки хвърлиха кумата на Добрев Биляна Димитрова, която бе секретар на общината  и първата братовчедка на бившия министър Росица Гаргова, която завежда финансовата дирекция.Двете заявиха пред Дарик, че мобите им за напускане били личен акт и че не можели да работят с кмета Добри Беливанов.Съпругът на първата братовчедка Даниел Гаргов е председател на комисията по бюджет и финанси в местния парламент, което е очевиден конфликт на интереси, тъй като реално работата му е да контролира работата на жена си!?!Освен това Гаргов е акционер в повече от 40 фирми с много сериозен бизнес - „Еко Традекс Груп“ АД, веригата чейндж бюра \"Форуком\", пътностроителната \"Европът 2005\" ООД и много други. \"Еко Традекс Груп\" има договор с община Хасково за рекултивация на местното сметище на стойност от 3,336 милиона лева, а освен това самостоятелно или в консорциум е получила договори за саниране по \"безплатната\" програма. \"Европът 2005\" пък изгражда и ремонтира общински пътища в хасковско.До края на работния ден в община Хасково се чакат още оставки.Според източници на OFFNews хасковската структурата на ГЕРБ на практика е разделена на два лагера, а конфликтът между тях тепърва ще се разраства.", "date": "2017.09.28", "title": "Дрийм тиймът на Добрев в Хасково се разпада. Дъжд от оставки"}
{"url": "https://offnews.bg/zdrave/prokuraturata-proveriava-bolnitcata-v-lovech-666070.html", "text": "Прокуратурата започва проверка в болницата в Ловеч по искане на здравния министър Николай Петров. Целта на проверката ще е да се установи дали държавата е ощетена в полза на частен интерес чрез договорите между МБАЛ „Проф. д-р Параскев Стоянов\" и частна структура, съобщи зам.-министър Лидия Нейчева на среща с ръководството и служителите на областната болница. Нейчева подчерта, че е разочарована от мениджмънта на болницата.\"Не е нормално месечното възнаграждение на някои лекари тук да достига 4 хил. лв., не е нормално служители да идват на работа с плащани от болницата таксита, както и декапитализирано дружество да поддържа девететажна сграда, нито пък областна болница да не работи по пътеки за долекуване. Това се преустановява. Сменяме политиката\", каза тя.Заместник-министърът представи новия борд на директорите с председател Даниела Коларова, финансист от София. За изпълнителен директор е избрана д-р Анка Георгиева, която досега е завеждала Диализното отделение на болницата.Бордът вече е приел да връща половината от възнагражденията си в касата на болницата под формата на дарение, както и ежемесечно да изнася отчет за работата си и за финансовото състояние на лечебното заведение. До дни ще бъдат изплатени заплатите за месец юни и 40% от юлските, а в края на октомври служителите ще получат възнаграждения за месец август и остатъка от юли.Отпуснат е и първият транш от кредита, отпуснат от Университетска болница \"Св. Иван Рилски\", с който ще бъдат изплатени част от задълженията на ловешката болница, а министерството ще търси начин за цялостното погасяване на дълговете. В Ловеч ще бъде доставен нов скенер, а МЗ отпуска капиталови средства за закупуване на лапароскопска и ендоскопска апаратура, за ремонт на покрива и за стерилизационна. ", "date": "2017.09.28", "title": "Прокуратурата проверява болницата в Ловеч"}
{"url": "https://offnews.bg/sviat/pochina-osnovateliat-na-playboy-hiu-hefnar-666053.html", "text": "Основателят на легендарното списание Playboy Хю Хефнър е починал в дома си. Той си отиде на 91 години, съобщи Ройтерс, като се позовава на изявление от Playboy Enterprises.В съобщението им се казва още, че той е починал в дома си от естествена смърт.Баща ми живя изключителен и въздействащ живот и ще липсва на много хора, заявява синът му Купър Хефнър. Той определи начин на живот, който е в основата на марката Playboy, една от най-разпознаваемите и трайни марки в историята\", казва младият Хефнър. Допълва, че баща му е имал „изключителен и влиятелен живот“, че е бил „пионер в медиите и културата“, нарича го защитник на свободното слово, гражданските права и сексуалната свобода.Списание Playboy е основано преди повече от 60 години. Хефнър започва Playboy в кухнята в дома си през 1953 г. Първата двойна страница е била с Мерилин Монро.То става най-продаваното мъжко списание по света. Пикът му е 7 млн. копия, продадени за един месец.„Голото“ списание превръща Хефнър в мултимилионер. Той създава бизнес империя, която включва казина и нощни клубове.Обличащият се в копринена пижама магнат стана известен с хедонизма си и със сватбите си с модели на Playboy.Твърдеше, че е спал с повече от 1000 жени и признаваше, че използва виагра, за да поддържа либидото си. През 2012 г., на 86 г., той се ожени за третата си съпруга – Кристъл Харис, която е с 60 г. по-млада от него.", "date": "2017.09.28", "title": "Почина основателят на Playboy Хю Хефнър"}
{"url": "https://offnews.bg/politika/mvr-shte-uchi-politcaite-na-samootbrana-666117.html", "text": "Нападенията над полицаи по време на служба се увеличават през 2017 г., затова МВР ще учи служителите на реда на самоотбрана.За първите шест месеца на годината са регистрирани 176 нападения над полицаи, което е с 27% повече в сравнение със същия период на миналата година. През 2016 г. е имало 284 нападения над полицаи, отчете вътрешният министър Валентин Радев.Най-много са нападенията над полицаи в Бургас и Плевен. В Бургас за първите шест месеца на годината е имало 37 нападения над полицаи при 47 нападения за миналата година, а в Плевен – 13 нападения над полицаи за първата половина на годината при 24 нападения за 2016 г.Друг пример за увеличаване на нападенията над полицаи е София, обясни вътрешният министър, без да даде конкретни данни.Радев допълни, че нападенията засягат и други държавни служители като лекарите и учителите.\"Процес с посегателство над длъжностни лица важи особено за полицията, но и не само за нея. Това не е добра практика, защото започва да се посяга и на учители, и на лекари и т.н. Тенденцията е обща“, коментира министърът.\"Нашето задължение и това, което можем да направим, е да обучим полицаите точно как да използват, включително оръжие, когато се самоотбраняват. Или други помощни средства, или дори без средства\", подчерта той.По думите му е важно да се постави границата и да е ясно докъде стигат правомощията на полицаите, което след това да бъде обяснено и на гражданите - \"докъде е границата и защо не трябва да се посяга на държавни служители и в случая на МВР\".", "date": "2017.09.28", "title": "МВР ще учи полицаите на самоотбрана"}
{"url": "https://offnews.bg/kultura/za-parvi-pat-balgarski-folkloren-ansambal-uchastva-na-festivala-v-shan-666071.html", "text": "За първи път български фолклорен ансамбъл участва на Международния фестивал по изкуствата в Шанхай. Страната ни беше представена от танцьорите от фолклорния ансамбъл „Пламъче“.За първи път български танцов ансамбъл участва в мащабното културно събитие от неговото създаване през 1999 година. В концертната програма на фестивала ансамбълът представи танци от всички етнографски области на България. Танцьорите са носили и автентични народни носии, характерни за региона, който представяли. Шанхайският фестивал на изкуствата, организиран от Правителството на Шанхай и Министерството на културата, е единственият държавен международен фестивал по изкуствата, водеща платформа за културен обмен и едно от най-влиятелните културни събития в КНР. Той е посветен на древния търговски път, свързващ по суша и море Китай със Средиземноморието.Участие във фестивала тази година взеха фолклорни групи от близки и далечни краища на света – България, Китай, Кения, Шри Ланка, Узбекистан, Малайзия, Индонезия, Египет, Сърбия, Русия, Украйна, Италия, Испания, Литва, Филипините, Иран и други.Участието на българския ансамбъл в мащабното културно събитие е осъществено с помощта на генералния консул на България в Шанхай Димитър Пампулов. ", "date": "2017.09.28", "title": "За първи път български фолклорен ансамбъл участва на фестивала в Шанхай (галерия)"}
{"url": "https://offnews.bg/tehnologii/roboti-dronove-3d-vizualizatcii-i-vr-na-evropejskata-nosht-na-ucheni-666119.html", "text": "Демонстрации на роботи, дронове, 3D визуализации и виртуална реалност, забавни експерименти, научни опити в различни области, както и на иновативни стоки и услуги. Всичко това ще могат да видят посетителите на София Тех Парк по време на Европейската нощ на учените – 29 септември 2017 г.Научно-технологичният парк се включва в инициативата за поредна година и ще е отворен в този ден за всички желаещи да се докоснат до науката от 17.00 до 22.30 часа.Център на програмата ще са екипи от 11–те лаборатории, като учените ще представят своята работа на своеобразно изложение в Лабораторния комплекс на парка. На организирани образователни беседи изследователите ще обяснят по интересен и забавен начин любопитни факти и нови постижения в областта на науката.Посетителите ще могат да се запознаят с лечебни и ароматни растения, отглеждани в in vitro условия, а най-малките ще могат да оцветят бижута с форма на различни бактерии и да изработят модели от био-пластелин.\"Лаборатория \"Високопроизводителни изчисления\" ще представи възможностите на суперкомпютъра на София Тех Парк, като ще бъдат демонстрирани интересни числени симулации на орбитите на планетите в слънчевата система, молекулярна динамика и метеорологични прогнози.Лабораторията „Виртуална и разширена реалност“ ще представи различни възможности за пресъздаване на виртуална и разширена реалност на посетителите, които ще могат да изпробват лично част от техниката, използвана в лабораторията (zSpace, Oculus Rift и Leap Motion). С помощта на Oculus Rift гостите ще могат да се потопят във виртуална среда, в която с Leap Motion ще контролират гравитацията и ще създават и взаимодействат с геометрични фигури.С възможностите на разширената реалност посетителите ще превърнат статично 2D изображение в 3D интерактивен обект.iGEM България е отбор от млади учени, който ще участва за втора година в единственото по рода си международно състезание по синтетична биология. Той е подготвил много любопитни занимания свързани с бактериите и техните невероятно способности, с ДНК и микробите.„Лабораторията по киберсигурност ще демонстрира опасностите на несигурните отворени мрежи като тези в кафета, ресторанти, хотели и други. Във фоайето на Лабораторния комплекс на София Тех Парк, ще можете да се запознаете и с един от най-симпатичните членове на Лабораторията по киберсигурност – хуманоидният робот ЕСИКА. В серия от демонстрации ще научите повече за възможностите и функциите на ЕСИКА и роботи като нея, както и за това какви са основните елементи на един робот и за какво служат.Битки с бойни роботи, робот марсоход и обучение по ЛЕГО роботика ще предложат на посетителите нашите партньори от Роботика БГ. Те ще демонстрират колко е интересно да се програмират истински роботи и с какво тази специалност е полезна в реалния живот. Желаещите ще могат да се запознаят с устройството и функциите на няколко робота животни и робот марсоход, пресъздадени с ЛЕГО. Бойните роботи ще се състезават в забавни сумо битки.Стартиращи компании, които работят и развиват идеи в Инкубатора на научно-технологичния парк, ще демонстрират свои иновативни стоки и услуги на изложение.", "date": "2017.09.28", "title": "Роботи, дронове, 3D визуализации и VR на Европейската нощ на учените"}
