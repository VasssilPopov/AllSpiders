{"url": "https://offnews.bg/ikonomika/predlagat-radoslav-milenkov-za-shef-na-bankovia-nadzor-698970.html", "text": "Управителят на Българската народна банка Димитър Радев предложи на Народното събрание кандидатурата на Радослав Миленков за подуправител на БНБ – ръководител на управление „Банков надзор“, съобщиха от пресцентъра на централната банка.Миленков трябва да поеме функциите на .\"Радослав Миленков е добре познат и уважаван специалист в банковите среди, който е доказал своите професионални познания и добра репутация, посочват от БНБ. - Той разполага с всички необходими качества за ръководител на управление „Банков надзор“ в БНБ, включително задълбочен поглед върху банковата система, практически знания за механизмите за осъществяване на банковия надзор, както и значителен управленски опит в няколко търговски банки.\"От месец ноември 2014 г. досега Радослав Миленков е председател на Управителния съвет на Фонда за гарантиране на влоговете в банките (ФГВБ). В рамките на своя мандат като председател на ФГВБ той поддържа добро сътрудничество с Българската народна банка, Министерството на финансите, банковата общност в страната и с други национални и международни институции.Радослав Миленков е магистър по финанси. Завършил е Университета за национално и световно стопанство с отличие, владее английски език и не членува в политически партии.", "date": "2019.03.08", "title": "Предлагат Радослав Миленков за шеф на банковия надзор"}
{"url": "https://offnews.bg/politika/banov-ne-e-viarno-che-gerb-ne-se-grizhi-za-kulturata-698976.html", "text": "За всеки е видно, че визиите на левите за България са единствено популизъм и лъжи. Предстоящите европейски избори са много ключови и нашата задача е да мотивираме хората да останат тук и да гласуват, тъй като непосредствено преди вота има натрупване на почивни дни. В противен случай идва тежкият популизъм на социалистите.Това заяви министърът на културата Боил Банов пред участничките в осмата политическа академия на Жени-ГЕРБ във Велико Търново.Лансира се лъжлива мантра, според която ГЕРБ не се занимава и не се грижи за културата и изкуството, каза пред аудиторията Банов.Той твърди, че в момента системата на театрите и филхармониите работи отлично - „Никой там не може да се оплаче, че има финансови ограничения. Осигуряваме пари не само за заплати, но и за творческата дейност. Музеите и галериите по места също получават добри пари, знаят какво ще получат и е важно какъв е самият им мениджмънт. За киното тази година има с 2 милиона повече – от 13 на 15 милиона. За културно наследство също има повече средства. Правителството увеличава и парите за читалища, парите за култура в общините“, заяви министърът на културата.„Не е вярно, че ГЕРБ не се грижи за културата. Имайте самочувствие и опровергавайте тази лъжлива мантра“, категоричен е Банов. На осмата политическа академия председателят на Жени-ГЕРБ Ирена Соколова заяви, че \"Банов е сред емблематичните министри на това правителство\".", "date": "2019.03.08", "title": "Банов: Не е вярно, че ГЕРБ не се грижи за културата"}
{"url": "https://offnews.bg/tehnologii/novata-seria-samsung-galaxy-s10-veche-e-nalichna-v-a1-698975.html", "text": "Най-новите модели на Samsung – Galaxy S10, Galaxy S10+ и Galaxy S10e – вече са налични в търговската мрежа на А1.  може да се закупи за 1 299,99 лева в брой или за 59,99 лева на месец с абонаментен план A1 ONE Unlimited 5XL. Със същия план цената на  е 1079,99 лева в брой или 49,99 лева на месец, а  е достъпен за 879,99 лева в брой или 39,99 лева на изплащане.A1 стартира предварителни поръчки на новата серия смартфони Samsung Galaxy S10 на 21 февруари, веднага след световната премиера на моделите. Първите 1 000, които закупят и активират Samsung Galaxy S10 или S10+ до 15 март и се регистрират в приложението на Samsung Members между 1 и 8 април, ще получат безплатно новите слушалки Galaxy Buds.Новата серия на Samsung залага на новия Infinity-О дисплей, извит по двата ръба с малък отвор за предните камери в горния десен ъгъл. Galaxy S10 разполага с 6,1-инчов QHD+ sAMOLED дисплей с резолюция 3040х1440 пиксела. Този при Galaxy S10+ е 6,4-инчов QHD+ sAMOLED, с резолюция 3040х1440, а S10e има 5,8-инчов FHD+ sAMOLED дисплей с резолюция 2280х1080. И трите са оборудвани с Gorilla Glass стъкло от последно поколение за по-голяма здравина. S10 и S10+ разполагат и с Ultrasonic сензор за пръстови отпечатъци, който е вграден в дисплея на устройството. При S10e има стандартен сензор, който е разположен на старт бутона отстрани на корпуса.Камерите на новата Galaxy S10 серия разполагат с изкуствен интелект и редица функции, които позволяват заснемане на висококачествени изображения дори при по-слаба осветеност. Основната камера при S10 и S10+ е тройна в конфигурация 12МР Dual Pixel+12МР Wide+16МР Ultra Wide. При S10e основната камера е двойна в конфигурация 12МР Dual Pixel +16МР Ultra Wide. Galaxy S10+ се предлага с двойна UHD селфи камера в конфигурация 10МР+8МР, а S10 и S10е идват с 10МР UHD сензор.И при трите нови модела процесорът е Exynos 9820 на Samsung. Те идват във версии с 6GB за S10e, 8GB за S10 и S10+ и 12GB RAM за ексклузивната керамична версия на S10+. Вградената памет ще е съответно 128GB за S10e, 128GB за S10 и 128GB, и 1TB за S10+. Телефоните имат още USB-C, IP68 рейтинг на корпусите, поддържат безжично зареждане, като могат да зареждат и други устройства, благодарение на новата функция PowerShare.", "date": "2019.03.08", "title": "Новата серия Samsung Galaxy S10 вече е налична в A1"}
{"url": "https://offnews.bg/tenis/davat-zelena-svetlina-za-transdzhendari-v-zhenskia-tenis-698960.html", "text": "Женската тенис асоциация (WTA) ще приеме транссексуални играчи. Това заяви изпълнителният директор на асоциацията Стив Саймън.Той сподели, че политиката на тура е съобразена със стандартите на Олимпийските игри, според които транссексуални играчи могат да се състезават на професионално ниво, без да се подлагат на операция за промяна на пола поради високи нива на тестостерон.\"WTA винаги е била организация, която се основана на принципа на приемане и осигуряване на равни възможности\", заяви Саймън.\"В момента нашата политика позволява на транссексуални играчи да се състезават\", добави той. Срещу това има съпротива, като против участието на родени като мъже сред жените се обяви легендата Мартина Навратилова.\"Но ние уважаваме всички мнения. Тя иска проблемът да бъде обсъден, което аз намирам за справедливо\", завърши изпълнителният директор.Навратилова, носителка на 18 титли от Големия шлем, бе обвинена в трансфобия, след като написа в колонка във вестник, че позволяването на мъже, които \"решават да стана жени да се състезават с жените е безумно и нечестно\". По-късно тя се извини.Тази седмица бившата британска олимпийска шампионка в плуването Шарън Дейвис също изрази позицията си спрямо транссексуалните спортисти, които искат да се състезават при жените.\"Вярвам, че има фундаментална разлика между това като какъв се родиш и как се идентифицираш полово. За да защитим женския спорт тези, които са мъже и са променили пола си на жени, не трябва да се състезават сред жените\", каза плувкинята. Едно е ясно - темата тепърва ще бъде повдигана и решенията определено ще са трудни за вземане.", "date": "2019.03.08", "title": "Дават зелена светлина за трансджендъри в женския тенис"}
{"url": "https://offnews.bg/futbol/dermendzhiev-iskam-levski-da-postigne-tezi-uspehi-koito-imah-nachelo-698977.html", "text": "На пресконференцията преди дербито на 25-я кръг на родната Първа лига между Левски и Лудогорец, старши треньорът на \"сините\" Георги Дерменджиев заяви, че феновете на \"Георги Аспарухов\" ще мотивират допълнително неговите футболисти. Той добави, че въпреки миналото си като треньор на тима от Разград, няма никакво място за сантименти.64-годишният специалист не мисли, че от Лудогорец са способни да изненадат неговия отбор, тъй като познава отлично обстановката, както и играчите на отбора.“На този етап всичко е възможно, но аз не броя точките. Не трябва да се заблуждаваме от трите поредни победи. Важното е да изградим определен стил на игра, но не искам да правя сравнения с други отбори. Последните случки около клуба са най-положителното, което можеше да се случи. От тук нататък трябва да следваме и изпълняваме зададената програма. Колкото до Лудогорец - знаете колко време съм бил с този отбор. Малко от играчите не са били по мое време, така че съм наясно с какво разполагат. Постигнал съм много начело на Лудогорец, но това вече е в миналото. Нямам сантименти, защото съм професионалист. Искам цялата енергия, която имам, да влагам в името на Левски”, допълни още наставника на \"сините\".Дерменджиев не подмина и треньорската смяна в лагера на \"орлите\". Както е известно начело на разградчани вече е Стойчо Стоев, който замени Антони Здравков.“Разбира се, че когато в един отбор има треньорска смяна, мотивацията е коренно различна, но няма от какво да се притеснявам. Аз работя в Левски и искам клубът да постигне тези успехи, които имах начело на Лудогорец. Надявам се стадиона винаги да е пълен. Тези фенове, които ще дойдат да подкрепят Левски, ще мотивират футболистите да бъдат по-отговорни”, сигурен е 64-годишният специалист.", "date": "2019.03.08", "title": "Дерменджиев: Искам Левски да постигне тези успехи, които имах начело на Лудогорец"}
{"url": "https://offnews.bg/temida/shvejtcaria-veche-ne-iska-ekstraditcia-na-zhoro-shopa-balgaria-shte-g-698972.html", "text": "Районна прокуратура-София започва наказателно производство срещу Георги Семерджиев за лично укривателство на семейство Арабаджиеви, съобщи пред агенция „Фокус“ говорителят на главния прокурор Румяна Арнаудова.Вчера Ветко и Маринела Арабаджиеви бяха арестувани в жилище в община Кабрера де Мар (в близост до Барселона), което е ползвано от Георги Семерджиев - Жоро Шопа.Софийска районна прокуратура е уведомена от Дирекция „Международно оперативно сътрудничество“ към МВР, че днес Семерджиев е бил освободен, тъй като швейцарските власти са оттеглили искането си за екстрадицията му.От Дирекция „Международно оперативно сътрудничество“ при МВР са извършили съответните проверки и са установили, че издаденият от швейцарските власти сигнал за международно издирване на Георги Семерджиев е заличен, съобщи Арнаудова.Разследването на Софийската районна прокуратура е за това, че е спомогнал Вълчо и Маринела Арабаджиеви - лица, които са обвинени в извършване на престъпление, да избегнат или да бъде осуетено спрямо тях наказателното преследване или да останат ненаказани, без да се е споразумял с тях преди да са извършили престъплението. Софийската районна прокуратура ще извърши спешни действия по събиране на доказателства и ангажиране на наказателната отговорност на личния укривател Георги Семерджиев, заяви още говорителят на главния прокурор.", "date": "2019.03.08", "title": "Швейцария вече не иска екстрадиция на Жоро Шопа, България ще го разследва за укриването на Арабаджиеви"}
{"url": "https://offnews.bg/obshtestvo/pette-iskania-na-shestvieto-za-pravata-na-zhenite-koeto-premina-tazi-698980.html", "text": "Шествие за правата на жените премина тази вечер от Министерски съвет до Орлов мост в София.Причината шествието да се състои на тематичния ден - 8 март, е да се даде гласност на съществуващите все още неравнопоставеност и дискриминация, основани на пола, в различните сфери на живота. И да призове заедно да намерим решения, заявиха организаторите на акцията.\"Някои от пречките пред пълноценната изява на жените са ширещото се домашно насилие, на което е подложена всяка трета жена в България (от началото на 2019 г. от ръката на свои партньори или роднини, живота си изгубиха седем жени, а други шест бяха жестоко пребити); съществуващата разлика в заплащането - у нас жените получават с 14% по-ниски заплати и 40% по-ниски пенсии от тези на мъжете; ограниченото участие във вземането на решения и отчитане на специфичното въздействие на нормативната уредба върху жените – едва 25% са народните представителки в 44-тото НС.\" - посочват още организаторите на Шествието за правата на жените. Организатори на шествието са Българският фонд за жените, Българският хелзинкски комитет, Студентското общество за равенство при СУ, Младежката ЛГБТ организация \"Действие\", Фондация „Ресурсен център Билитис“, КЕФ - Клуб за Еклектичен Феминизъм, ЛевФем, Постоянна ромска конференция, Фондация ГЛАС, Фондация „Изящни дела“.", "date": "2019.03.08", "title": "Петте искания на Шествието за правата на жените, което премина тази вечер в центъра на София"}
{"url": "https://offnews.bg/sviat/politciata-v-istanbul-spria-sas-salzotvoren-gaz%c2%a0shestvie%c2%a0za-pravata-698982.html", "text": "Полицията в Истанбул използва сълзотворен газ, за да разпръсне хиляди хора, опитали се да се включат в шествие по главната пешеходна зона на града по повод 8 март. Демонстрантите, повечето от които жени, се бяха събрали близо до затворената за автомобили улица \"Истиклял\".Според властите шествието било \"неразрешено\".На подходите към пешеходната зона бяха поставени заграждения и органите на реда изстреляха няколко гранати със сълзотворен газ срещу желаещите да се включат в демонстрацията.През последните години турските власти ограничават протестите, като се позовават на съображения за сигурност, отбелязва Асошиейтед прес. ", "date": "2019.03.08", "title": "Полицията в Истанбул спря със сълзотворен газ шествие за правата на жените"}
{"url": "https://offnews.bg/obshtestvo/danachni-pod-prikritie-se-ozovali-navatre-v-moreto-na-korab-v-kojto-i-698981.html", "text": "За да проследят дали се издават касови бележки, данъчни служители са се озовали навътре в морето на нудистки круиз.Случката е от миналото лято, но беше разказана чак днес в парламента от финансовия министър Владислав Горанов.Миналото лято ги качвахме на круизни кораби. И имаше една забавна ситуация, в която навътре в морето се оказа, че това е нудистки круиз и колегите бяха изключително притеснени, заяви Горанов.Според него обаче \"всички способи са допустими, защото в края на краищата интересът на обществото е да има по-малък дял на сивата икономика и бюджетът да бъде обезпечен.\"Финансовият министър разказа за парадоксалната ситуация, провокиран от репортаж на БНТ за служители на пловдивската дирекция на НАП, които са играли хоро под прикритие в село Марково на 4 март. Данъчните платили за вход по 1 лев и 50 стотинки, но не получили касови бележки.Горанов коментира, че неиздаването на касова бележка е административно нарушение, което се наказва с глоба и принципът на маловажност не се прилага. Той обаче отбеляза, че в случая в село Марково \"колегите са преиграли\".", "date": "2019.03.08", "title": "Данъчни под прикритие се озовали навътре в морето на кораб, в който има само нудисти"}
{"url": "https://offnews.bg/politika/donchev-ikonomicheskiat-ni-model-e-izcherpan-niama-kak-da-si-bogat-698985.html", "text": "Аз твърдя, че този икономически модел, който имаме в момента, е по-скоро изчерпан. През последните 10 години той ни е дал много, но е по-скоро изчерпан. Разходите за труд растат с 8-10% на годишна база, трябва да минем на следващо стъпало - да си припомним как да правим по-скъпи неща, заяви в интервю за \"Панорама\" на БНТ вицепремиерът Томислав Дончев.Няма как да си богат, ако продаваш евтини неща. Това е като в електронните игри - на колкото по-високо ниво отиваш, толкова по-сложно става, твърди Дончев.Той е на мнение, че темпът ни на нарастване с над 3% на годишна база е добър в сравнение с останалите страни членки на ЕС, но трябва да гледаме малко по-напред.Затова неговият екип разработва план за икономическа трансформация.Производството трябва да се насочи към нещо с по-висока добавена стойност, смята вицепремиерът.Едно е да добиваш метал, стомана, мед. А съвсем друго е да произвеждаш зъбни колела, да правиш машини, отбеляза вицепремиерът. ", "date": "2019.03.08", "title": "Дончев: Икономическият ни модел е изчерпан. Няма как да си богат, ако продаваш евтини неща"}
{"url": "https://offnews.bg/ikonomika/poreden-chuzhd-investitor-biaga-ot-balgaria-698966.html", "text": "Aмepиĸaнcĸият пpoизвoдитeл нa бaтepии ЕnеrЅуѕ щe зaтвopи cвoя зaвoд в Tъpгoвищe, cъoбщиxa oт ĸoмпaниятa. Peшeниeтo e взeтo oт бopдa нa диpeĸтopитe, cъoбщи ЅееNеwѕ.B зaвoдa в Бългapия ce пpoизвeждaт aĸyмyлaтopни бaтepии зa дизeлoви пoдвoдници.\"Pъĸoвoдcтвoтo взe peшeниe, чe бъдeщoтo тъpceнe нa бaтepии зa дизeлoви пoдвoдници нe e дocтaтъчнo пpeдвид cъщecтвyвaщия бpoй ĸoнĸypeнти нa пaзapa\", глacи oфициaлнoтo cъoбщeниe.ЕnеrЅуѕ плaниpa дa пpoдaдe зaвoдa и eвeнтyaлнo oбopyдвaнeтo в нeгo нa дpyгa ĸoмпaния, aĸo тoвa e възмoжнo.Koмпaниятa oчaĸвa дa зaпишe eднoĸpaтни paзнocĸи oт пpиблизитeлнo $32 милиoнa, oт ĸoитo $22 милиoнa зa oтпиcвaнe нa aĸтиви и $10 милиoнa oбeзщeтeния, пoчиcтвaнe и дpyги.Това е поредният чужд инвеститор, който напуска България през последните месеци. Преди броени дни концернът Nestle затвори най-голямата фабрика за сладолед у нас.Южноафриканската фирма Automotive Leather Company, която произвежда автомобилни тапицерии, включително за BMW, също обяви, че закрива  дъщерното си предприятие „АЛС България“.„Предвид повишаването на местните оперативни разходи и промяната в условията на труд през последните няколко години, дейността на „АЛС България“ стана нежизнеспособна без вдигане на цените“, обяснява компанията собственик на АЛС - канадската Exco Technoligies Limited. Пак наскоро някогашния национален цигарен монопол \"Булгартабак\" закри единствената си останала работеща фабрика в Благоевград.", "date": "2019.03.08", "title": "Пореден чужд инвеститор бяга от България"}
{"url": "https://offnews.bg/sviat/cheshkata-politcia-pretarsi-tcentralata-na-kapsh-v-praga-zaradi-razsle-698986.html", "text": "Полицаи от Националния център за борба с организираната престъпност са претърсили в четвъртък местната централа в Прага на австрийската фирма \"Капш\", която управлява електронната система за събиране на пътни такси в Чешката република. Чешката полиция е влязла и в офиса на заместник-председателя на управляващата партия ANO Ярослав Фалтинек, апартамента на изпълнителния директор на \"Капш\" в Чехия Карел Файкс, както и в сградата на антимонополната комисия в Бърно.Сайтът Novinky.cz съобщи, че Националният център за борба с организираната престъпност разследва изпълнителния директор на \"Капш\" в Чехия Карел Файкс и ръководителя на антимонополната комисия Петър Рафай за корупция. Те са заподозрени, че са се опитали да повлияят на договора за експлоатация на електронната система за събиране на пътни такси в Чешката република.Към момента обаче няма нито обвинени, нито арестувани след вчерашните претърсвания, проведени от центърa за борба с организираната престъпност.Австрийската фирма \"Капш\", която управлява тол системата в Чешката република от 2007 г. насам, ще бъде заменена от консорциума SkyToll / Czechtoll тази година, уточнява чешкото обществено радио.", "date": "2019.03.08", "title": "Чешката полиция претърси централата на Капш в Прага заради разследване за корупция"}
{"url": "https://offnews.bg/drugi/karaivanova-i-divite-kotki-otpadnaha-na-1-4-finalite-na-kolezhanskoto-698968.html", "text": "Отборът на Анастасия Караиванова от WVWC Уест Вирджиния Веселиън Колидж, който е воден от легендарната Виктория Булетс, не успя да се клрасира на полуфиналeн мач в MEC (Mountain East Conference) DII.Тимът загуби от Чарлстън с 69 -75. Във въпросната среща българката записа 5 минути, с две точки, една борба и една открадната топка.Така Караиванова приключи дебютния си сезон в NCAA DII с 19 мача от конференцията. Преди това Анастасия направи два много успешни сезона в NJCAA DIII като шампионка и вице шампионка на САЩ.Караиванова е на 22 години, шампионка и вицешампионка със Славия и Рилски спортист в държавните първенства за кадетки. Възпитаничка е на Надка Голчева, Иван Лепичев и Красимира Банова. Играла е и за девическите формации на Левски и НСА.", "date": "2019.03.08", "title": "Караиванова и Дивите котки отпаднаха на 1/4-финалите на колежанското по баскетбол"}
{"url": "https://offnews.bg/izvan-terena/prelestnata-polovinka-na-isko-vse-oshte-ne-misli-za-brak-snimki-698963.html", "text": "Испанската актриса Сара Саламо, която стана популярна не толкова с професионалните си постижения, а с факта, че е приятелката на Иско, все още не иска да се венчае с хлафа на Реал Мадрид.Двамата са в очакване на своята рожба и красавицата признава, че в настоящия момент трудно би се справила с организацията на сватба.\"За момента не мислим за подобно събитие. Няма да мога да се справя и с това. Силите няма да ми стигнат\", споделя Саламо.Интересното е, че Сара е привърженик на градския съперник на Реал - Атлетико Мадрид. Преди време актрисата сподели, че изживява тежки минути, когато Иско игре в дербито срещу \"дюшекчиите\".", "date": "2019.03.08", "title": "Прелестната половинка на Иско все още не мисли за брак (снимки)"}
{"url": "https://offnews.bg/temida/sasht-arestuvaha-balgarin-za-onecoin-piramidata-za-miliardi-dolari-698979.html", "text": "Федералният прокурор на Манхатън повдигна днес обвинения срещу съоснователите на криптовалутата OneCoin Ружа и Константин Игнатови, които са обвинени в организирането на финансова пирамида за милиарди долари и продажба на криптовалута с цел измама, съобщава 33-годишният Игнатов, брат на Ружа Игнатова, е арестуван на 6 март на летището в Лос Анджелис и е откаран в Централния съд на Калифорния, където са му били предявени обвиненията. Сестра му се издирва.В обвинителния акт се посочва, че 38-годишната Ружа Игнатова - съосновател и бивш президент на OneCoin, е обвинена в измама с ценни книжа и пране на пари.Константин Игнатов, понастоящем президент на OneCoin, е обвинен в заговор за извършване на финансова измама. Максималното наказание в САЩ за повдигнатите обвинения е до 20 г. лишаване от свобода.В резултат на действията на Игнатови, жертвите в тяхната пирамидална схема по цял свят са инвестирали милиарди долари в OneCoin.Джефри Берман, федерален прокурор в Ню Йорк, заяви, че компанията на Ружа и Константин Игнатови се основава \"изцяло на лъжи и измама\". Игнатови са обещавали голяма възвращаемост с минимален риск, обаче реалността е, че двамата са се обогатявали за сметка на своите жертви. В обвинителния акт се посочва, че макар схемата на Игнатови да се е базирала на нови технологии (криптовалута), по същество това е класическа финансова пирамида, която е нанесла вреди на финансовата система на щата Ню Йорк.В обвинителния акт е подчертано, че OneCoin е криптовалута, съществуваща само в съзнанието на нейните създатели и техните съучастници. За разлика от автентичните криптовалути (например биткойн), които регистрират историята на трансакциите в т. н. \"блокчейн\", OneCoin няма реална стойност и не предлага на инвеститорите никакъв способ за проследяване на парите им, а също така не може да се използва за закупуване на нищо.Разследването показва, че само между четвъртото тримесечие на 2014 г. и третото тримесечие на 2016 г. OneCoin е реализирала приходи от продажби в размер на 3 милиарда и 353 милиона и \"печалба\" от 2 милиарда и 232 милиона евро. \"Стойността\" на OneCoin е нараснала от от 0,50 евро за единица при създаването си до почти 30 евро през януари 2019 г.В обвинителния акт се подчертава, че Ружа Игнатова е била наясно за измамната същност на OneCoin и е споделяла \"стратегия\" за излизане от бизнеса.В едно от електронните си писма тя предлага свое решение: \"Вземай парите, бягай и обвинявай някой друг за това\".OneCoin е основана през 2014 г. от Ружа Игнатова със седалище в София. Офисът се намираше на площад \"Славейков\", срещу Софийската градска библиотека. Игнатова е оглавявала OneCoin до октомври 2017 г. Константин Игнатов оглавява OneCoin от средата на 2018 година.", "date": "2019.03.08", "title": "САЩ арестуваха българин за OneCoin - пирамидата за милиарди долари"}
{"url": "https://offnews.bg/futbol/niama-opasnost-za-zhivota-na-legendata-dinko-dermendzhiev-698955.html", "text": "Към момента няма пряка опасност за живота на легендата Динко Дерменджиев, съобщиха от пресцентъра на Университетската болница \"Свети Георги\" в града под тепетата пред Plovdiv24.bg.\"Състоянието му е стабилно. Следващата седмица започва рехабилитация, която би трябвало да подобри нещата. Рано е да се говори за изписване от лечебното заведение, трябва да мине определено време\", добавиха от лечебното заведение. Както е известно легендата на Ботев Пловдив и българския футбол е настанен в Клиниката по неврология, след като миналата седмица получи инсулт.Популярният с прозвището Чико бивш футболист е бил на кафе с приятели, сред които е бил и Георги Василев, когато му е прилошало.Дерменджиев досега не е имал здравословни проблеми. На 2 юни легендата трябва да навърши 78 години.", "date": "2019.03.08", "title": "Няма опасност за живота на легендата Динко Дерменджиев"}
{"url": "https://offnews.bg/sviat/sasht-krim-ne-e-chast-ot-rusia-698957.html", "text": "Комитетът по международните въпроси при Камарата на представителите на САЩ одобри законопроект, който забранява на американското правителство да признае Крим за регион в Русия, съобщава руският „Известия“.Решението за това е било прието с пълно мнозинство на 7 март. Текстът на закона за непризнаването на анексирането на Крим е внесен в Конгреса на 16 януари и отправен за разглеждане в Камарата на представителите. Ако бъде подкрепен от двете камари, той ще бъде връчен на президента на САЩ Доналд Тръмп за подпис.Документът забранява на американското правителство да „признава де-юре и де-факто суверенитета на Руската федерация над Крим, неговото въздушно пространство или териториалните води“. Освен това забранява оказването на всякаква помощ, която би била възприета като признаване на този регион като част от Русия. Същевременно на президента на САЩ се разрешава да прави изключения, свързани с интересите на националната сигурност.По-рано през март се разрази скандал по повод отбелязването на държавната принадлежност на полуострова в картите на Google. Компанията призна, че понякога регионът е неправилно изобразяван за потребителите в Русия и коригираха ситуацията. Сега в Русия Крим се вижда като част от страната, а за потребителите от други страни – като спорна територия.В Украйна Google бе призован да изобразява навсякъде еднакво Крим, а именно като нейна неизменна принадлежност.Крим влезе в състава на Русия след референдума през 2014 г. За присъединяването му тогава гласуваха 96,77% от жителите на полуострова и 95,6% от избирателите в Севастопол. Москва многократно подчертаваше, че процедурата е извършена в строго съответствие с международното право. Украйна не признава резултатите от референдума и счита полуострова за своя територия, както и преди.", "date": "2019.03.08", "title": "САЩ: Крим не е част от Русия"}
{"url": "https://offnews.bg/dw/oproshtavame-dalgovete-na-glavno-miuftijstvo-zashto-698969.html", "text": "Първата стъпка е направена - парламентът одобри на първо четене да бъдат опростени дълговете на мюсюлманското вероизповедание към бюджета. Защо на мюсюлманското? Защото от близо 8,45 милиона лева задължения на шест регистрирани вероизповедания към края на 2018 г. около 8 милиона лева (почти 95%) са публични вземания на мюсюлманското вероизповедание - за осигуровки, данъци, лихви и т.н. Вносителите на законопроекта за данъчната амнистия от ГЕРБ и ДПС премълчаха този факт, а беше редно това да фигурира в мотивите.Парламентът разписва празен чекПропуснали сме да проверим - така депутати отговарят на въпроса защо в законопроекта липсват и сумите, и длъжниците. А всъщност би трябвало да се почне именно оттук, защото иначе парламентът на практика подписва празен чек. Този отговор се дължи публично на данъкоплатците, за чиято сметка се отписват тези задължения. Да не говорим за това, че те не са питани дали са съгласни духовниците да бъдат закачени на държавна издръжка, въпреки че вероизповеданията притежават имоти, получават външно финансиране и развиват стопанска дейност. Горе долу по същия начин преди двайсетина години публично бяха отписани над 172 милиона долара дългове на “Нефтохим”, над половин милиард лева на “Кремиковци” - или общо за всички предприятия 1,12 трилиона стари лева и 328 милиона долара, изпарили се по силата на Закона за необслужваните лоши кредити (ЗУНК).Формално обсъждането на данъчната амнистия се случва в отсъствието на народните представители от „БСП за България“, бойкотиращи парламента заради промените в Изборния кодекс. След като преди ден обаче останалите парламентарно представени партии, в т.ч. и ДПС, отхвърлиха ветото на президента върху тези промени, лидерът на социалистите Корнелия Нинова обвини ДПС и ГЕРБ в сговор заради данъчната амнистия. От ДПС отвърнаха на удара - огласиха как депутатите от БСП се редели всяка седмица за командировъчни в парламента, за да компенсират изтънелите - поради отсъствията - техни възнаграждения.Заради едни имотиЗащо е необходима амнистията - това обясни по Националното радио депутатът от ДПС и заместник-председател на правната комисия в парламента Хамид Хамид: заради неплатени задължения към хазната, частни съдебни изпълнители (ЧСИ) предявявали претенции към имоти на мюфтийството. Така преводи от бюджета за заплати отивали за покриване на задълженията, т.е. по сметки на ЧСИ - на практика пак в хазната. Което налагало те да бъдат опростени.Още един аргумент чухме по темата: говорителят на Главно мюфтийство Джелал Фаик мотивира данъчната амнистия с националната сигурност - като един вид превенция пред радикализацията на българските мюсюлмани. Този аргумент беше изтъкнат и през 2018 г., когато Консултативният съвет по национална сигурност реши държавата да поеме издръжката на вероизповеданията. Говорителят припомни и това, че 600 имами не получавали заплати.Именно заради неплатени дългове имаше опасност мюсюлманското вероизповедание да се прости с особено ценен за него имот - 27 декара в софийския квартал \"Малинова долина\", които през 2017 (по време на служебното правителство) НАП обяви за публична продан заради задължения на Главно мюфтийство. Теренът е придобит още в началото на този век (по време на кабинета на НДСВ-ДПС) за изграждането върху него на Ислямски център с университет, общежития и административна сграда, библиотека и конферентни зали. Новата сграда е необходима на съществуващия сега Висш ислямски институт да получи необходимата акредитация и де юре да стане висше учебно заведение. Първият опит за започване на строителство беше спрян през 2009 година (при Тройната коалиция). Тогава - след протести на хора от квартала - ДАНС реши да проверява произхода на парите. Също така беше намесено и името на Оманския фонд, акционер в КТБ. Столична община така и не издаде строителна виза, защото не разрешава втора джамия в София, а такава е необходима за нуждите на университета. Още един аспект по темата: “Атака” събра 19 000 подписа под призива: “Да спрем ислямизацията на България!”Не намесвайте националната сигурност!Действително НАП е продавала и продава имоти на Главно мюфтийство, заяви говорителят на Националната агенция по приходите (НАП) Росен Бъчваров за Дойче веле. Той обаче се позова на закона, който забранява конкретизиране на извършените продажби. Според осведомени източници, теренът в \"Малинова долина\" все така принадлежи на Главно мюфтийство и продължава да си стои незастроен.Ръководството на мюсюлманското вероизповедание от години поставя въпроса за висше учебно заведение за ислямски духовници в България. Изтъква се, че сега тези кадри се обучават в чужди държави, откъдето те се връщат радикализирани. През 2014 г. тогавашният шеф на ДАНС Владимир Писанчев също настоя за такъв висш институт, за “да поддържаме нормалния ислям и да подкрепяме нормалната вяра на хората”.Създаването на Ислямски център, нереализиран от 17 години, изглежда още по-голяма химера във времената на “нелибералната християндемокрация” на Орбан, към която немалко български политици хранят топли чувства, и на фона на сегашния възход на национализма и патриотизма. Прави впечатление също и липсата на активност от страна на ДПС по темата. Не обаче и когато трябва да се опазват ценни терени. Само че това вече няма нищо общо с националната сигурност. Затова нека не я използват нито за коз, нито като алиби.Б. ред. - Статията е от ", "date": "2019.03.08", "title": "Опрощаваме дълговете на Главно мюфтийство. Защо?"}
{"url": "https://offnews.bg/litca/damata-koiato-razkaza-igrata-na-mutrobaroka-i-balkanturist-698920.html", "text": "На днешния ден искам да ви запозная с историята на една успяла дама в областта на културата в България. Специалното в случая не е, че тя е жена. Колкото и да не им се вярва на някои, примери за успели жени в родината ни има много. Не е странно и че е смогнала да се развие именно у нас, примери и за това бол: който търси, намира. Уникалното е, че тя бележи впечатляващи успехи в областта на културата. И то не къде да е, а в държавния и обществен сектор, където всички сме наясно, че културата е с единия крак в Балкантурист и с другия в мутробарока – а по средата е страшната истина.Всъщност няма и да е точно запознанство, тъй като . Днес, повече от две години след залога ми (1000 лева! знам, че толкова е сигурно само уискито на някои бивши министри, но аз съм беден редактор), реших да проверя дали надеждите ми не са били напразни. Дали и тя като много други творци просто ще бъде смазана от халтурата. Или ще се окаже въздух под налягане като други, чиито имена няма да спомена, но ще загатна, че започват с „Б“ и завършват на „оршош“.През 2016 на конкурса за директор на Дома на хумора и сатирата в Габрово се случва малкото чудо да бъде избран човек, който е завършил един от най-престижните университети в света - Кралския колеж по изкуства в Лондон (Royal College of Art). Така за пръв път начело на подобна институция у нас застава експерт с първокласно световно образование и международен опит, вместо някоя тьотка или тавариш, стигнали най-много до Ленинград.През 2019 тя вече ръководи най-голямото международно културно събитие в цяла България, а и едно от най-забележителните от своя калибър по света.Две години е многоСамо за две години Домът на хумора и сатирата организира 55 изложби и 157 събития: кинолектории, прожекции, представяния на книги, театрални постановки, дискусии, детски ателиета. Това води до рекордно повишаване на посетителите с 5,2% през лето Господне 2018-то. И това въпреки че музеят повишава цените на билетите си и въвежда сезонни такива, което води до ръст на приходите с 38,7% (97 344 лева). Приходите от музейния магазин също скачат с 25,5% (52 238 лева).„1988 г. музеят има около 140 хил. посетители, а за 1989 г. са 110 хил. След началото на промените настъпва рязък срив заради икономическата и социалната ситуация в страната. Но данните за 2018 г. са страхотни, имаме над 5% ръст в посещаемостта, като за миналата година това са 39 700 души. Като пак ще кажа, че това е рекорд за Дома от годините след 1989. Проследявайки първите месеци на годината, мога да кажа, че тази тенденция продължава. Другият показател, който е много важен за нас е, че времето за престой нараства значително. Не на последно място: хората идват по-информирани. Тоест, прочели са някъде, запознали са се и са решили да дойдат с цел, а не случайно“, коментира Доровска пред OFFNews.И това не е случайно, директорката започва да работи с външни експерти по маркетинг, пиар, дигитална реклама и дизайнер. Това води не само туристите от България, но и от цял свят, като най-много са от Русия, Тайван, Китай, Румъния и Великобритания.„Направихме няколко емблематични изложби. Не знам дали може да се каже за България „блокбъстър изложба“, но са с такъв характер. Едната от тях беше посветена на проектите на . Другата голяма изложба бе посветена на . Тя представя малко познатото му лице: той е известен като карикатурист, но ние представяме негова сатирична скулптура, живопис, рисунки и графика. Това беше много важно проучване за нас, тъй като Цонев е свързан със създаването на Дома на хумора и сатирата. Освен това той е едно от най-големите имена в карикатурата в България и изключителен художник, за когото трябва да се говори. Творчеството му, което се пази целокупно (не е разпиляно, разделяно, разпродадено) от неговите наследници, беше невидимо за публиката. Когато започнахме да проучваме за изложбата, аз търсих много упорито да видя някъде нещо за сатиричните му скулптури, но нямаше нищо никъде. С тази изложба ние извадихме едно абсолютно непознато и може би забравено донякъде наследство, защото сатиричната му скулптура е без аналог както в България така и в останалите страни от Източния блок“, коментира директорката.Кураторът на изложбата Иво Милев прави и първото проучване на дневниците на Цонев – над 30 тетрадки, съхранявани в Държавния архив. Друго ценно проучване е извършено от Антон Стайков:„Метафори и пропаганда. Вестник „Папагалъ“ обхваща периода на Втората световна война и веднага след нея. Изключително забавно е да се види как карикатурата формира обществено мнение и как след това метафората става доста черно-бяла и с откровено пропаганден привкус. „Папагалът“ е международен формат, водещ своето начало от 19-и век в Италия. Това е бързото представяне на външната политика чрез персонифициране на различните държави с характерни повтарящи се герои. Те с различни житейски ситуации – на пазара, кораба потъва, цирк – показващи отношенията между Великите сили и малките държави. Тази изложба ще бъде част от програмата на Чудомировите празници в Казанлък сега“, допълва тя.Ами сега?На 17 май предстои да бъде открито . Темата тази година е насочена към публичните: пространство, изкуство, дебат, медии, интерес, сигурност и „други разни работи с публично измерение“. До 7 март са получени над 800 заявки за участие от 63 държави, като крайният срок за подаването им беше днес, 8 март. Средното темпо, с което са пристигали заявките вчера, е било 25 в час. Това накара Доровска да ми пише към полунощ - понеже знае, че главният ни редактор ни кара да работим  – с думите, че системата прегрявала и скоро ще се срути като Търговския регистър в горещ летен ден. Затова удължавала крайния срок до полунощ на 9 март.Чакам някой да ми посочи друго събитие в областта на изкуството в България, което предизвиква подобен международен интерес. Банов? Рашидов? Криско?Миналата година са пристигнали близо 1700 заявки в двата раздела на Биеналето за карикатура и съвременно изкуство: „Горди сме да споделим, че тази година и двете категории ще получат статуетка „Златен Езоп“. Това е важно, тъй като досега „Езоп“-ът е бил даван за изкуство, а не за карикатура, което е странно, като се има предвид, че сме Дом на хумора и сатирата. Другото важно е, че самите статуетки пък са изработени от проф. Георги Чапкънов, който е неразривно свързан с музея: негови са статуите на Дон Кихот и Санчо Панса, Хитър Петър, Чарли Чаплин“.Членове на журито пък са шестима изтъкнати родни и международни експерти в областта на изкуството и карикатурата: . Те ще участват в редица прожекции, лекции и работилници, достъпни за публиката и професионалистите, които да почерпят от техния опит. Тази година за пръв път ще се проведе и изложба-работилница с деца, дело на художничката Невена Екимова. Тя е създала зала, кръстена „Град-градина“, в която децата ще могат да се забавляват и занимават с различни аспекти на общественото, отнасяйки се до това какво значи да живееш в един град и да го променяш.„Няма да бъде пресилено, ако кажем, че това е най-големият международен форум за изкуство, провеждан в България“, изтъква директорката. А да сте чували, че скромността краси човека, госпожо Доровска? Някои хора обаче могат да си го позволят.Няма времеНяма и пари. Въпреки че е благодарна на общината и сигурно на държавата за подкрепата, Маргарита изтъква, че страшно не ѝ достигат пари. Че на кого му стигат, бих попитал аз. Сега Домът оперира с 600 000 лева годишно, но един разумен бюджет би бил поне 1 милион лева.„Субсидията е константа, за съжаление тя не е свързана с целите, които си поставяш, ами с броя служители, на които е оценен музеят, и с квадратните метри закрита площ. Ние имаме два източника на самофинансиране: продажбата на билети и артикули от магазина и проектите. Не мисля, че има друга въобще културна организация в България, която в момента да има два текущи проекта по програма „Творческа Европа“ на Европейската комисия. А в момента подготвяме и друг проект по „Хоризонт 2020“, казва тя.А пари са необходими за редица задачи: квалифициране на персонала**, реконструкция и дострояване на музея, дигитализация на фонда с 33 595 произведения: „Фондът трябва да е достъпен и да разчитаме на експертиза от цял свят. Абсурдно е да мислим, че в малка България има експерти от световен мащаб за всичко. Но за да привлечем такива хора, ни трябва дигитален фонд. Няма как да поканиш някой да ти дойде от другия край на света, за да работи с хартия в музея. Просто не се прави така вече“.Браво, браво, браво, госпо...жоНяколко години след като , която е окупирала културата и държавата ни, се появи директорка на музей, която да хваля дори без да ми се плаща. Която доказа, че нещата можели да стават както трябва. Че култура може да се развива без саламени русалки, ферментирали министри и шменти-капели. Разбира се, нещата са далеч от перфектното, но спрямо обстоятелствата и това е геройство. Държавата е редно най-сетне да започне да отделя поне 1% от БВП за култура, дай Бойко повече, и да се отръска от нафталина на социализма, като отвори институциите ни към света и покани повече международни експерти или подготвени в чужбина българи, които да вдигнат на крака изкуството. Но за това са нужни пари. А пари има, но не отиват на правилните места и у правилните хора. И всички Ние знаем кои са всички Те.На този светъл ден искам отново да дам Маргарита Доровска за пример на всички дами и господа за това как може да се постига успех в областта на културата в България с добра подготовка, къртовски труд и адски инат. Защото най-лесно е да си седиш в кочината и да се примириш или да си хванеш куфарите и да отлетиш. ---------------------------------------", "date": "2019.03.08", "title": "Дамата, която разказа играта на мутробарока и Балкантурист"}
{"url": "https://offnews.bg/politika/parkat-na-rezidentcia-lozenetc-da-e-dostapen-za-posetiteli-nastoiav-698965.html", "text": "Млади социалисти от София предлагат паркът на резиденция “Лозенец“ да стане достъпен за всички граждани. На 9 март те ще се съберат пред резиденцията на ул. \"Милин камък\" 70, за да заявят искането си.Според Министерството на отбраната, което стопанисва резиденция “Лозенец”, тя е секретен обект, но от друга страна срещу сумата от 14 400 лв. всеки може покани над 500 души на частно парти. На сайта на Министерството е публикуван ценоразпис за ползването на уж секретния обект, посочват от БСП-София.Предложението е паркът на резиценция „Лозенец“ да е достъпен през светлата част от деня. Според инициаторите е недопустимо такава историческа и природна даденост - пример за градинско и парково изкуство в сърцето на столицата, да стои заключена и да се ползва само от привилегировани политици и заможни хора.Събитието е организирано от младежите от БСП - район Лозенец, като част от кампанията на Младежко обединение в БСП - София “24х24”.", "date": "2019.03.08", "title": "Паркът на резиденция 'Лозенец' да е достъпен за посетители, настояват млади социалисти"}
{"url": "https://offnews.bg/ikonomika/4-i-5-zvezdni-hoteli-osiguriavat-personala-si-na-nerealno-niski-zapla-698962.html", "text": "4- и 5-звездните хотели в Банско, Пампорово и Боровец осигуряват персонала си на средно 764 лв. месечно, което е с близо 200 лв. по-малко от средния осигурителен доход за страната и значително по-ниско от обичайните възнаграждения в бранша. Във Велинград в същата категория хотели осигурителният доход е 540 лв., което е дори под минималния осигурителен доход, съобщава НАП.Местата за настаняване в зимните курорти и Велинград ще бъдат подложени на т.нар. открито наблюдение, проверки и ревизии. То представлява явно присъствие на инспектори на НАП в търговския обект в продължение на седмици, като се следят оборотите и отчитането им на касовите апарати, работното време и заетостта на персонала. Ако бъдат открити значителни разлики в осигуряването на персонала в даден обект спрямо подобни такива на същата територия, е възможно извършването на ревизия, при която осигурителните вноски могат да бъдат определени по аналогия, обясняват от приходната агенция.НАП пусна и онлайн калкулатор, на който служителите могат да изчислят колко губят от по-ниските си осигуровки: .„Има пряка връзка между укриването на обороти и т.нар. „заплата в плик“. Неиздаването на касови бележки формира приходи, от които впоследствие се изплащат необложени възнаграждения. Проверките, които започваме в хотелите, целят да пресекат тази практика“, каза директорът на „Фискален контрол“ в НАП Спас Шишков.", "date": "2019.03.08", "title": "4- и 5-звездни хотели осигуряват персонала си на нереално ниски заплати, НАП ще ги следи на място"}
{"url": "https://offnews.bg/kultura/sofijskata-filharmonia-otbeliazva-120-godini-ot-rozhdenieto-na-pancho-698940.html", "text": "На 21 март Софийската филхармония открива „Европейски музикален фестивал“ 2019 с концерт, посветен на патриарха на българската композиторска школа Панчо Владигеров.Концерт за цигулка и оркестър №1, „Еврейска поема“ и „Дивертименто“ за голям симфоничен оркестър са произведенията, които обрисуват част от музикалните търсения на големия български композитор. Те ще прозвучат под диригентската палка на маестро Георги Димитров – музикант с усет и отношение към творчеството на Владигеров. Солист на концерта е Марио Хосен – виртуозът, когото критиката сравнява с Паганини.И до днес Панчо Владигеров е символ на българската музикална култура. Сред неговите почитатели са Алберт Айнщайн, Давид Ойстрах, Херберт фон Караян, Алексис Вайсенберг, а сред многото му награди се откроява Хердеровата награда за принос в европейското културно наследство.Събитието в рамките на „Европейски музикален фестивал“ 2019 е част от Календара на културните събития на Столичната община, а съорганизатор е Министерството на културата. Билети можете да намерите на касите на зала \"България\", ,  и  ", "date": "2019.03.08", "title": "Софийската филхармония отбелязва 120 години от рождението на  Панчо Владигеров"}
{"url": "https://offnews.bg/futbol/liubo-penev-ne-iskam-sadiite-da-ni-pomagat-no-ne-iskam-i-da-ni-prech-698959.html", "text": "Тренорът на ЦСКА Любослав Пенев изрази желание българските съдии да бъдат безпристрастни и не иска те да помагат на отбора, както и да не му пречат. Специалистът добави, че темата \"Димитър Бербатов\" е приключена.Пенев даде брифинг преди утрешната среща от 25-ия кръг на Първа лига между \"армейците\" и Етър във Велико Търново.\"Честит празник на дамите! Отборът се намира в добро състояние, в добро настроение преди мача с Етър. Имаме контузени, но разполагаме с достатъчен брой футболисти. Отиваме с голямо желание да изиграем следващия мач от първенството. Николай Бодуров не отпада, пътува, пътува. Всички, които взеха участие, завършиха тренировката. Като цяло групата е налице. Лясков се подобрява, тренира с нас, Жеферсон - не. На по-късен етап ще започне да работи с отбора. Съдията? Друг въпрос има ли? Ако трябва да си говорим, по-добре… Бербатов? Според мен тази тема е приключена също, коментирахме го 2-3 пъти. Лично аз не знам нищо.Ако се връщаме на мача с Левски, той е история и съм си направил заключенията. Изиграхме един добър мач, бяхме близо 50 минути с човек по-малко. Те не създадоха нито едно голово положения за целия мач. Това е едно от положителните неща, които видяхме. Коментирахме вече съдиите. Не може четвъртият съдия да командва мача отвън. Защо съдията трябва да слуша четвъртия? Трябва да се концентрираме върху действията на съдията, не само при нашия червен картон. Апелирам съдиите да свирят това, което е. Не искам да ни помагат, но не искам и да ни пречат.Съдията трябва да е безпристрастен. Не мога да говоря от името на другите отбори. Явно това нещо за тенденцията е направило впечатление и на другите. Утре имам мач с Етър, отиваме там и сме подготвени. Ще наблюдаваме всички мачове, надяваме се нареждането на програмата да не е нарочно. Задавате ми 2-3 човека въпрос по различен начин. Концентриран съм върху ЦСКА, другото влияе, но го коментирахме това нещо.Много добре познавам Етър и това че загубихме в приятелския мач, нищо не означава. Аз водя отбора точно един месец, утре ни чака различен мач. Работя много добре с всички в отбора, диалог, работим много добре. Опознах футболистите много по-добре за този месец, запознах се с качествата им, а те с начина, по който ще работим. Само по телевизията не става.Как ще играем? Ще го видим утре, не мога да разкривам детайли. През седмицата се готвихме ексклузивно за дадения мач. Разбира се, следим и другите отбори, но се готвим конкретно за предстоящия мач. Под мое ръководство допускаме гол във всеки мач? Така е, работим в тази насока. Никой не е застрахован, въпросът е да направим грешките минимално на брой.Момчетата разбират и се справят. Знаем в кои минути се допускат головете, има си обяснение, така е. Както ние, така и съперниците си дават сметка какво значат точките. Искаме да победим и да сме близо до постигането на целта, така ще бъде, така ще бъде. За мен не е проблем да определя стартовия състав.", "date": "2019.03.08", "title": "Любо Пенев: Не искам съдиите да ни помагат, но не искам и да ни пречат"}
{"url": "https://offnews.bg/politika/ninova-veche-vsichki-znaiat-che-gerb-upravliavat-s-dps-698942.html", "text": "„При президента на Консултативен съвет за национална сигурност всички бяхме единодушни, че трябва да спрем финансирането от външни държави. Нито дума не е ставала да се опрощават задължения на Главното мюфтийство”. Това заяви председателят на БСП Корнелия Нинова в сутрешния блок на Нова телевизия.По думите й държавата е отпуснала субсидия на вероизповеданията.Лидерът на Столетницата заяви, че вярва, че хората ще разберат една от целите на излизането на БСП от парламента.Тя посочи, че докато на Запад говорят за повишаване на доходите, визирайки речта на френския президент Еманюел Макрон за въвеждането на минимална заплата в ЕС, в България не се прави нищо, за да могат гражданите да почувстват икономическия растеж.По думите й механизмът откъде да се намерят пари, ще се уточнява, а един от вариантите за финансиране на това е да се вземе 1% от БВП.Лидерът на БСП заяви, че трябва да се изчака още малко време, за да се разберат имената на кандидатите на левицата за евродепутати. Така тя коментира вероятността Елена Йончева да бъде издигната за ЕП. По същия начин Нинова отговори и на въпроса за бъдещия кандидат за кмет на София.Тя разкритикува управляващите, че се опитват да си запазят властта служебно, като приемат закони в услуга на ДПС. По-конкретно Нинова имаше предвид Закона за вероизповеданията.Според Нинова броят на жалбите по време на изборите е показателен именно за това.", "date": "2019.03.08", "title": "Нинова: Вече всички знаят, че ГЕРБ управляват с ДПС"}
{"url": "https://offnews.bg/obshtestvo/dazd-i-unitcef-s-obshta-kauza-za-pravata-na-detcata-698941.html", "text": "Председателят на Държавната агенция за закрила на детето д-р Елеонора Лилова проведе работна срещна с представители УНИЦЕФ. Двете организации изразиха своята пълна готовност да си взаимодействат в общата кауза за стратегическо планиране на правата на децата.От страна на неправителствената организация присъстваха г-н Марио Москера – стратегически съветник по Комуникации за социална промяна в Регионалния офис на организацията в гр. Женева, г-жа Саня Саранович, заместник-представител на УНИЦЕФ за България, г-жа Елена Атанасова – програмен директор „Мониторинг на правата на детето“ и г-н Ивайло Спасов – експерт Комуникации за социална промяна.Срещата се състоя по инициатива на УНИЦЕФ, с оглед на ключовото стратегическо партньорство с Държавната агенция за закрила на детето.В контекста на събитието бяха засегнати теми, свързани с новия стратегически документ по политиките за детето, както и с цел обсъждане и планиране на дейности по повод честването на 30-годишнината от подписването на Конвенцията на ООН за правата на детето.", "date": "2019.03.08", "title": "ДАЗД и УНИЦЕФ с обща кауза за правата на децата"}
{"url": "https://offnews.bg/offtopic/chestit-8-mart-tramp-zabravi-melania-na-stalbite-video-698956.html", "text": "Американският президент Доналд Тръмп постави в неловка ситуация съпругата си Мелания, по време на срещата си с чешкия премиер Андрей Бабиш и неговата съпруга Моника.Видео, разпространено от NEWS TODAY, проследява пристигането на гостите. Президентът Тръмп поздравява двойката,  след което въвежда Бабиш в Белия дом, докато Мелания Тръмп пристъпва встрани, очаквайки традиционната снимка по протокол, но такава не последва. Мелания и Моника повдигат рамене в недоумение, преди да последват съпрузите сиАндрей Бабиш е първият чешки премиер от 2011 г., който е поканен в Белия дом. Неговата визита ще продължи три дни.", "date": "2019.03.08", "title": "Честит 8 март: Тръмп забрави Мелания на стълбите (видео)"}
{"url": "https://offnews.bg/112/razkrit-e-nelegalen-tceh-za-boepripasi-v-pirdop-698946.html", "text": "При проведена специализирана полицейска операция с участието на служители от секторите за противодействие на криминалната и икономическата престъпност в ОДМВР- София и колегите им от РУ- Пирдоп, е извършено претърсване на два адреса в Пирдоп и един в с. Чавдар, обитавани от 52-годишен мъж. В мазето на единия имот е открито помещение, пригодено за незаконно производство на боеприпаси и оборудвано със съответните машини за целта.На друг от проверените адреси са установени 72 ловни трофея от сръндак, благороден елен, дива коза, муфлон, вълк и елен лопатар, иззети по надлежния ред от служители на Изпълнителна агенция по горите.На собственика са съставени 11 акта по Закона за лова и опазване на дивеча. Иззети са също така две незаконни нарезни дългоцевни оръжия, шумозаглушител, затвор за огнестрелно оръжие, 1289 боеприпаса различен калибър, 10 бутилки с черен барут, 2600 капсули.52-годишният мъж е задържан за срок до 24 часа. По случая е образувано досъдебно производство за извършено престъпление по чл. 339, ал.1 от НК. Действията по разследването продължават под наблюдението на районната прокуратура.", "date": "2019.03.08", "title": "Разкрит е нелегален цех за боеприпаси в Пирдоп"}
{"url": "https://offnews.bg/futbol/berbatov-otnovo-slaga-ekipa-na-iunajted-v-mach-na-legendite-vav-veliko-698948.html", "text": "Бившият национал Димитър Бербатов ще бъде поканен на демонстративния двубой между легендите на Етър и Манчестър Юнайтед, който ще се играе на 11 октомври на стадион \"Иваило\", пише \"24 часа\".Това обяви Емил Йорданов, който е председател на фенклуба на английския тим в България. В мача ще се включат имена като Ник Кълкин, Лий Мартин, Майкъл Клег, Дейвид Мей, Ръсел Бирсмор, Кийт Гилеспи, Уес Браун и други известни играчи. Браун игра с Бербатов и в Манчестър Юнайтед и в Керала Бластърс.Срещу тях ще излязат най-големите легенди на домакините - Красимир Балъков, Илиян Киряков и Бончо Генчев, предвождани от треньора, който направи Етър шампион - Георги Василев-Гочето.Шоуто ще подгрява Димитър Туджаров-Шкумбата, който е фен и на двата отбора. Подобен мач до момента е правен само в Малта, уточни Йорданов.", "date": "2019.03.08", "title": "Бербатов отново слага екипа на Юнайтед в мач на легендите във Велико Търново"}
{"url": "https://offnews.bg/politika/evropejska-partia-volt-otceniava-zhenite-ne-samo-na-dumi-698971.html", "text": "Европейска партия Волт цени високо качествата на жените и ролята им в съвременното общество и политика. Правим това не само на думи, а го доказваме чрез действията си, твърдят от новата политическа сила. Съвсем наскоро Европейска партия Волт представи листата си с кандидатите за eвропейския парламент, където за първи път в България се постига пълен баланс между мъжете и жените, като те се редуват (мъж-жена-мъж-жена) от първото до последното място. Подобен принцип от години се използва в много западни държави, като в някои от тях дори е прието със закон. У нас много партии, които заявяват, че са европейски и че дават път на жените в политиката, на практика не го правят и действията им остават само на думи.Ние вярваме, че жените, освен по-красивата и нежна половина от човечеството, са доказани специалисти и личности, които нееднократно са променяли хода на историята към по-добро.Точно такива силни, борбени, всеотдайни на каузите си са и нашите кандидатки за Европейския парламент - Венцислава Любенова , Светла Иванова, Красимира Гергинова, Маргарита Кръстева, Светла Миланова, Анна Филипова и Златимира Цолова. Всяка една от тях има неоспорими професионални качества и е доказан специалист в различна професионална област. Обединяват ги демократичните ценности и идеи на Волт за по-силен Европейски съюз, достоен живот чрез висок стандарт и самочувствие, че сме европейци.От Европейска партия Волт смятаме, че уважението към икономическите, политически и обществени постижения на жените не трябва да се свежда само до един ден от годината, а да се оценява при всяка възможност. Уверени сме, че чрез стимулирането на уменията и талантите на всеки, независимо дали е мъж или жена, можем да постигнем повече успехи и да изградим по-добро общество, в което да живеем.Припомняме, че първите жени депутати в България са избрани преди 73 години. Тогава 16 дами полагат клетва като народни представителки. Оттогава досега сме изминали дълъг път, но считаме, че са необходими още много усилия, за да осигурим достатъчен комфорт за професионалното и личностно развитие на жените, което да е подплатено от адекватното заплащане, отговарящо на уменията им и положения труд.От Европейска партия Волт честитим 8 март на всички дами и припомняме цитата на Виктор Юго: „Уважението към жената е мерило на прогреса на нацията и социалния живот“!", "date": "2019.03.08", "title": "Европейска партия Волт оценява жените не само на думи"}
{"url": "https://offnews.bg/obshtestvo/naukata-i-tehnologiite-v-kinoto-na-snimachnata-ploshtadka-na-seriala-698945.html", "text": "ТехноМеджикЛенд и София Тех Парк канят почитателите на науката и българските сериали на специално събитие на 10 март, неделя. В деня, посветен на науката и технологиите в киното, участниците ще имат възможност да наблюдават атрактивни научни демонстрации и да посетят снимачната площадка на сериала „Откраднат живот“.Адаптираните за деца над 10 години експерименти, които ще покаже физикът Калоян Генков, илюстрират приложението на научните подходи в седмото изкуство. Физичните процеси и закономерности се представят чрез увлекателна игра на светлини и сенки, цветове, движения, отстояния, разстояния. Картина от пиксели демонстрира как възприемаме движението на екрана и каква е голямата илюзия на съзнанието, която можем да постигнем с грамофон и светкавица от фотоапарат. Докторът по физика Николай Нешев ще разкрие къде е пресечната точка на теорията на относителността и киното с любопитен диалог между Алберт Айнщайн и Чарли Чаплин.Малките любознайковци ще надникнат във всяко кътче на болница „Св. Анастасия“, ще се запознаят „на терен“ с професиите в съвременната киноиндустрия, ще усетят атмосферата на снимачната площадка, срещайки се с творците, които създават магията, наречена „кино“. Докато малките изследователи са „зад кадър“ на сериала „Откраднат живот“, техните родители и придружители ще имат самостоятелна програма в ТехноМеджикЛенд, която ще ги запознае с интерактивната експозиция.Участието е възможно само след предварително записване на адрес . ", "date": "2019.03.08", "title": "Науката и технологиите в киното на снимачната площадка на сериала 'Откраднат живот'"}
{"url": "https://offnews.bg/temida/vas-zadalzhi-neno-dimov-da-izvarshi-ekootcenka-na-park-pirin-698949.html", "text": "Тричленен състав на Върховния административен съд отмени решението на Министъра на околната среда и водите да не извършва екологична оценка на Национален парк „Пирин“. Върховните магистрати дават задължителни указания по тълкуването и прилагането на разпоредбите на Закона за опазване на околната среда, Закона за защитените територии и Закона за биологичното разнообразие. Трите закона регулират плановете за управление на защитените територии и изискват извършване на екологична оценка.Административно дело № 14904 от 2018 г. беше образувано по жалба на Сдружение „ВВФ - Световен фонд за дивата природа, Дунавско-Карпатска програма България”, гр. София, Сдружение „Асоциация на парковете в България”, както и на няколко физически лица. То е срещу Решение № ЕО-1 от 01.03.2017 г., издадено от Министъра на околната среда и водите, да не се извършва екологична оценка на проект на актуализация на План за управление на Национален парк „Пирин” за периода 2014-2023 г.Оспореното решение е издадено в нарушение на административнопроизводствени правила и на императивни материалноправни разпоредби.Тричленният състав на ВАС изпраща административната преписка на Министъра на околната среда и водите за издаване на ново решение при спазване на дадените задължителни указания по тълкуването и прилагането на закона. Процесът по екологична оценка е приключил с издаване на поредица от противоречащи помежду си решения през м. март 2017 г. (решение № ЕО–1 / 01.03.2017 г. да не се извършва екологична оценка, решение № 26 / 02.03.2017 г. за предварително изпълнение на решение № ЕО–1 / 01.03.2017 г., решение № 35 / 13.03.2017 г. за оттегляне на решение № 26 / 02.03.2017 г., решение № 27/06.03.2017 г. за отмяна на решение № ЕО–1 / 01.03.2017 г., решение № 33 / 13.03. 2017 г. за допълване на решение № 27 / 06.03.2017 г., решение №30 / 08.03.2017 г. за извършване на екологична оценка, решение №34 / 13.03.2017 г. за допълване на решение № 30 / 08.03.2017 г.), се отбелязва в решението на ВАС.Тричленният състав смята, че Планът попада в хипотезите на чл. 85, ал. 1 от Закона за опазване на околната среда, в които екологичната оценка е задължителна, тъй като очертава рамката за бъдещото развитие на инвестиционни предложения по приложения № 1 и 2. Нарушен е и чл. 3, пар. 2а от Директива 2001/42/ЕО на Европейския парламент и на Съвета от 27 юни 2001 г. относно оценката на последиците на някои планове и програми върху околната среда. Наред с това съгласно § 1 от Допълнителната разпоредба на Наредбата за разработване на планове за управление на защитени територии „актуализация на план за управление“ по смисъла на наредбата е изготвяне или утвърждаване на нов план за управление.Решението на ВАС може да се обжалва в 14-дневен срок.", "date": "2019.03.08", "title": "ВАС задължи Нено Димов да извърши екооценка на парк Пирин"}
{"url": "https://offnews.bg/kultura/geroinite-na-viasat-world-v-denia-na-zhenata-698866.html", "text": "За 8-ми март Viasat World събира няколко впечатляващи жени в ефира на ТВ каналите си ,  и , както и по . От изумителното превъплъщение на  по Epic Drama, през физическата и психическа устойчивост на спасителките Джейд Тауърс и Ели Фаранда в  по Viasat Explore до страстта към природата на оксфордския зоолог Луси Кук в „Разговор с животните“ по Viasat Nature, ще видим много борбени женски персонажи.Позната ви от популярния сериал „Аферата“,  е в ролята на предшественичката си Алисън Уилсън, по чиито мемоари е създаден  в маратонно излъчване на трите епизода от 22:00 часа този петък по . Участват още Йън Глен (Game of Thrones), Кийли Хауис (Bodyguard), Фиона Шоу (True Blood).Действието в „Астралийски спасителен отряд“ се развива в региона Уитсъндей в Северен Куинсланд. Австралийският спасителен отряд предприема критични и опасни спасителни мисии, в които една грешка може да причини сериозни физически контузии или финансова катастрофа. Вижте безстрашния дамски дует Джейд Тауърс и Ели Фаранда в маратон на първите пет епизода от поредицата от 19:00 часа по . Зоолог, ТВ продуцент, водещ и автор, Луси Кук ще представи „Разговор с животните“ от 18:55 часа по , където цялата вечер на 8 март ще бъде посветена на впечатляващата й работа. Другото ѝ предаване „Удивителни раждания при животните“ е от 20:55 часа.Най-добрият ТВ канал за история на стария континент, , ще представи „Жени воини“ в три поредни вчери от 18:10, започвайки от 8 март, петък. В тази документална поредица в три части се запознаваме с някои от най-яростните и емблематични жени воини на всички времена - жени, служили като редови войници, елитни бойци или военни лидери от 5-ти век пр.н.е. до днес.Военната история изглежда доминирана от мъже. До момента, в който археологически находки и най-новата изследователска работа на един от най-добрите американски професори напълно преобръщат вижданията ни за историята на военното дело и ролята на жените.", "date": "2019.03.08", "title": "Героините на Viasat World в Деня на жената"}
{"url": "https://offnews.bg/tenis/sestri-velievi-se-razminaha-s-13-a-titla-na-dvojki-698935.html", "text": "Сестрите Хюлия и Лютфия Велиеви (ТК \"Про спорт\") пропуснаха възможността да спечелят 13-ата в кариерите им титла при двойките.Поставените под номер 2 в схемата на държавното индивидуално първенство по тенис за жени на закрито на твърдите кортове в зала \"София\" отстъпиха пред водачките в схемата Габриела Михайлова и Зиновия Ванева с 3:6, 1:6.Сестри Велиеви, поставени под номер 2, стигнаха до четвърти пореден финал при дуетите, но загубиха за трета поредна година. За последно те триумфираха с титлата през 2016 година.Финалът на сингъл е днес от 9,00 часа сутринта, а за титлата ще спорят Дария Радулова и Зиновия Ванева.Ванева има възможност да направи златен дубъл. Тя се класира и за финала на сингъл, след като победи партньорката си на двойки Михайлова с 4:6, 6:3, 7:5. В спор за първото място Ванева ще играе срещу 16-годишната квалификантка Дария Радулова (ТК \"НСА\", гр.София).", "date": "2019.03.08", "title": "Сестри Велиеви се разминаха с 13-а титла на двойки"}
{"url": "https://offnews.bg/politika/bukuresht-kleveti-kioveshi-pred-fajnenshal-tajms-698947.html", "text": "Румънският министър на правосъдието Тудорел Тоадер е изпратил писмо до в. „Файненшъл таймс“, в което посочва, че Лаура Кьовеши не трябва да бъде назначавана за главен прокурор на ЕС.„Нямам нищо лично против Лаура Кодруца Кьовеши, един от тримата кандидати за поста главен прокурор в новата институция на Европейската прокуратура. Но от всички доказателства, които съм видял - от съдии, прокурори и други достоверни източници, тя не би трябвало да бъде назначавана на тази изключително важна позиция“, пише правосъдният министър.Той допълва:По думите на Тоадер по време на мандата си Кьовеши е разследвала 3420 съдии и прокурори, което е половината от действащите в страната магистрати. Тези разследвания не са стигали съдебна фаза, но оказваха натиск върху съдебната система, казва той.Лаура Кьовеши бе отстранена от поста главен прокурор на НДБК през лятото на 2018 г. именно по искане на министъра на правосъдието.Предстои преговарящ екип от ЕП да започне разговори с Европейския съвет за финалния избор на европейския главен прокурор. До момента стана ясно, че румънката е категоричен фаворит на Европейския парламент и на екипа от изтъкнати юристи, който подбра тримата кандидати. Европейският съвет обаче не е единодушен в избора си.", "date": "2019.03.08", "title": "Букурещ клевети Кьовеши пред Файненшъл таймс"}
{"url": "https://offnews.bg/obshtestvo/sv-teofilakt-se-grizhel-za-bolni-i-bedni-698899.html", "text": "Църквата почита днес Св. Теофилакт, който бил монах в една обител близо до Черно море.Когато при императрица Ирина иконоборческата ерес била осъдена от Седмия вселенски събор (787 г.), цариградският патриарх Тарасий, който знаел добродетелния живот на Теофилакт, убедил го да приеме званието епископ Никомидийски. В тоя сан Теофилакт служел на бедни, болни, устройвал странноприемници и болници. Във време на една зараза, която се появила в града, той сам се грижел за болните, като със своите ръце измивал раните им.Иконобороческата ерес, която била утихнала след събора, наново се появила при император Лъв Арменец (813-820 г.). Достойните епископи: Никифор Цариградски, Емилиан Кизически, Евтимий Сарийски, Йосиф Солунски, Теофилакт и много други напразно увещавали царя да се откаже от ереста и да приеме православното учение за иконопочитанието. Те били пратени на заточение.Св. Теофилакт прекарал 30 години в изгнание, като търпял лишения и страдания. Той починал в дълбока старост около 832 година.", "date": "2019.03.08", "title": "Св. Теофилакт се грижел за болни и бедни"}
{"url": "https://offnews.bg/obshtestvo/bez-voda-v-chasti-ot-pet-rajona-698885.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Ремонт на спирателен кран на ул. „Патриарх Герман“ в с. Герман налага спиране на водоподаването от 00:00 до 06:00 часа на с. Горни Лозен: карето между ул. „Кайгана“, ул. „Св.Св.Кирил и Методий“, ул. „Еделвайс“, ул. „Бузлуджа“ и ул. „Съединение“, карето между ул. „Съединение“, ул. „Дъб“, ул. „Къси дол“, ул. „Акация“.с. Долни Лозен: карето между ул. „Преслав“, ул. „Съединение“, ул. „Варовита“, ул. „Крушите“. Карето между ул. ‚Съединение“, ул. „Васил Левски“, ул. „Могила“, ул. „Теменуга“, по ул. „Съединение“ от ул. „Лозен“ № 97 до АМ Тракия, местност „Чикерица“, ул. „Околовръстен път“ № 360, вилна зона „Врана Герман“ – ул. „Ливадите“, ул. „Чардаклийска кория“, с. Герман – ул. „Манастирска воденица“. Подмяна на спирателен кран на ул.“Дедеагач“ в жк. „Стрелбище“ налага спиране на водоподаването от 09:00 до 19:00 часа на ул. „Добри Христов“, ул. „Дедеагач“ от ул. „Траянова врата“ до ул. „Нишава“, ул. „Боровец“, бул. „България“ - бл.18, бл.19, бл.20, бл.21, 126 ОУ, висока зона на бл.93 и бл.91, ул. „Роженски проход“ между ул. „Твърдишки проход“ и ул. „Дедеагач“.Ремонт на уличен водопровод на ул. „Краище“ в жк. „Иван Вазов“ налага спиране на водоподаването от 10:00 до 17:00 часа на ул. „Михаил Боботинов“ от ул. „Краище“ до ул. „Янко Забунов“. Монтаж на спирателен кран на ул.“Султан тепе“ в кв. „Подуяне“ налага спиране на водоподаването от 09:00 до 15:00 часа на ул. „Васил Друмев“ от ул. „Султан тепе“ до ул „Оборище“ и ул. „Султан тепе“ от ул. „Черковна“ до ул. „Алеко Константинов“. Диагностика на уличен водопровод на бул. „Владимир Вазов“ в жк. „Сухата река“ налага спиране на водоподаването от 09:00 до 17:00 часа на ул. „Батак“, бул. „Владимир Вазов“, ул. „Брод“", "date": "2019.03.08", "title": "Без вода в части от пет района"}
{"url": "https://offnews.bg/futbol/v-pszh-podgotviat-seriozna-chistka-sled-porednoto-otpadane-698978.html", "text": "Собственикът на Пари Сен Жермен Насер Ал-Хелайфи подготвя сериозна чистка в отбора след поредното ранно отпадане от Шампионска лига. Макар още да е едва месец март френското издание \"Екип\" твърди, че след елиминацията от Манчестър Юнайтед част от звездите на клуба ще бъдат продадени през лятото. Парижани най-вероятно ще се разделят с Хесе Родригес, Кристофър Нкунку и Тома Мюние. Очаква се за тях в касата на клуба да влязат около 80 милиона евро. От ръководството на ПСЖ са готови да изслушат и оферти за Анхел ди Мария и Единсон Кавани. Спортният директор Антеро Енрике също най-вероятно няма да продължи работата си в отбора от френската столица.От \"Льо Паризиен\" съобщават, че Дани Алвеш е отхвърлил последната оферта за нов договор, която е полчуил, тъй като се надява да продължи кариерата си в английската Висша лига и най-вече в отбора на Манчестър Сити. Сегашният контракт на бразилеца изтича в края на сезона.", "date": "2019.03.08", "title": "В ПСЖ подготвят сериозна чистка след поредното отпадане"}
{"url": "https://offnews.bg/obshtestvo/arestuvaha-vmro-obshtinar-tochil-evrofondove-toj-zove-za-revoliutcia-698934.html", "text": "Общинският съветник от Стамболийски Атанас Мавродиев, избран с листата на ВМРО, е арестуван тъй като не се явявал на съдебни заседания. Делегатът в местния парламент е обвиняем по дело за източване на еврофондове.През 2014 г. Мавродиев като управител на „Доминус“ ЕООД, е представил пред Общинска служба „Земеделие“ неверни сведения в заявление за подпомагане с помощи на фермери и така е злоупотребил с европомощи.Ако бъде признат за виновен, общинаря го чакат от 1 до 6 години зад решетките.Малко преди да хлопнат белезниците около ръцете на Мавродиев, той сподели в социалните мрежи видео, в което зове за всеобща революция срещу шайката, престъпността, която ни управлява и олигарсите. Датата и мястото на бунта вече са определени - на 16 март от 14 часа пред Народното събрание.Ето видеото:От ВМРО уточняват, че Мавродиев бил избран от гражданската квота и отдавна бил декларирал, че няма нищо общо с партията им.", "date": "2019.03.08", "title": "Арестуваха ВМРО общинар, точил еврофондове. Той зове за революция срещу шайката"}
{"url": "https://offnews.bg/obshtestvo/8-mart-kato-maj-do-24-gradusa-dnes-698932.html", "text": "Времето днес ще е слънчево с разкъсана висока облачност, със слаб западен, в Източна България - до умерен югозападен вятър, показва прогнозата за времето. Максималните температури ще са между 19° и 24°, в София – около 20°. Най-голяма температурна амплитуда днес ще бъде отбелязана в Пловдив - от минималните 2 градуса в 5 ч. сутринта, до 24 градуса следобед.Температури от 24 градуса се очакват още в Русе и Велико Търново.По Черноморието ще бъде предимно слънчево. Ще духа слаб до умерен вятър от юг-югозапад. Максималните температури ще са 12°-18°. Температурата на морската вода е 7-8°. Вълнението на морето ще бъде 1-2 бала.В планините ще бъде предимно слънчево. Ще духа умерен, по билата - временно до силен вятър от запад-югозапад. Ще се затопля още и максималната температура на 1200 метра ще бъде около 13°, а на 2000 метра - около 7°.", "date": "2019.03.08", "title": "8 март като май - до 24 градуса днес"}
{"url": "https://offnews.bg/politika/parlamentat-prie-na-vtoro-chetene-zakona-za-sotcialnite-uslugi-698943.html", "text": "Парламентът прие на второ четене Закона за социалните услуги. Разработването и приемането на този закон е една от ключовите мерки в управленската програма на правителството за изпълнение на приоритета за осигуряване на равен достъп до качествени социални услуги и деинституционализация, каза министърът на труда и социалната политика Бисер Петков от парламентарната трибуна след финалното гласуване.Този закон беше очакван и желан и от хората с увреждания. С него се допълва пакета от три закона, които Министерството на труда и социалната политика разработи и 44-тото Народно събрание прие с цел гарантиране на правата на хората с увреждания, добави той. В изказването си министър Петков подчерта, че приемането на Закона за социалните услуги поставя началото на реформа в сектора, която започва с промяна на разбирането на социалните услуги като цяло. Съгласно новата правна рамка те ще са насочени не само за подкрепа за нуждаещите се и зависимите от грижа, но и към създаване на социални компетентности и умения, чрез които хората да бъдат активни в реализирането на правата си.Гарантирането на равен достъп до общодостъпни и специализирани услуги е в основата на създаването на този закон и е една от водещите му цели. Тя ще се постигне не само с облекчаването на достъпа до тях, но и чрез въвеждането на безплатни услуги и поемането на ясен ангажимент за развитието на цялостна мрежа от социални услуги, съгласно потребностите, определени в бъдещата национална карта, каза министър Петков. Чрез създаването й ще се сложи ред в планирането и създаването на услуги и ще се гарантира, че те ще са съобразени с потребностите на хората в различните населени места.В закона се регламентират и възможности за сключване на споразумения между местните власти за предоставяне на услуги за хора от различни общини. Създават се и правни възможности за публично-частно партньорство при предоставяне на социални услуги. Това ще увеличи възможностите на общините и частните доставчици да създават и развиват необходимите за хората услуги. Министър Петков обърна внимание, че водеща цел на реформата е и гарантирането на високото качество на социалните услуги. За тази цел се предвижда в специална наредба да се разработят стандарти, които ще се отнасят не само до организацията и управлението на услугите, но и към тяхната ефективност и квалификацията и професионалното развитие на работещите в тях. Основният фактор за по-високото качество на предлаганите услуги са специалистите в сектора. За тях се въвеждат обучения, редовна супервизия, стандарти за работното им натоварване и заплащането на техния труд, каза Петков. Той добави, че в закона като социална услуга за първи път се регламентира и асистентската подкрепа.От нея ще могат да се възползват възрастните, които не могат да се обслужват сами, както и хора с трайни увреждания с право на чужда помощ, които не ползват асистентска подкрепа или за които не се получава помощ за грижа в домашна среда по реда на друг закон, обясни министър Петков.", "date": "2019.03.08", "title": "Парламентът прие на второ четене Закона за социалните услуги"}
{"url": "https://offnews.bg/temida/10-aresta-v-noi-silistra-vzemali-10-000-lv-i-debitna-karta-v-zalog-s-698951.html", "text": "Над 10 души, сред които и шефът на НОИ-Силистра Милен Пенчев, са задържани за участие в Разработката е стартирала отдавна.Тя е срещу служители на НОИ-Силистра, които вземали подкупи за отпускане на максимални пенсии с фалшиви документи за стаж. Цената на услугата била 10 000 лева. За гаранция участниците в схемата задържали дебитните карти на пенсионерите и ги връщали след натрупване на договорената сума.", "date": "2019.03.08", "title": "10 ареста в НОИ-Силистра: вземали 10 000 лв. и дебитна карта в залог срещу максимална пенсия"}
{"url": "https://offnews.bg/futbol/martin-petrov-izbran-za-nomer-1-v-istoriata-na-volfsburg-698937.html", "text": "Бившият национал на България Мартин Петров получи голямо признание в Германия. Врачанинът попадна в анкета на немското издание \"Спортбъзър\", която бе посветена на 10-ата годишнина от титлата на Волфсбург в Бундеслигата.В нея феновете на \"вълците\" дадоха своя избор за най-добро крило на тима за всички времена, а бившият играч на ЦСКА, Сервет, Атлетико Мадрид и Манчестър Сити спечели запитването с 61,5%.По-любопитното в случая е, че той остави зад себе си големите хърватски звезди Иван Перишич (55,1%) и Марио Манджукич (36,7%).На четвърто и пето място пък се нареждат Рой Прегер и Виейриня. Припомняме, че Петров премина от Сервет във Волфсбург през 2001 година, като за него бяха платени цели 7,5 милиона марки.Той остана в състава на \"вълците\" до трансфера си на \"Винсенте Калдерон\" през 2005 година. За този период крилото отбеляза 33 гола и изигра 125 срещи за Волфсбург във всички турнири. 28 от попаденията са в Бундеслигата, където Петров има 116 мача.", "date": "2019.03.08", "title": "Мартин Петров избран за номер 1 в историята на Волфсбург"}
{"url": "https://offnews.bg/temida/sadat-zabrani-neloialni-praktiki-na-agentciite-za-imoti-698944.html", "text": "Две съдебни решения забраняват неравноправни клаузи и нелоялни практики в работата на агенциите за недвижими имоти, съобщи Комисията за защита на потребителите (КЗП).ВАС и СГС потвърдиха решения на комисията по сигнали на клиенти на \"Адрес\" и \"Хермес естейтс\".Тези практики се прилагат и от други агенции, които също следва да се съобразят с решенията на съда.Неравноправните клаузи въвеждат необосновано високи или изобщо без основание неустойки за насрещната страна по един такъв договор, коментира председателят на КЗП Димитър Маргаритов. Например - предвижда се неустойка за клиента при просрочие на задължение по договора, а липсва аналогична такава за търговеца, когато той не изпълни свой ангажимент в срок.Съдът се произнесе и срещу т.нар. арбитражни клаузи. Те изключват възможността даден спор да бъде решен от съда, а се препраща към определени арбитражни съдилища.Комисион заради протоколВАС забранява и практиката агенцията да изисква заплащане на комисион на база протокол за оглед. \"Според протокола, ако впоследствие си купите даден имот, без съдействието на тази агенция, ѝ дължите комисионна – нещо, което според мен е чисто плащане без основание”, коментира председателят на КЗП. Делото за тази клауза е заведено от КЗП срещу \"Хермес Естейтс\" ЕООД. Потребител се обръща към комисията, след като направил оглед на имот с брокер на \"Хермес Естейтс\" и подписал протокол за това. Там била и следната клауза:В друга клауза на протокола било записано, че същата комисионна е \".По-късно този имот е купен от партньорката, с която клиентът живее на семейни начала, чрез друг посредник. Клиентът е неприятно изненадан, когато научава, че му е заведено дело в Арбитражен съд -София с претенция за комисионната от \"Хермес естейтс\".Съдът обаче приема, че клиентът не може чрез протокол да бъде обвързан със задължения, които следва да бъдат предмет на договор за посредничество. Така ВАС потвърждава решението на по-долната инстанция, че Внимавайте с ексклузивните договориДелото срещу \"Адрес недвижими имоти\" АД е по колективен иск заради общите условия в Ексклузивен договор за посредничество с купувач. С тези договори клиентът/продавачът се задължава да не използва друг посредник при покупка-продажба на имот. В общите условия на агенцията е записано, че ако клиентът се забави с част или с цялата комисионна, дължи допълнително 1% на ден от дължимата сума. Ако забавата продължи над месец или продавачът продаде имота без \"Адрес\", се дължи 5% неустойка от крайната цена. В друга клауза е предвидена 3% неустойка. СГС постановява тези условия да отпаднат от типовия договор. Отпада и точката, според която споровете с клиент се решават от Арбитражен съд София при Сдружение \"Правна помощ и медиация\".", "date": "2019.03.08", "title": "Съдът забрани нелоялни практики на агенциите за имоти"}
{"url": "https://offnews.bg/tenis/federer-za-tajnata-na-sportnoto-dalgoletie-povechko-spane-i-dobra-hra-698939.html", "text": "Щвейцарската легенда в мъжкия тенис Роджър Федерер разкри тайната за неговото дълголетие в спорта. Маестрото сподели, че това е умението му да изготвя правилно своя график и успешното възстановяване след мачовете.\"Най-важното нещо за всеки спортист, е да разбира нуждите на своето собствено тяло. Знам добре каква е болката след травма, какви може да са последиците от такава травма и какво е нужно да играеш с нея. Особено важно е да знаеш кога да настъпиш газта и кога да си дадеш почивка.Освен това е нужно да спиш достатъчно, да ядеш подходящата храна, да се възстановяваш и да умееш да подреждаш графика си. Желателно е да се обградиш от хора, които имат нужните познания и да допринесат с идеи. Някои неща са генетично заложени, а с други ти трябва и късмет.Никога не съм си мислел, че ще мога да постигна 100 титли. Започнах да си мисля за този рекорд едва преди около девет месецa. Щеше бъде жалко да се откажа без да достигна до 100. Хубаво е, че успях от първия опит\", каза Федерер.", "date": "2019.03.08", "title": "Федерер за тайната на спортното дълголетие: Повечко спане и добра храна"}
{"url": "https://offnews.bg/obshtestvo/po-zashtiteni-zaedno-kak-da-razpoznaem-che-chovekat-do-nas-e-nasilni-698025.html", "text": "Всяка година  подкрепя около 2000 жертви на насилие по различен начин - в консултативния си център в София, в кризисния си център, на денонощната гореща телефонна линия и в комплекса за социални услуги.\"При нас най-често случаите попадат покрай децата, защото те са най-очевадният индикатор, че в семейството се случва нещо нередно. Те развиват различни симптоми, които се проявяват в училище и в детската градина. По повод на тези проблеми става ясно, че има домашно насилие и чрез системата за закрила на децата семейството се насочва към нас. Започваме работа с детето, но едновременно работим и с майката или с родителя, който не упражнява насилие\", обяснява Надя Кожухарова.Често самите жертви на насилие дълго не се решават да търсят помощ - заради срама, страха, безизходицата и заблудата, че никой няма да им повярва и помогне. \"Особено при по-дълго упражняване на насилие те развиват усещането, че не заслужават подкрепа и че грешката е у тях\", допълва психотерапевтът.Домашното насилие не е само физическото насилие, подчертава тя.\"Даже тези случаи са много по-редки и в медиите излизат само драстичните. Истината е, че домашното насилие е комплекс от действия и поведения и в по-голямата част става въпрос за психически и емоционален тормоз.\"Кои са сигналните лампи, че партньорът ни е насилник?\"Много е трудно да се каже - казва Надя Кожухарова. - Не искам да демонизирам насилниците, защото те са станали такива не от добро, а защото някой системно е пренебрегвал техните чувства като деца, системно ги е карал да се чувстват несправящи се, незначителни. Те компенсаторно са развили поведение и отношение към живота, към себе си и към другите, които - за съжаление - ги правят насилници. Отреагирането с агресия на различни фрустрации - на загуба, на изоставяне, на това, че не си в центъра на внимание, че другият в момента не е 100% ангажиран с теб - това е тяхната стратегия за справяне с личната им болка, личните им проблеми, с личните им комплекси.\"Все пак могат да се откроят някои типични за психическия тормоз белези.\"Когато една жена усети, че човекът до нея не е емпатичен, че често се променя между прекрасен принц и грубиян, че няма чувствителност към нейните потребности и поставя своите винаги на първо място, че тя винаги е виновна за всичко, което се случва - това са белези на тормоз, обяснява специалистът. - Той започва под някаква форма на неразбирателство, но може да се задълбочи. Всяка жена, всеки човек си има праг на поносимост. Съветвам жените да се вглеждат в себе си, в собствените си чувства. И когато усетят, че нещо не е наред, да се опитват да го променят, да говорят за него. Когато усетят, че вече няма смисъл да се говори, да търсят други варианти. Не винаги се стига до физическо насилие.\"Как 'Анимус\" помага на жертвите на домашно насилие?Ако ситуацията е тежка, най-важно на първо време е да се даде сигурност: жената и децата да се изведат от ситуацията на насилие, да им се осигурят подслон, храна. След това идва психологическата подкрепа. \"Необвинителното отношение помага. Имат нужда да чуят, че не трябва да се срамуват, че не са виновни. А на тези, които имат желание да се поразровят малко в себе си и да разберат как са участвали в тази ситуация, помагаме да анализират нещата, да разберат могат ли да намерят сили да се променят. Изобщо, да започнат да гледат на себе си по друг начин - като на хора със стойност, с достойнство, с които никой няма право така да се държи\", казва Надя.По думите ѝ подкрепата помага на много от жертвите на насилие да започнат наново живота си. Много жени пък се връщат в ситуация на насилие, но вече гледат по друг начин на нея и ще се опитват да я променят. И следващия път вече няма да го позволят и ще направят промяната. Как дебатът за Истанбулската конвенция промени нагласите у нас?Миналогодишните дебати за Истанбулската конвенция, които излязоха извън темата за домашното насилие, шокирали Надя и колегите ѝ. \"Ние бяхме много изненадани от развоя на тези дебати, защото си представяхме, че обществото ни е доста по-напреднало в това отношение. Оказа се, че не е така. Стана ясно, че българското общество е изключително толерантно към насилието изобщо и към домашното насилие. За съжаление, неприемането на този документ затвърди това. В момента се приемат мерки, променя се НК. Искрено се надяваме да се промени и да се актуализира и Законът за домашното насилие. Неприемайки Истанбулската конвенция, обществото каза: \"Ние ще вземаме мерки постфактум. Няма да се променяме като общество, няма да си променяме начина на мислене, за да намалим насилието чрез превенция и повишаване на осъзнатостта за това\", коментира Надя.Според нея, повлияна от този начин на мислене, самата жертва също променя мисленето си. \"Трябва да се осъзнае в обществото, че жертвата морално и психически е по-силна от самия насилник. Защото тя се справя по някакъв начин, оцелява, опазва себе си и децата си. Развива стратегии, прави компромиси. Неща, с които не всеки човек би могъл да се справи. Такива жени са доста силни и смели. Просто те не го знаят и не гледат по този начин на себе си\", убедена е психоложката.Попадналите в ситуация на насилие винаги могат да се обадят анонимно на . \"Ако човек се чуди какво става с него, ако се срамува, ако иска да запази анонимност, това е много подходящо място просто да си поговори, да си разкаже историята и да получи съвет какво се случва с него и как да търси помощ\", съветва Надя Кожухарова. \"Телефонът е една уникална услуга, защото той се осъществява от доброволци. Много се гордея с тази програма, защото през нея са минали страшно много хора. За телефона работят 15-20 души на смени и за всичките си над 20 години съществуване, той не е спирал да работи нито за ден. Два пъти в годината набираме нови доброволци. Но няма никакво съмнение в тяхната подготовка и професионализъм, защото те преминават изключително сериозно обучение. Всеки разговор се обсъжда. Линията се обслужва от представители на всякакви професии, вкл. лекари, инженери, адвокати, пиар специалисти, IT специалисти, които вземат присърце тази тема. Доброволците после отиват да работят на други места. Реализират се в професиите си. Но носят със себе си това знание, тази нагласа, и могат да ги разпространяват. Научават какво е насилието, каква е динамиката, как се чувства жертвата. Консултирали са хиляди хора\", споделя Надя.", "date": "2019.03.08", "title": "По-защитени заедно: Как да разпознаем, че човекът до нас е насилник"}
{"url": "https://offnews.bg/futbol/majkala-ochakva-pobeda-na-levski-nad-ludogoretc-698958.html", "text": "Бившият защитник и шеф в ЦСКА Георги Илиев-Майкъла коментира ситуацията в българския футбол пред Gol.bg. В неделя футболистите на Левски приемат Лудогорец на \"Герена\" и при победа ще съкратят изоставането си от върха на едва две точки. На 2 април \"червените\" гостуват в Разград в 1/4-финален мач за Купата и имат възможността да изхвърлят Лудогоред от турнира.\"Ако тази година Левски и ЦСКА не спрат Лудогорец, няма да успеят в следващите 5-6 години. Сега им е шансът! В противен случай ще чакат още дълго\", заяви Майкъла.Относно дербито на \"Герена\", той заяви, че 26-кратния шампион на България ще спечели, но не изключва и завързано равенство.\"Стойчо Стоев е доказано име в Разград. Постигна много успехи с отбора, както у нас, така и в Европа. Но няма да има време да свърши достатъчно работа до мача с Левски\", обоснова се Илиев.Той е убеден, че ЦСКА ще спечели утрешното си гостуване на Етър във Велико Търново.\"Ако не победим, къде сме тръгнали? Значи сме много закъсали. Очаквам спокоен успех\", прогнозира Майкъла.Черно море - Ботев (Пловдив) е друг от интересните мачове от 25-ия кръг на Първа лига. Двата отбора са преки съперници за място в Топ 6 и според бившия защитник победител във Варна няма да има.\"Видях, че на \"Колежа\" вече има багери. Това е отлична новина за Ботев. Георги Самуилов е сериозен човек и щом се е захванал със задачата, стадионът ще е готов до една година\", завърши Майкъла.", "date": "2019.03.08", "title": "Майкъла очаква победа на Левски над Лудогорец"}
{"url": "https://offnews.bg/litca/zhenite-v-muzikata-sadbata-na-rouz-mari-makkoj-i-nejnite-nezhni-dumi-698964.html", "text": "В онези години – 50-те и началото на 60-те – в САЩ все още остро се усеща разделението между цветнокожи и бели. Това са времена, в които „белите“ тийнейджъри вече надават ухо и дори слушат с удоволствие музиката на „черните“, макар и в дискотеките да се опъват въжета, които да отделят танцуващите черни от танцуващите бели. Светът е несправедлив към своите цветнокожи таланти, както и към жените, които дръзват да пристъпят границите на мъжкия свят. Но светът от онези години ни оставя и голямо музикално наследство – такова, което и днес е предпочитано от мнозина пред комерсиалните парчета от радиото.Апропо, всички се досещаме, че тогава радиото е имало съвсем различна стойност – по-близка до сакралната. Също както грамофонната плоча.Изразът „рокендрол“ още се шепти полугласно, а Елвис Пресли и Тина Търнър всеки момент ще направят своите звездни пробиви на сцената. Малко преди 1955-та, когато това се случва, отнякъде изскача едно никому неизвестно момиче с извити като бадеми и лъскави като въглен очи. Това момиче е Роуз Мари Маккой – една от най-популярните авторки на текстове на музикални парчета, творила активно до смъртта си през 2015-та година.Роуз Мари Маккой е родена на 19 април 1922 г. в Онайда, щата Арканзас – място, където блусът е смятан за дяволска музика, въпреки че делтата на Мисисипи е приета за родно място на блуса. Отраства в колиба с калаен покрив насред четиридесет акровата ферма, която родителите ѝ стопанисват срещу рента. Малко по-късно е изпратена при баба си и дядо си в град Хелена, отново в Арканзас, където Роуз Мари учи в гимназия за цветнокожи. Там – само на 18 мили по-далеч от родното място – блусът звучи с пълна сила и тя има шанса да му наслаждава. През града минават много известни блус музиканти и момичето с удоволствие слуша изпълненията им, макар и иззад стените на клубовете, пише . По време на едно от свиренията, което блусарите подаряват на гимназистите, тя осъзнава, че в нея се заражда нова мечта – да стане професионална певица.И тъй като в Арканзас по онова време няма място за жени-певици, през 1942-а година Роуз Мари се мести в Ню Йорк. Заживява в стая срещу три долара на седмица, които изкарва от работата си на перачка в една китайска обществена пералня. От време на време пее в клубовете.Докато чака момента, в който ще изгрее на небосклона с пеене, започва да пише текстове за песни, откривайки, че това ѝ идва отръки. В ерата на попа повечето изпълнители ползват професионални текстописци за хитовете си и цяла една текстописническа индустрия била съсредоточена на Бродуей 1619. Това била така наречената Brill Building, в която се помещавали текстописци, продуценти и издатели – гореща точка от картата на музикалния бизнес. След работа акулите от бранша отсядали в „Пържола при Чарли“ – заведение, което приличало повече на музикантска чаршия, тъй като в него работели и продавали творбите си редица писачи на текстове. Понякога сделките се осъществявали, минути след като текстът бил написан върху салфетката. Много от текстовете на песните на цветнокожи изпълнители от онова време тръгват от това място.В това време Роуз Мари се подвизава заедно с партньора си – Чарли Сингълтън – в „При Чарли“, като заведението е своеобразен техен офис. Двамата текстописци идват всяка сутрин в 4, поръчват си чаша вино за трийсет цента и отпивайки от нея, работят върху нови парчета през целия ден. Около 4 часа следобед телефонират на музикалните издатели и те пристигат в „При Чарли“, за да купят новите текстове на Роуз Мари Маккой и Чарли Сингълтън. „След това вече можехме да си позволим да поръчаме истински скоч, защото имахме пари“, разказва Роуз Мари пред National Public Radio, Inc. (US).Десет години след като се мести в Ню Йорк, тя получава предложение от малък лейбъл да напише две блус песни. От тяхното излъчване датира и интересът на продуценти и издатели към дарбата на Роуз Мари – макар и не към певческата  дарба, както тя се надява, а към таланта ѝ да пише. Едно от първите парчета, които са ѝ поръчани да напише – „Gabbin’ Blues“ – стига до номер 3 в ритъм енд блус класацията на Billboard през 1953-та година.Следват песни за Рут Браун, Напи Браун, Фей Адамс, Биг Джо Търнър, Литъл Уили Джон, The Du Droppers и други R&B изпълнители. Това все още е запазената територия на цветнокожите и се нарича ритъм енд блус. До момента, в който не настъпва повратната за американската музика 1955-та година, в която Елвис Пресли се превръща в сензация за една нощ, а в Кливлънд DJ Алън Фрийд популяризира в своето радио шоу термина „рокендрол“.По-късно Арлен Корсано ще напише биография на Роуз Мари Маккой, озаглавявайки книгата „Смятахме, че правим блус, а те го нарекоха рокендрол“. Книгата предизвиква множество нови изследвания върху музикалните жанрове, както и донася почести за жената-артист в родния ѝ щат и не само.По-рано, през 1954-та г. дуото Маккой-Сингълтън сътворява песента “Trying to Get to You”. Първият запис на парчето е в изпълнение на The Eagles – вокална група цветнокожи. Елвис Пресли чува тяхното изпълнение и на следващата година я изпява, включвайки я в дебютния си албум. В началото всички решават, че Елвис просто не може да пее – та той повтаря всичко едно към едно: всяко вдишване, всяка пауза! После обаче реалността го превръща в звезда – албумът му прекарва цели десет седмици на първо място в поп класациите от онова време.Малко след това, през 1956-та г., песента е изпълнена от Roy Orbison and The Teen Kings. Рики Нелсън я изпява през 1959-та, а през 2011 г. Крис Айзък я връща към живот с темпераментния си глас:Следват славни години за Маккой. Редом до активната работа, тя успява да си купи къща и зелен кадилак, и да се устрои в собствен офис в Brill Building. Нещата вървят отлично. През 1661-та г. тя осъществява един от най-големите си хитове – “I Think It’s Gonna Work Out Fine”. Парчето е изпято от многообещаващия тандем Айк и Тина Търнъри е номинирано за Грами. Успехът за Роуз Мари е пълен и тя работи с различни лейбъли, което ѝ носи печалби и удовлетворение.Но с идването на 1964-та година музикалната сцена започва да добива нов облик. Бийтълс чупят класациите, като само една от песните им е кавър – всички останали техни парчета са авторски. Музиканти като тях и Боб Дилън предпочитат сами да пишат песните си – поради поетическа дарба или модна тенденция. Старите текстописци буквално са изхвърлени на улицата и Роуз Мари е една от тях. Докато някои стават продуценти или развиват собствена певческа кариера, тя продължава да пише и през 70-те написва и продуцира джаз албум със Сара Вон. „Топва пръст“ и в кънтри музиката, а отделно от това написва няколко бързи парчета за артисти като Арета Франклин и Рей Чарлз.Музиката остава нейна вярна спътница и главен мотор в живота ѝ до самия край. Роуз Мари Маккой издъхва на 92-годишна възраст, до последно обитаваща къщата, която си купува след успеха на Елвис. Сред плочите, в лоното на своето перо, тя живее музиката, борейки се за своето място. После се премества в селенията на една друга сцена – вечността.Там, където посрещат по таланта и смисления път.", "date": "2019.03.08", "title": "Жените в музиката: Съдбата на Роуз Мари Маккой и нейните нежни думи"}
{"url": "https://offnews.bg/politika/za-da-ima-stabilnost-gerb-i-dps-druzhno-oprostiha-milionite-dalgove-n-698950.html", "text": "Парламентът прие на първо четене законови промени, с които регистрираните по закона вероизповедания се освобождават еднократно от плащане на неплатените към 31 декември 2018 г. публични вземания с главниците, лихвите и разноските по тях. На практика тази промяна е в изгода единствено на Главното мюфтийство, тъй като другите религии почти нямат данъчни задължения.\"За\" гласуваха депутатите от ГЕРБ и ДПС, \"Обединени патриоти\" бяха \"против\", а повечето депутати от \"Воля\" се въздържаха.БСП напусна парламента и не участва в заседанието и днес. По-рано тази сутрин лидерът на Столетницата Корнелия Нинова обясни, че така става ясно, че ГЕРБ всъщност управлява заедно с ДПС.\"Обединените патриоти\" поискаха промените в Закона за вероизповеданията да не бъдат приемани, тъй като се създава прецедент.Според лидера на НФСБ Валери Симеонов въпросните 8 млн. лв. дългове на мюфтийството били напълно по възможностите на ДПС и кръговете им от фирми.Той припомни хонорара от 1,5 милиона лева за почетния председател на движението Ахмед Доган, взет за \"Цанков камък\" и скорошната му инвестиция в ТЕЦ \"Варна\".А зам.-председателят на ГЕРБ Цветан Цветанов в характерен собствен стил призова за... стабилност.Той обясни, че е вносител и подкрепя законопроекта по собствена съвест, а не заради някакво условие, наложено от ДПС. Според него не трябвало и да се допускат заигравки с етническия мир.", "date": "2019.03.08", "title": "За да има стабилност, ГЕРБ и ДПС дружно опростиха милионите дългове на мюфтийството"}
{"url": "https://offnews.bg/obshtestvo/oproshtavat-8-miliona-leva-neplateni-danatci-na-imamite-698933.html", "text": "Данъчна амнистия за всички вероизповедания, която обаче е в интерес преди всичко на Главното мюфтийство, ще обсъжда и гласува днес парламентът с промени в Закона за вероизповеданията.Отписването на борчовете вече получи одобрението на парламентарната комисия по вероизповеданията.Дълговете на Главното мюфтийство са почти за 8 милиона лева. Те са натрупани от неплатени данъци, осигуровки, заплати и лихви. Всички останали религии в страната дължат малко над 300 000 лева.Отписването на задълженията на имамите предизвика остър политически дебат. БСП обяви, че става дума за сделка – опростяване на дълговете срещу подкрепа за отпадане на президентското вето за Изборния кодекс.Вносителите от ГЕРБ и ДПС обаче не си признават и твърдят, че амнистията целяла защита на националната сигурност.", "date": "2019.03.08", "title": "Опрощават 8 милиона лева неплатени данъци на имамите"}
{"url": "https://offnews.bg/sviat/venetcuela-potana-v-mrak-maduro-podozira-sabotazh-698953.html", "text": "Почти цяла Венецуела остана без електричество, все още е невъзможно да се възстанови снабдяването с ток, съобщава Би Би Си.Електричеството спря в четвъртък в час пик и столицата Каракас потъна в мрак. После и останалите региони в страната останаха без светлина. Това стана причина самолетите, които трябва да се приземят на летището в Каракас, да бъдат отклонявани, а хиляди работещи излязоха в принудителен отпуск.Правителството е категорично, че причина за инцидента е саботаж, организиран от опозицията и нейния лидер Хуан Гуайдо, който се самопровъзгласи за президент. Държавният глава Николас Мадуро заяви, че Гуайдо се опитва да свали законните власти на Венецуела с помощта на „американските империалисти“.Гуайдо е убеден, че аварията е причинена от хаоса в страната и „неефективното правителство на узурпаторите“. Светлината ще се върне, когато Мадуро бъде отстранен, подчерта Гуайдо. Макар Венецуела да е лидер в петролния добив, основен източник на електроенергия са водно-електрическите централи. Според официалните съобщения саботажът е извършен във ВЕЦ „Ел-Гури“.Държавният секретар на САЩ Майк Помпео също обвини режима на Мадуро в некомпетентност. „Няма храна. Няма лекарства. Сега няма и власт. После – няма Мадуро. Спирането на захранването и опустошението наранява обикновените венецуелци, и това не е заради САЩ. Не е заради Колумбия. Не е заради Еквадор или Бразилия, Европа или някой друг. Недостигът на енергия и гладът са резултат от некомпетентността на режима на Мадуро“ написа той в Туитър.За вътрешното си електрозахранване Венецуела е зависима от огромната си водноелектрическа инфраструктура, а не от петролните си резерви. Въпреки това, поради десетилетията на недостатъчно инвестиране, са повредени основните язовирни стени и спорадичните прекъсвания са често срещано явление.", "date": "2019.03.08", "title": "Венецуела потъна в мрак, Мадуро подозира саботаж"}
{"url": "https://offnews.bg/temida/razsledvat-bashtata-na-tita-za-shema-za-iztochvane-na-noi-698936.html", "text": "Прокуратурата в София и Силистра провежда акция за схема за източване на НОИ. Става дума за издаване на фалшиви данни за трудов стаж. Това съобщи заместник главният прокурор Иван Гешев пред Нова телевизия. По неофициална информация сред заподозрените е бащата на певицата Тита.Поредната операция е на Спецпрокуратурата, МВР – Силистра и ГДБОП. Целта е неутрализиране на група за източване на бюджета на НОИ.По думите му става въпрос за измама с трудов стаж - осигуряване на миньорски пенсии. Задържа се дебитната карта на кандидата докато той изплати парите за услугата. Тя струвала 10 000 лева, а \"възнаграждението\" членовете на групата получавали с т. нар. „забавено плащане”.", "date": "2019.03.08", "title": "Разследват бащата на Тита за схема за източване на НОИ?"}
{"url": "https://offnews.bg/obshtestvo/tarsiat-se-novite-mladezhki-delegati-na-balgaria-kam-oon-698938.html", "text": "Дружеството за ООН в България с официалната подкрепа на Министерството на външните работи на Република България организира за тринадесета поредна година национална кампания за избор на български младежки делегати към ООН. Селекционната кампания се провежда в партньорство с Национален младежки форум и ISIC България и ще продължи от март до юни 2019 г. В конкурс от четири кръга ще бъдат избрани следващите официални младежки представители с мандат 2019-2020 година.Позицията „български младежки делегат към ООН“ дава възможността на двама млади души да се включат в делегацията на България към Общото събрание на ООН и Комисията по социално развитие на ИКОСОС и да работят с права, сравними с тези на акредитиран дипломат, по решенията на ООН за младежта.Двамата младежки делегати заемат отговорната позиция да представляват гласа на младежите в България и да отстояват техните интереси на най-високо междуправителствено ниво. В световен план България е доказан лидер в насърчаването на младежото участие с над 10-годишна утвърдена практика и като една от едва около 40 държави от цял свят, в които съществува програмата „Младежки делегат към ООН“.Двамата младежки делегати се избират чрез прозрачен национален конкурс от четири кръга. Подробности за изискванията и критериите за кандидатстване, информация за селекционните етапи, както и формуляр за кандидатстване може да откриете на уебсайта на Програмата (/).Мандатът на делегатите е със срок от 18 месеца, през които те имат различни задължения на национално и международно ниво, като работата им е насочена главно към младежките политики и актуалните за българската младеж теми и предизвикателства.Можете да кандидатствате или да номинирате подходящ за позицията млад човек на / до 23:59 ч. на 06.04.2019 г.За повече информация:   ", "date": "2019.03.08", "title": "Търсят се новите младежки делегати на България към ООН"}
