{"url": "https://offnews.bg/politika/shtom-mediite-ne-se-izviniha-v-sada-shte-se-razberem-kategorichen-e-667499.html", "text": "Вицепремиерът Валери Симеонов е категоричен, че ще съди медиите, които той призова да му се извинят за това, че са го оклеветили. Пред журналисти той коментира, че не води битки, но си защитава \"човешките права\".\"Но си защитавам човешките права, законовите права. Щом медиите не се извиниха, ще се видим в съда, то е ясно\", категоричен е той.Симеонов взе участие в честванията на 68 бригада Специални сили в Пловдив. Той отказа да коментира коментарите на представители на ДПС, че в парламента патриотите използват езика на омразата.\"На тоя ден да говорим за ДПС ми се струва пошло\". Що се отнася до конкретния въпрос, той посъветва репортерите да направят справка с ДПС какво означава език на омразата, съобщава БГНЕС. \"Да наречеш някого ксенофоб и фашист също е език на омразата, а на това сме свидетели от влизането ни в 43-ото Народно събрание. Това, обаче, странно не възмущава никого\", допълни той.В понеделник Европейският съюз за радио и телевизия (EBU), който обединява обществените медии в Европа,  срещу политическия натиск, оказван над българските журналисти, и призова политиците да се въздържат от намеса в работата на четвъртата власт.Въпреки, че делата за клевета са от частен характер, това не попречи на Симеонов да се  от позицията си на вицепремиер и да отправи ултиматум на медиите. В позицията Симеонов заяви, че именно в качеството му на вицепремиер, срещу него е поведена целенасочена медийна кампания с цел да бъде оклеветен.В резултат на позицията му журналисти излязоха на протест пред сградата на Министерския съвет. До момента премиерът Борисов не е коментирал официално случая.", "date": "2017.10.17", "title": "Щом медиите не се извиниха, в съда ще се разберем, категоричен е Симеонов"}
{"url": "https://offnews.bg/kultura/plovdiv-dzhaz-fest-intro-kontcert-na-19-oktomvri-v-soho-667488.html", "text": "Тази година Пловдив джаз фест ще започне от София на 19 октомври. Следващия четвъртък от 20:00 часа в \"Sоho\" ще се състои специалното събитие на фестивала – Пловдив джаз фест: Intro. ще бъде концерт на Мира Кацарова, но и среща, по време на която тя ще представи програмата на тазгодишното издание, с участието на някои от гостите, които ще чуем от 1 до 4 ноември в Пловдив. С Мира ще бъдат Христо Йоцов, Миро Турийски, Александър Леков, както и Свилен Ноев от Остава, който на 3 ноември в пловдивския Дом на културата „Борис Христов“ ще пее джаз в проекта „Четирима господа пеят джаз“. На 19 октомври Мира и Свилен ще изпеят „Океан“ на Остава заедно. Освен изпълненията на живо, тази среща ще даде възможност на присъстващите да зададат своите въпроси към участниците и да чуят интересни истории за предстоящите концерти и артистите, които фестивалът ще посрещне в Пловдив в началото на ноември.Миро Турийски аранжира песните за „Четирима господа пеят джаз“ и заедно със Свилен Ноев ще разкажат за работата по проекта, а Христо Йоцов ще представи своя албум Jazz Cats, който ще чуем на сцената на Пловдив Джаз Фест. Александър Леков е председател на журито на Младежкия конкурс, организиран от фестивала за втори път тази година, и ще сподели няколко думи за представянето на участниците и значението на конкурса за най-младото джаз поколение.Билетите за събитието на 19 октомври ще се продават в самия ден, на място в \"Sоho\".Вчера бе потвърдена и лекцията на Джейсън Моран, който прие поканата на Пловдив Джаз Фест да се срещне с почитатели, студенти и медии и да говори за най-големия си вдъхновител – Телониъс Монк. Тя ще се състои на 31 октомври от 17:00 часа в Bee Bop Café в Пловдив и е с вход свободен. В биографията си и в множество свои интервюта Джейсън разказва, че като тийнейджър е бил на път да се откаже от пианото, докато един ден не посяга към една от плочите на родителите си – с музиката на Телониъс Монк. Тогава е преломният момент, в който той прави своя важен и осъзнат избор да се посвети на пианото и не спира да слуша тази плоча дни след това. През 2017 се навършват 100 години от рождението на Телониъс Монк и Пловдив Джаз Фест ще почете паметта на един от най-големите в джаза два пъти – с лекцията на Моран на 31 октомври и с откриващия концерт на фестивала на 1 ноември, когато ще чуем проекта на американския пианист In My Mind: Monk.Подробности за програмата на целия фестивал може да откриете на сайта  или във .Билети за концертите от 1 до 4 ноември се продават на касата на Главната улица в Пловдив, в мрежата на Eventim в цялата страна, както и в OMV, THE MALL, Книжарници Ориндж, Офис 1, Билетен център на НДК, Технополис, Български пощи.", "date": "2017.10.17", "title": "Пловдив джаз фест: Intro концерт на 19 октомври в \"Sоho\""}
{"url": "https://offnews.bg/politika/deputatat-s-arestuvan-brat-poluchih-podkrepata-na-bsp-667497.html", "text": "В Изпълнителното бюро Георги Стоилов заяви, че няма никакво отношение към действията на своя брат. Той бе категоричен, че никога не са имали и бизнес взаимоотношения и техният живот се е развивал по различни пътища. Следователно не можем да упрекваме някого за връзките на неговия брат и какво точно е правил той. Това заяви зам.-председателят на ПГ на „БСП за България“ Драгомир Стойнев в парламента.Братът на депутата Героти Стоилов - Илия Стоилов, бе арестуван в Русе при акция на ГДБОП и спецпрокуратурата срещу организирана престъпна група за рекет и разпространение на наркотици,Стойнев подчерта, че ако се появи и най-малкото съмнение, че Георги Стоилов има конкретни връзки или дори предположения, той трябва да понесе своята политическа отговорност. Стойнев е категоричен, че на този етап от БСП нямат причина да се съмняват в неговите думи. „Силно се надявам, че зад тази акция не стои политическият елемент“, каза Стойнев. Зам.-председателят на „БСП за България“ обясни, че не става въпрос за държавни постове и разпределяне на държавни пари и шуробаджанащина. Георги Стоилов: Получих подкрепата на ИБ на БСП Пред Изпълнителното бюро на БСП изложих всички факти, които знам. Получих тяхната подкрепа. Аз не се срамувам от действията си“, заяви народният представител от „БСП за България“ Георги Стоилов. Той подчерта, не няма нищо общо с брат си и не може да носи отговорност за неговите действия. Според него неморално е да назначаваш роднини в бордове или на позиции, където се разпределят държавни и общински средства.", "date": "2017.10.17", "title": "Депутатът с арестуван брат: Получих подкрепата на БСП"}
{"url": "https://offnews.bg/sviat/rusia-triabva-da-plati-75-000-evro-na-bratia-navalni-reshi-sadat-v-st-667492.html", "text": "Европейският съд за правата на човека реши, че Русия трябва да плати на опозиционния лидер Алексей Навални и на брат му Олег общо 75 000 евро за несправедливи присъди. Руското правителство трябва да изплати на Алексей Навални 55 000 евро, а на брат му Олег, който излежава присуда в затвора - над 20 000 евро, съобщи ДПА, цитирана от БТА. Съдът в Страсбург присъди изплащането на компенсация за несправедливи присъди по обвинения в измама и присвояване на средства от руския клон на френската козметична фирма \"Ив Роше\". Олег Навални излежава присъда по делото от 2014 г. и предстои да излезе на свобода догодина, а брат му бе осъден условно. Съдебният състав на ЕСПЧ единодушно подкрепи жалбата на двамата братя и реши, че в решенията на руския съд са нарушени членове 6 и 7 от Европейската конвенция за правата на човека - за \"право на справедлив съд\" и за \"наказание въз основа на закон\". Последното означава, че не може да бъде съден човек за деяния, които в момента на извършването не са били престъпления.Председателят на комисията по външни работи в Държавната дума Леонид Слуцки нарече решението на съда политически мотивирано. \"Решението по делото на братя Навални, както и много други от последните присъди на ЕСПЧ във всички случаи носят политизиран характер\", каза той. Предполага се, че Русия няма да изплати нищо на братя Навални, защото от края на 2015 г. в Русия действа закон, който позволява пренебрегване на присъди на международни съдилища, вкл. и на ЕСПЧ.", "date": "2017.10.17", "title": "Русия трябва да плати 75 000 евро на братя Навални, реши съдът в Страсбург"}
{"url": "https://offnews.bg/politika/niama-razbiratelstvo-pri-prezidenta-za-badeshtia-antikoruptcionen-orga-667502.html", "text": "Консултативният съвет за национална сигурност не успя да постигне съгласие относно ролята и функциите на бъдещия антикорупционен орган, както и относно принципите за назначаване на неговото ръководство и контрол на действията на този орган.Това съобщи президентът Румен Радев след продължилото около четири часа днешно заседание на КСНС.Искам още веднъж да подчертая своето виждане, че наистина е необходим независим разследващ орган, който да подпомага и да разкрива, пресича и разследва корупционни схеми, да работи за реализирането на наказателна отговорност, защото дълбоко в себе си не вярвам, че корупцията може да бъде преборена само с имуществени декларации и борбата с нея да се задоволява с мерки за превенция, заяви Радев.Членовете на КСНС се обединиха около следните предложения към изпълнителната и законодателната власт - първо, да приемат промени в Наказателния кодекс относно корупционните престъпления, за да бъдат обхванати адекватно проявните форми на корупция, не само в публичния, но и в частния сектор. Второ, Народното събрание да разгледа и приема закон за противодействие на корупцията. Трето, новият закон да регламентира всеобхватни мерки, включващи превенцията, отнемането на незаконно придобито имущество и своевременното разкриване и разследване на престъпления, свързани с корупционни прояви на лица, заемащи или заемали висши публични длъжности, съобщи държавният глава.Преди седмица имах повод да кажа, че корупцията ощетява и унижава пряко или косвено всеки български гражданин. Тя уврежда облика на България, покварява моралния климат, обезсърчава хората, отказва инвеститорите и минира бъдещето на държавата. Хиляди българи работят зад граница, далеч от семействата си, прогонени и демотивирани, тъкмо от корупцията у нас. Затова борбата с нея изисква незабавни, решителни, всеобхватни и ефективни мерки, каза президентът.Нинова: Единен нов разследващ орган получи само два гласа - на президента и мояПрезидентът предложи в общата декларация текст, който казва, че се създава единен, независим, нов орган, който да се занимава с разследване на корупционни престъпления. Този текст беше подложен на гласуване и събра два гласа - неговия и моя, срещу дванадесет против. Тоест единен нов орган, който да се занимава с разследване, а не с проверка на декларации и глоби, очевидно няма да има, съобщи лидерът на БСП Корнелия Нинова след заседанието на КСНС.Президентът предложи текст, в който се казва, че при конструирането на един такъв орган ще има взаимен баланс между институциите, тоест и президентската институция, и парламентът ще имат отношение към избирането и назначаването на хората в такъв орган. Този текст беше подложен на гласуване и събра само два гласа - неговия и моя, срещу дванадесет против. Двата въпроса, които бяха спорни и по които има различни законопроекти, днес разбрахме как ще бъдат решени, добави Нинова.Оттук нататък отговорността е на мнозинството. Те ще си приемат в парламента един нов орган, който ще се занимава с проверка на декларации и с налагане на глоби. Нов единен орган с разследващи функции, в който президентската институция да има отношение, очевидно няма да има. Ние ще продължим да защитаваме нашия законопроект в парламента, но от това, което съдя по заседанието на КСНС, те вече са решили какво ще направи мнозинството в парламента. Да си носят отговорността, че имитират борба с корупцията и че това няма да доведе до никакъв резултат, каза още лидерът на БСП.Цветанов: Дебатът трябва да се води в парламентаПозицията на почти всички представители на политическите сили беше, че в момента има два антикорупционни законопроекта, дебатът трябва да се води в българския парламент и законопроектите трябва да бъдат приети от парламента, каза председателят на ПГ на ГЕРБ Цветан Цветанов след заседанието на КСНС.По повод решенията на предишния КСНС Цветанов заяви, че Националната стратегия за национална сигурност в момента минава за обществено обсъждане и тя ще внесена в МС за приемане до края на октомври.Смятам, че няма никакви несъответствия, имаме сериозна политическа воля да се движим по точките, приети на КСНС, отбеляза председателят на ПГ на ГЕРБ.", "date": "2017.10.17", "title": "Няма разбирателство при президента за бъдещия антикорупционен орган"}
{"url": "https://offnews.bg/sviat/hiliadi-ukraintci-na-protest-sreshtu-koruptciata-dvama-dushi-postrada-667500.html", "text": "Хиляди украинци протестираха пред парламента в Киев срещу корупцията. Те поискаха създаване на специален съд за делата за корупция. В протеста се включиха поддръжници на Общоукраинското обединение \"Баткившчина\", Общоукраинското обединение \"Свобода\", партиите \"Самопомощ\", \"Гражданска позиция\", \"5.10\", \"Демократичен алианс\" и крайнодесния \"Национален корпус\", както и Движението на новите сили на бившия грузински президент Михаил Саакашвили, който се превърна в политически противник на украинския президент Петро Порошенко. \"Исканията ни са прости: създаването на антикорупционен съд и премахване на парламентарния имунитет\", обявиха от партията на Саакашвили, цитирани от ТАСС и БТА.Протестиращите блокираха изходите от сградата на парламента. Стигна се до сблъсъци с полицията, която охраняваше сградата. Поне двама души са пострадали - един протестиращ и един полицай, съобщи УНИАН. Снимка: facebook.com/zoryan.zoryanБорбата срещу корупцията по високите етажи беше едно от основните искания на Майдана в Киев през 2013-2014 г. Протестиращите настояват делата за корупция да се разглеждат от специален съд, тъй като смятат, че обикновените съдилища също може да са обхванати от корупция. Много политически партии искат и отмяна на парламентарния имунитет, за да може депутатските мандати да спрат да служат за защита срещу подобни дела.Днес президентът Порошенко внесе проектозакон, предвиждащ отмяна на имунитета от 2020 г., но протестиращите искат той да влезе в сила още догодина.", "date": "2017.10.17", "title": "Хиляди украинци на протест срещу корупцията, двама души пострадаха при сблъсъци с полицията"}
{"url": "https://offnews.bg/zdrave/i-lekari-v-kiustendil-shte-iskat-taksa-ot-3-leva-za-izvinitelna-belezh-667503.html", "text": "Лични лекари въведоха такса за издаване на извинителна медицинска бележка. Таксата е в размер на 3 лева, но не е задължителна, а се въвежда по преценка на лекаря. Решението лекарите оправдават с увеличеното търсене на фалшиви бележки за извиняване на отсъствията от училище, тъй като над определен брой неизвинени отсъствия се спират надбавките на семейството. Издаването на извинителните бележки не е включено в пакета дейности, заплащани от Здравната каса, затова всеки лекар може сам да прецени дали да въведе таксата и в какъв размер да е тя, обясняват от Българския лекарски съюз. Според юристи обаче това не е така, тъй като издаването на медицинска бележка е естествен завършек на прегледа, с който се констатира заболяването и който се заплаща от Касата.Размерът на таксата варира между 1 и 5 лева в различни градове. Към тази практика се присъединиха лекари от Варна, Пловдив, Стара Загора, а вече и Кюстендил. Родителите обаче се обявиха против таксата за издаване на извинителни бележки. ", "date": "2017.10.17", "title": "И лекари в Кюстендил ще искат такса от 3 лева за извинителна бележка"}
{"url": "https://offnews.bg/futbol/stanaha-iasni-barazhite-za-mondial-2018-667504.html", "text": "Днес бяха изтеглени двойки за баражите за Мондиал 2018 в Зона Европа. В тях попаднаха отборите с най-добри показатели, заели вторите места в квалификационните групи.Италия ще спори с Швеция, като \"адзурите\" са домакини на реванша. Очаква ни и балкански сблъсък между Хърватия и Гърция. Дания изтегли Република Ирландия, а Северна Ирландия и Швейцария ще определят още един от финалистите на първенството в Русия през идното лято.Играе се в два двубоя на разменено гостуване.Двойките:9/12 ноемвриХърватия - ГърцияСеверна Ирландия - Швейцария10/13 ноемвриШвеция - Италия11/14 ноемвриДания - Република ИрландияФиналистите на Мондиал 2018 до момента:Русия (домакин)БразилияИранЯпонияМексикоБелгияРепублика КореяСаудитска АрабияГерманияАнглияИспанияНигерияКоста РикаПолшаЕгипетИсландияСърбияПортугалияФранцияУругвайАржентинаКолумбияПанама", "date": "2017.10.17", "title": "Станаха ясни баражите за Мондиал 2018"}
{"url": "https://offnews.bg/bojni/kobrata-sled-propadaneto-na-macha-s-dzhoshua-prodalzhavame-napred-667505.html", "text": "\"Здравейте, приятели!Наясно съм, че новината за моята контузия и последвалата отмяна на мача между мен и Антъни Джошуа за световната титла ви е изненадала.Не ми бе лесно да взема това решение! Знам, че на мое място почти всеки друг би избрал да се качи на ринга в Кардиф въпреки всичко и да прибере няколко милиона.Всеки друг, но не и аз!В моя живот и в моя свят не всичко е пари. Научил съм, че човек влиза в битка за да я спечели. Разбрал съм, че независимо от превратностите на живота човек не бива да изневерява на своите убеждения.Антъни Джошуа трябва да защитава световните титли срещу здрав съперник и аз се радвам, че той вече има такъв.Аз оставам още по жаден за тази битка и смятам, че е само въпрос на време. Именно подобни предизвикателства карат сърцето ми да бие силно и да усещам че съм истински жив. В период от една седмица опитахме всичко за да оздравим контузията, но всяко нещо си иска своето.Приемам го, като знак. Щом Бог така е решил, значи така е трябвало да стане. Все така ще бъда себе и няма да предам принципите си. Няколко милиона повече няма да ме направят нито по-богат, нито по-щастлив.Моето богатство е безрезервната обич на българския народ, от който винаги черпя сила и вдъхновение и който ми дава смисъл на всичко което правя!Благодаря от сърце на всички българи за вярата и подкрепата! Те значат много за мен, особено в момент като този!Продължаваме напред!\", завършва Кобрата.", "date": "2017.10.17", "title": "Кобрата след пропадането на мача с Джошуа: Продължаваме напред!"}
{"url": "https://offnews.bg/medii/dva-novi-doklada-zhurnalistikata-u-nas-e-trudna-i-niskoplatena-profes-667498.html", "text": "На 17 октомври в зала „Славейков“ във Френския институт в София, бяха представени две проучвания за състоянието на журналистическата професия в България.Асоциацията на европейските журналисти в България (АЕЖ-България) представи резултатите от своето ежегодно проучване за свободата на словото през 2017 г. под надслов „Журналистика без натиск 4.0“. Авторът на анализа към проучването е журналистът от вестник „Сега“ Илия Вълков. Той е член на АЕЖ-България и също така преподава в Софийския университет и в Университета за национално и световно стопанство (УНСС).Бе представен и докладът „Да бъдеш журналист: състояние на професията“, посветен на условията на труд и развитието на журналистическата професия в България. Докладът е изготвизготвен от АЕЖ-България и от Фондация „Медийна демокрация“ (ФМД). Неговите автори са доц. Орлин Спасов (преподавател във ФЖМК на СУ), Николета Даскалова и доц. Валентина Георгиева (преподавател във Философския факултет на СУ).Резултатите от изследването „Журналистика без натиск 4.0“В проучването през 2017 г. са се включили 200 журналисти, което е рекорден брой в сравнение с изследванията от други години. Тазгодишната анкета е проведена в периода май-юни. Двете най-големите групи участници в анкетата са на възраст между 26-33 г. и 34-41 г. Повече от половината са посочили, че имат завършена магистратура (62.6%), с бакалавърска степен са 21.2%, защитилите докторат: 5.6%. Останалите участници са посочили средно и полувисше образование.Авторът на доклада към проучването, д-р Илия Вълков, коментира: „Изследването се опитва да покаже че трудностите пред българските медии са от обществено значение. Те са ключ към разбирането на демократичните процеси, които текат в момента.“Журналистите често сменят работното си мястоРедакционната мобилност и честата смяна на работното място са индикатор за стабилността на трудовата среда в медиите (заплащане, трудово-правни отношения), сочи докладът. Огромно мнозинство посочват, че към момента на анкетата са работили в повече от три медии (71.7%), в две – 17.7%, а в една – един от десетима.Ниско заплащане57,4 % от журналистите извън столицата са посочили, че получават възнаграждение между 500 и 1000 лева месечно, а едва 2,7 % от тях получават между 1000 и 1500 лева. 30,5% от работещите в София журналисти са посочили, че месечните им заплати са между 500 и 1000 лева. Толкова са и тези в София, които получават между 1000 и 1500 лева.Свободата на словото42,4 % от журналистите в допитването оценяват свободата на словото в България като „лоша“, а 27,8% й дават оценката „много лоша“. За „задоволителна“ я намират 25,3%, а за „добра“ едва 4,5%.Политическият натиск е най-разпространеният натиск в българските медии, според журналистите2/3 от всички участници в анкетата потвърждават, че знаят за случаи на оказан натиск върху техни колеги. Формите на натиск са разноопбразни: физически заплахи (посочено от 13,1% от анкетираните), изнудване (35,9%) , клевети по техен адрес (41%), онлайн тормоз (11%).75 от участниците в проучването посочват политическия натиск като най-често разпространен в медиите в България. Следва икономическият натиск (61,6 %), натискът от рекламодатели (58,1%), адиминстративният натиск (43%) и заплахите от криминални групировки (13,1%).Отровната среда влияе на здравето на журналиститеМария Черешева, която е заместник-председател на АЕЖ-България, заяви, че ¼ от журналистите са посочили, че отровната среда, в която работят, влияе на психическото им здраве и до други здравословни проблеми. 57% са на мнение, че отровната среда води до загуба на интерес към професията, а 49% смятат, че натискът прави журналистите по-предпазливи.Увеличава се и автоцензурата сред упражняващите професиятаСамоограниченията на журналиста се превръщат в задължение за тези, които искат да имат работа, пише в Доклада. Разбирането за автоцензура приема различни образи и притеснения за финансови санкции от страна на рекламодатели, политическо мъмрене, но и все по-голям е знаменателят на „страха“.Някои респонденти споделят личен пример: „,Веднъж сам спрях свой материал заради заплаха от колега, който направо ме предупреди от името на един човек да не смея да пиша нещо.“,„Икономически и политически зависимости. Когато съм работил за политическа медия, самоцензурата беше обичайна практика – просто всички знаеха, че ще останат без работа, ще бъдат глобени и унижени от шефа, ако допуснат материал, който вреди на собствените му икономически интереси.“Други журналисти обвързват автоцензурата с деградацията в професията и липсата на солидарност в гилдията, пише в Доклада, като е посочен следният пример: „Хората не очакват да бъдат подкрепени от колегите си. Все по-ширещата се посредственост във всички сфери и промотирането от страна на медиите именно на тази посредственост, а в много случаи и на откровени прояви на глупост“.Докладът „Да бъдеш журналист: състояние на професията“Проучването е проведено сред 30 журналисти от национални и регионални медии, частни и обществени всекидневници, седмични списания, радио и телевизионни канали, информационни сайтове и агенции. Участниците са 15 журналисти от София и 15 от други населени места, като най-младият от тях е бил на 23 години. Според един от авторите на проучването, доц. Орлин Спасов, „отношението на журналистите към медийната среда е предимно негативно, но вършат своята работа със страст“.Журналистите се раждат предимно в семейства на висшисти„Един от любопитните факти, които констатирахме е, че голяма част от журналистите произхождат от семейства на висшисти. Образование на родителите е предпоставка и за доброто образование на журналистите“, твърди доц. Орлин Спасов. Но резултатите сочат още, че журналистиката рядко е част от семейната традиция, както например е при много други упражняващи хуманитарни професии хора - лекари, юристи и учители. „Нито 1 от журналистите не е казал, че е наследил професията от своите родилите или че някой друг член на семейството я упражнява. Обикновено са първите в семейството, избрали това поприще“, казва още Спасов.Университетското образование на журналистите според Доклада е предимно хуманитарно, а средното най-често се завърша в обикновена или езикова гимназия. „Езиковите гимназии са инкубатори са журналистите“, твърди Спасов. По-малко от половината от анкетираните са завършили „Журналистика“. Колкото са завършилите „Журналистика“, толкова са и завършилите някаква филология. „Между филологиите и журналистиката се установяват някакви роднински връзки“, казва Спасов. Единствено в обществените медии (БНТ, БНР) повечето са завършили „Журналистика“.Лесен е входът в журналистиката, но е трудна реализациятаДоц. Спасов казва още: „Професията е с по-лесен вход, всеки може да стане журналист. Предлага възможности за бърза кариера, но това идва на съответната цена. И тя е, че средата като цяло е неустойчива“. Повечето от интервюираните журналисти твърдят, че няма значение какво си завършил, а важното е да ти харесва професията. Много от тях дефинират професията като такава, в която се изграждаш сам. „Това донякъде е в противоречие въобще с самата идея за професия. Тя все пак изисква професионална експертиза, обучение, което при журналистиката не се счита за необходимост“, твърди Спасов.Всеки опит за регулация се посреща остро от гилдиятаОтносно регулацитя и саморегулацията, резултатите сочат, че на терена на професията трудно се приема намесата на държавата чрез налагане на правила върху нея. Журналистическата професия само частично е регулирана чрез Закона за радио и телевизия (ЗРТ), който не обхваща онлайн медиите и печата. „Това е белег за слаби професии, които не са достатъчно консолидирани. Медийното законодателство може да има голям принос за консолидиране на средата, защото може да легитимира повече свободи. То не означава непременно рестрикция пред професията. Една по-пълноценна рамка може да издигне социалния престиж на професията“, споделя доц. Спасов.Началото на 21. век е бил най-добрият период за журналистите в БългарияДруг от авторите на изследвнаето, Николета Даскалова, твърди, че в хода на изследването са се срещнали с журналисти с висок професионален опит. „По-опитните журналисти са минали през трудните години през 90-те години. Част от тях носят спомен и от преди 89 г. Интересното е, че оценката за този период не е непременно негативна“. Според Даскалова приятен спомен имат много от журналистите от първите години на 21. век. Дори и да е имало фалити и съкращения, за тях е било лесно да си намерят нова работа тогава. Проблемите на професията се появяват през 2008-2009 г. поради кономическата криза, проблемите в медийната собственост и нови механизми на влияние. „Всичко това, заедно с бума на социалните мрежи, поставя медиите в трудно положение“, твърди Даскалова.„Бягството от професията или страната е често срещано. Журналистиката не е привлекателна професия. Пиарът се смята за добра алтернатива, вярва се, че това е по-спокойна професия“, сочи Докладът. През последните 30 години трудовият пазар се променя динамично. Журналистите трябва да са адаптивни. А причините за честата смяна на работните места най-често са неприемливите условия на труд, смяната собствениците, неприятният работен климат.Заплащането на журналистите е нискоЗа много журналисти, особено за тези в регионалните медии, заплащането на работата например в химическо чистене или като продавач-консултант е на практика същото. Според Доклада заплащането е различно в зависимост от позиция, медията, личните договорки с работодателя и местоположение. Средната нетна заплата в София най-често е около 1000 лева месечно, като средната работна заплата в столицата е 1400 лева. Това превръща „Журналистиката“ в една от нископлатените професии. Но докладът отбелязва, че някои журналисти в София получават и над 2000 лв.За работещите извън София заплащането най-често е между 500 и 1000 лева, но нерядко не надхвърля и 500 лв. „Няма участник в анкетата извън София, който да получава над 2000 лева“, твърди Николета Даскалова. „Понякога всичко над 500 лв е мечта. Понякога редактор в София взима 3000 лева, а репортер 800 лева. Недоволство от ниското заплащне е както сред нископлатените, така и сред високоплатените кадри. Според тях заплащането не е адекватно на натоварването“, казва още тя. Даскалова отбелязва, че според Доклада нивото на заплащането не е правопропорционално на качеството на журналистиката. Приходите на журналистите се увеличават рядко, което е по-скоро изключение. Най-често се спад в заплащането или продължителна липса на промяна. Ниското заплащане води до усещане на силна обида и огорчение. В частните медии заплащането е конфиденциално и в редакциите често журналистите не си знаят заплатите, докато в обществените медии не е така.Все повече журналисти работят на граждански вместо на трудов договорМного от журналистите, твърди се в Доклада, работят по трудов договор на минимална заплата, а останалата част от възнаграждението си получават по граждански договор. Все повече журналисти работят не на трудов, а на граждански договор. Имат много уговорки с редакторите. „Ако журналистка забременее например, тя трябва веднага да каже, за да и се увеличи официалната й заплата и за да получава по-високо заплащане по време на майчинството“, твърди Даскалова. Повече жени са заети в журналистическата професия, отколкото мъже, но липсват прецизни данни за съотношението мъже-жени – сочи докладът.Според Даскалова понякога на журналистите им се налагат да влагат лични средства за консумативи, свързани с работния процес. Нерядко възнагражденията им се забавят, а понякога работят месеци без договори.Журналистите често са преуморениРаботното им време най-често е ненормирано, независимо дали работят по трудов договор или не. Преумората и стресът са чести. Най-стресираща е работата на работещите в електронните медии и в онлайн медиите. Много журналисти казват, че работят повече от 40 часа седмично. „Бяха разказани случаи на 12,13,14 часови смени“, твърди Даскалова. Докладът регистрира и възникване на здравословни проблеми поради претоварване.Липсва истинска журналистическа гилдияВзаимната колегиална подкрепа все още се усеща твърде малко. Силно чувство за недоверие и в сдружаванията, особено сред по-възрастните. Представата, че никой не може да се грижи за правата на журналистите. Отбелязва се натиск от работодатели, рекламодатели и редактори. Автоцензура е често срещан симптом, който се превръща в хронична болест. „Самите журналисти придобиват навика да не стърчат. Някои казват, че няма нужда да им се обаждат, те си знаят“, казва Даскалова.Много от респондентите дори не знаят дали има кодекс в редакцията, в която работят. Много споделят, че няма нужда от кодекс, че следват личното си възприятие за етика. „Някои се срамуват от това, което работят, и не казват, че са журналисти, тъй като професията има негативен образ“, твърди Даскалова.", "date": "2017.10.17", "title": "Два нови доклада: Журналистиката у нас е трудна и нископлатена професия"}
{"url": "https://offnews.bg/kultura/pochina-roni-ot-nasekomix-i-sentimental-swingers-667506.html", "text": "След боледуване на 44-годишна възраст почина певицата Андрония Попова-Рони, една от знаковите фигури за суинг културата в България.Рони беше вокалист на групата Nasekomix и част от дамското суинг трио Sentimental Swingers. \"Приятели, вчера сутринта Рони отлетя на по-хубаво място!\" - гласи съобщението на нейните близки във Facebooк.Андрония Попова-Рони е завършила пиано и класическо пеене в столичното музикално училище \"Любомир Пипков\", арт мениджмънт в НБУ и вокална педагогика в Софийския университет. Учи и джаз пеене в колеж в Ню Йорк.Помним гласа на Рони и от \"Инжектирай ме с любов\" от саундтрака на филма \"Източни пиеси\".През 2015 г. беше премиерата на документалния филм с нейно участие \"Животът е един безкраен танц\", посветен на Sentimental Swingers.Създадени през 2010 година, Sentimental Swingers (Андрония Попова, Десислава Андонова и Вера Шандел), заедно с музикантите от секстета на Михаил Йосифов, възраждат златните години на суинга и припомнят красотата на джаза.", "date": "2017.10.17", "title": "Почина Рони от Nasekomix и Sentimental Swingers"}
{"url": "https://offnews.bg/obshtestvo/su-se-pohvali-che-e-856-i-v-sveta-i-47-i-v-iztochna-evropa-i-tcentral-667494.html", "text": ", съобщи сайтът на най-старото висше училище у нас днес, като цитира две международни класации. Според едната първото ВУЗ в държавата е №856 в света, според другата е на 47-о място в Източна Европа и Централна Азия.Центърът за световни университетски класации (CWUR), със седалище в Обединените арабски емирства, включва само СУ в Топ 1000 на университетите по света за 2017 г. и го нарежда на 856-о място. В списъка не попада нито едно от другите .Първите 10 места се заемат само от университети в САЩ (осем) и Великобритания (два). №1 е Харвардският университет (САЩ), следван от Станфордския (САЩ) и MIT (САЩ). Единствената друга страна, която пробива в Топ 20 е Япония - Токийският университет е 13-и.Класацията е наречена \"световна\", но са оценени 27 770 институции, които дават дипломи за висше образование, от 1/3 от държавите по света - 61. Класирани са първите 1000, като са използвани 8 индикатора:1. Качество на обучението (съотношението между броя на възпитаниците, спечелили големи международни награди и медали и общия брой на студентите) - 25%. Тук СУ е на 282-ро място.2. Заетост (съотношението между броя на възпитаниците на ръководни длъжности във водещи световни компании и общия брой на студентите) - 25%. СУ е на място 616+.3. Качество на преподавателите (съотношението между броя преподаватели, спечелили големи международни награди и медали спрямо общия брой на преподаващите) - 25%. СУ заема позиция 240+.4. Публикации (броя на научните статии) - 5%. СУ е класиран на място №925.5. Влияние (броя на научните статии в списания с висок импакт фактор) - 5%. СУ е №793.6. Цитирания - 5%. СУ е №576.7. Цялостно въздействие (измерено чрез университетски H-индекс) - 5%. СУ е № 810.8) Патенти (брой международни патентни заявки) - 5%. СУ е №913+.Софийският университет има 42.62 точки. Първият в класацията и първи по всички показатели, без \"Патенти\", е Харвардският университет със 100 точки. Първи по отношение на патентите е третият в списъка MIT (95.72 т.).През 2016 г. СУ заема 854-ото място с 44.35 точки. Най-големият спад за 1 година е при критерий №4 - \"Публикации\" - с 95 позиции, \"Цитирания\" - 35, \"Заетост\" - 22, и \"Качество на обучението\" - с 12. През 2015 г. СУ е бил 845-и, през 2014 г. - 826-и. През първите две години на публикуване на класацията (2012-а и 2013-а) тя включва само Топ 100, сред които няма български университет.По друга класация - на висшите училища от Източна Европа и Централна Азия () Софийският университет се намира под №47. Първи е Московският държавен университет \"Ломоносов\" (Русия).СУ е сред най-добрите 1.6% от 2 900-те висши училища в региона, се казва в съобщението на сайта му.Класациите на QS EECA Region University Rankings се публикуват от 2014 г. Методът запазва основните показатели на глобалната класация QS University Rankings – академична репутация, репутация сред работодателите и отношението преподавателски състав/ студенти, индексирани публикации на преподаватели, web импакт, цитирания на брой публикации, качеството на преподавателския състав, чуждестранни преподаватели и чуждестранни студенти.", "date": "2017.10.17", "title": "СУ се похвали, че е 856-и в света и 47-и в Източна Европа и Централна Азия"}
{"url": "https://offnews.bg/sviat/povratna-tochka-prevzeha-grad-rakka-ot-isliamska-darzhava-667495.html", "text": "Подкрепяните от САЩ въоръжени отряди на Сирийските демократични сили превзеха изцяло ключовия град Ракка от \"Ислямска държава\".Сирийските демократични сили се сражават срещу ИДИЛ в града от юни. Днес те са издигнали своя флаг в средата на градския стадион.Говорителят на Сирийските демократични сили - съюз от кюрдски и арабски милиции, Талал Селло съобщи, че са започнали операции по прочистване на спящи джихадистки клетки и на противопехотните мини.Градският стадион в Ракка и Националната болница бяха последните две позиции, държани от джихадистите. Болницата беше и оперативният щаб, от който групировката действаше, откакто коалицията настъпи в Ракка, а стадионът се използваше като затвор.В битката срещу джихадистите са загинали близо 3250 души, от които 1130 цивилни, съобщи Сирийският център за наблюдение на човешките права, цитиран от Франс прес и БТА.Загинали са 270 деца. 270 000 души са избягал от града заради боевете.В продължение на над две години Ракка беше столицата на \"Ислямска държава\" в Сирия. Разгромът там е най-тежкото поражение за групировката, след като загуби Мосул в Ирак това лято.Операцията за превземане на Ракка от страна на подкрепяните от САЩ сирийски бунтовници започна през ноември миналата година. ", "date": "2017.10.17", "title": "Повратна точка: Превзеха град Ракка от Ислямска държава"}
{"url": "https://offnews.bg/temida/sadat-ostavi-v-aresta-zadarzhanite-za-narkotitci-i-podkupi-politcai-ot-667507.html", "text": "След тричасово заседание Специализираният наказателен съд остави в ареста Александър Цонев Станев и Еджевит Хюсеин Осман - полицаите от Седмо РПУ, обвинени за разпространение на наркотици и получаване на подкупи.Съдът прецени, че са налице достатъчно доказателства – разпит на анонимен свидетел, както и протоколи за разпознаване на обвиняеми лица, подкрепящи тезата на обвинението.Определението на съда подлежи на обжалване и протест в тридневен срок пред Апелативен специализиран наказателен съд. Ако се стигне до обжалване или протест, делото е насрочено за 24 октомври от 10:00 ч.Арест с белязани париАлександър Цонев Станев и Еджевит Хюсеин Осман бяха задържани на 15 октомври 2017 г. при специализирана операция на Дирекция „Вътрешна сигурност“ на МВР и Специализираната прокуратура.До задържането им двамата работели в районното управление по линия на противодействие на разпространението на наркотици. Служители на „Вътрешна сигурност“ обаче започнали да ги следят от юли 2017 г. по данни, че самите те разпространяват наркотици.Двамата са задържани веднага, след като получили подкуп от 2000 лева, предварително „белязани“ от разследващите.Събраните до момента доказателства сочат, че те са продавали амфетамини, марихуана и други наркотични вещества на наркодилъри, които от своя страна ги разпространявали на дребно в обслужвания от полицаите район.Пълна конспиративностЕдновременно с това служителите събирали от всеки дилър по 2000 лева „такса спокойствие“ месечно.Онези, които отказвали да плащат таксата, били заплашвани с арест, образуване на преписки и досъдебни производства.Двамата полицаи, единият от които е с дълъг стаж в МВР, се стараели да действат при пълна конспиративност.Комуникирали с „подопечните“ дилъри единствено чрез интернет приложения и „прави“ телефони (използвани само за връзка между тях).", "date": "2017.10.17", "title": "Съдът остави в ареста задържаните за наркотици и подкупи полицаи от Седмо районно"}
{"url": "https://offnews.bg/112/nov-vid-opasen-narkotik-navliza-v-balgaria-667510.html", "text": "На пазара се появяват по-силни субстанции. Такива например са синтетичните опиоиди, като фентанил, които са аналог на хероина, но са много по-силни и крият висока опасност от свръхдоза. Този вид синтетични наркотици вече присъстват в Европа, а отскоро навлизат и в България, съобщи Стефан Бакалов, началник отдел „Борба с наркотрафика\" в Митница Аерогара София.От отдел „Борба с наркотрафика\" предупреждават, че фентанилът може да убие човек дори и само при вдишване.Заместителят на хероина е лесен производство и затова има ниска цена - от 10 милиграма фентанил може да се произведат 10 000 дози наркотично вещество.Новите наркотици на пазара днес са по-опасни от всякога. Те са много мощни и имат единствената цел да ви направят наркозависим - така трафикантите могат да печелят повече, съобщи Едуард Кофи, ръководител на офиса на ДЕА в България.", "date": "2017.10.17", "title": "Нов вид опасен наркотик навлиза в България"}
{"url": "https://offnews.bg/politika/parlamentat-reshi-ne-mozhe-da-se-vodi-izpalnitelno-delo-bez-znanieto-667512.html", "text": "Парламентът прие на второ четене промени в Гражданския процесуален кодекс, които ограничават правомощията на частните съдебни изпълнители.Невъзможността ответникът да бъде намерен на посочения по делото адрес вече ще трябва да се констатира най-малко с три посещения поне през една седмица, като най-малко едно от тях е в неприсъствен ден.Според приетите промени, съдът служебно ще проверява и местоработата на ответника и ще разпорежда връчването  на уведомлението за изпълнително производство.Сроковете спират да текат за страните през дните, обявени за официални празници и по време на съдебната ваканция.Сборът от всички такси по изпълнението за сметка на длъжника в едно изпълнително производство не може да надвишава: за задължение в размер до 10 на сто от минималната работна заплата - 30 процента от минималната работна заплата; за дълг от 10 до 40 на сто от минималната работна заплата - 40 на сто от минималната работна заплата; от 20 на сто до една минималната работна заплата - 50 процента от минималната работна заплата; от една до две минимални заплати - 80 процента.", "date": "2017.10.17", "title": "Парламентът реши: Не може да се води изпълнително дело без знанието на длъжника"}
{"url": "https://offnews.bg/dw/avstrijskite-priateli-na-putin-667509.html", "text": "Дотук те два пъти са участвали в управлението на страната. Ако сега австрийските десни популисти станат коалиционен партньор на консерваторите, Москва определено ще бъде доволна.В програмата на австрийската Партия на свободата може да се прочете косвен апел да се вдигнат санкциите, наложени на Русия заради намесата ѝ в Украйна. Според авторите на програмата не било честно санкциите срещу Русия да нанасят масивни вреди на австрийската икономика и на селското стопанство заради една политика, която е в пълно противоречие с неутралитета. Има се предвид статутът на Австрия като неутрална държава.Подобни позиции застъпват и други десни популисти в Европа. Но Партията на свободата е единствената, която има шанса скоро да защитава тези свои позиции като евентуален коалиционен партньор в Австрия. Всъщност крайно десните от Партията на свободата вече два пъти са участвали в австрийски правителства – за последен път в периода 2000-2005 под ръководството на вече покойния Йорг Хайдер.Топла връзка с МоскваПартията на свободата отдавна поддържа добри връзки с Русия. Навремето Хайдер беше на посещение в Москва и се срещна с тогавашния руски премиер Михаил Касянов. През последните години контактите се задълбочиха. Мнозина в Партията на свободата се възхищават от Владимир Путин, казва Ева Зелеховски, журналистка от „Винер Цайтунг\" и съавторка на книгата „Десните приятели на Путин\", в която става дума за десните популисти в Европа.Особено топла връзка с Москва видимо има Йохан Гуденус. 41-годишният заместник-кмет на Виена е следвал в Москва и говори перфектно руски. По време на руското анексиране на Крим през март 2014 година този политик от Партията на свободата посети полуострова в ролята на „наблюдател\" на референдума. „В деня на гласуването не забелязах никакви признаци на пропаганда, натиск или военна намеса\", каза тогава той в интервю за Дойче веле. След анексирането и други негови съпартийци бяха в Крим, който смятат – за разлика от европейската позиция – за част от Русия.Досега няма информации за пряка или косвена финансова подкрепа от Русия за Партията на свободата, какъвто бе случаят с Националния фронт във Франция. Партията на свободата заявява, че не получава помощ от Русия, затова пък в областта на институционалното сътрудничество с Москва тази партия е доста по-напред от другите десни популисти в Европа.През декември миналата година партийна делегация посети руската столица и подписа петгодишно „Споразумение за сътрудничество\" с кремълската партия „Единна Русия\". Тогава медиите съобщиха, че това споразумение включва и планове за сътрудничество по „патриотичното възпитание на младежта\".От руска страна за това сътрудничество отговаря депутатът от Думата и генерален секретар на „Единна Русия\" Сергей Железняк, чието име присъства в санкционния списък на ЕС. Този факт обаче не му попречи да участва на среща с Партията на свободата през май в австрийския град Линц. Тогава Железняк пожела на партията \"много успехи на изборите\" и я похвали заради отрицателната ѝ позиция към санкциите.Ще искат вдигане на санкциитеЕва Зелеховски смята, че споразумението с „Единна Русия\" досега не е донесло нищо на Партията на свободата и представлява по-скоро инвестиция в бъдещето. „Ако влязат в правителството обаче, то ще бъде за тях някакъв достъп до международната сцена\", обяснява тя. „В началото Партията на свободата ще изпадне в изолация, защото е дяснопопулистка. Западните правителствата на първо време едва ли ще я атакуват. Но виж, ако Путин приеме в Москва един австрийски вицеканцлер (от Партията на свободата – бел. ред.), положението сигурно ще се промени.\"Дали Партията на свободата ще блокира продължаването на санкциите срещу Русия, ако влезе във властта? „Сигурна съм, че ще се застъпи за вдигането на тези санкции\", казва Зелеховски и дава пример с унгарския премиер Виктор Орбан, който се обявява против санкциите, макар че като член на ЕС страната му участва в тях.", "date": "2017.10.17", "title": "Австрийските приятели на Путин"}
{"url": "https://offnews.bg/kultura/gledajte-naj-novia-bg-film-vazvishenie-predi-vsichki-s-igrata-na-off-667489.html", "text": "Участвайте в играта на OFFNews и филма \"Възвишение\" и вижте лентата преди официалната и премиера на 10 ноември. За да спечелите две двойни покани за предпремиерата на \"Възвишение\" на 2 ноември от 19 ч. в кино \"Арена\", The Mall, отговорете на следния въпрос:Операторът на \"Възвишение\" е снимал редица от най-нашумелите български продукции като \"Под прикритие\" и \"Връзки\", както и чуждестранни филми като \"The Grudge\" (2009). Кой е той: А) Александър Алексиев Б) Антон БакарскиВ) Георги Николов Верния отговор напишете като коментар под тази публикация, а ние ще се свържем с печелившите чрез имейла, с който са регистрирани на сайта ни. ", "date": "2017.10.17", "title": "Гледайте най-новия бг филм 'Възвишение' преди всички с играта на ОFFNews"}
{"url": "https://offnews.bg/bojni/kakvo-shte-se-sluchi-s-kobrata-sled-provala-na-macha-s-dzhoshua-667486.html", "text": "Какво ще стане с кариерата на звездата ни в професионалния бокс Кубрат Пулев след провала на мача с носителя на поясите в тежката категория във версии IBF, WBO и WBA Антъни Джошуа, е въпросът, който вълнува феновете.Кобрата отпадна от сметките 12 дни преди насрочената среща на 28 октомври в Кардиф поради разкъсване на мускулно влакно. На него му предстои процес на възстановяване.Той обаче губи статута си на задължителен претендент и за да си го върне, трябва да изиграе поне още един мач през 2018 година. Според boxingnews24.com вариантите за съперници на Кобрата в евентуална такава среща са два - Кристиан Хамър (22 победи, 12 с нокаут, 4 загуби) или Джарел Милър (19 победи, 17 с нокаут, 0 загуби, 1 равенство). Именно те са четвърти и пети в подреждането.Третият в ранглистата Карлос Такам ще се боксира с Джошуа на мястото на Пулев. Промяната в последния момент предизвика напрежение в лагера на Джошуа, но за отлагане на мача не е можело да става и дума, тъй като са продадени 80 000 билета.\"Джошуа е спокоен, но и малко ядосан. Това вече му се случи веднъж в мача с Владимир Кличко, сега се повтаря и с Пулев. Той познава добре Такам и е наясно, че няма да му е лесно, защото се е готвил за среща с друг тип боксьор\", коментира промоутърът на Джошуа Еди Хърн.", "date": "2017.10.17", "title": "Какво ще се случи с Кобрата след провала на мача с Джошуа?"}
{"url": "https://offnews.bg/112/zhiteli-na-bania-prebiha-gorski-strazhari-sled-nezakonna-sech-667493.html", "text": "Жители от град Баня от ромски произход са нападнали и пребили горски стражари от Хисаря. Това съобщи за „Фокус” кметът на Баня Стамен Гешев.Инцидентът е станал снощи, когато стражарите се опитали да спрат ромите, които са крали дърва.Преди това те изсекли незаконно гората край река Стряма в района на Баня. Когато излезли с каруците си на пътя, горските са се опитали да ги спрат, но били повалени. При последвалия побой от страна на още роми, които пристигнали на помощ, двама от горските служители са със счупени ръце. След това нападателите са се скрили в махалата. В момента жандармерия и полиция е обсадила ромската махала в Баня и се установяват извършителите.", "date": "2017.10.17", "title": "Жители на Баня пребиха горски стражари след незаконна сеч"}
{"url": "https://offnews.bg/zvezdi/sher-shte-uchastva-v-miuzikala-mamma-mia-2-667484.html", "text": "Шер се завръща на големия екран. Певицата ще участва в продължението на филма Mamma Mia! – Mamma Mia 2: Here we go again.Заради невероятния й глас, хората често забравят, че Шер е не само певица, но и актриса и то удостоена с „Оскар“.Шер обяви, че ще ще има роля във втората част на мюзикъла чрез социалната медия Twitter.Филмът се снима във Великобритания и Хърватия, като в тази част ще има песни на АББА, които не са участвали в първата лента. Сюжетът ще се съсредоточи върху взаимоотношенията на по-младите героите от Mamma Mia!, изиграни от Мерил Стрийп, Пиърс Броснан и Колин Фърт, като те също ще участват в продължението. Засега се знае, че Лили Джеймс ще играе героинята на Стрийп като по-млада – Дона.Mamma Mia! е най-успешният мюзикъл на всички времена, с 450 милиона лири печалба. Продължението ще излезе по кината през лятото на 2018 година.Шер не е участвала във филм от 2011 година, след като се снима в Zookeper.", "date": "2017.10.17", "title": "Шер ще участва в мюзикъла Mamma Mia 2"}
{"url": "https://offnews.bg/politika/borisov-kolko-da-sme-zle-po-vitoshka-niama-prazno-667474.html", "text": "Като дойде петък, няма разминаване по „Витошка”, кафе няма празно. Зле сме но… колко да сме зле, като в София не можеш да се разминеш, ама не само в София, но и в Бургас, и Варна.Това каза премиерът Бойко Борисов по време на дискусия „Бизнесът и правителството в един отбор”, цитиран от БГНЕС. Борисов говори за спада на нивото на контрабандата и засилването на социалната политика. По думите му преди 2 г. контрабандата на цигари е била 34% и това е бил повод чуждестранните компании да напускат страната. \"Сега по техните данни, контрабандата е под 7 върви към 6%. Смятайте, преди колко милиарда черни пари са отивали на година\", каза Борисов и уточни, че това му е струвало много усилия:Борисов обясни, че правителството прави усилия за намаляване на административната тежест върху бизнеса, като за сметка на това може да се увеличи заплащането на работниците. \"Нашите българи отиват да работят във Франция, Италия. Може ли да си направим така заплатите, че да си останат българите тука. Може със сигурност, защото сега ние сме на критичните 6% безработица. Голяма част от тези 6% са хора, които не искат да работят, защото има абсурдна социална политика. Плащаме за всичко и навсякъде. Около 10 000 деца чрез тази мярка към семействата, която приложихме, влязоха повече в училище, иначе те щяха да останат неграмотни. Сега се оказа, че и миналата година не са посещавали училище някои. След години като пораснат, ще са неграмотни, какво ще работят? Отново ще легнат на социалната система”, каза Борисов и допълни, че в една държава всичко е приоритет.„Трябва да създадем усещането на хората за справедливост, колкото повече работим в тази посока, толкова по-добре. Като дойде петък няма разминаване по „Витошка”, кафе няма празно. Зле сме но… колко да сме зле, като в София не можеш да се разминеш, ама не само в София, но и в Бургас и Варна”, отбеляза той.Борисов очаква бизнесът да подкрепи инвестицията на правителството в образованието.\"Решихме двойно увеличение за учителските заплати, за да ги върнем добрите учители в училищата, а и да мотивираме и децата. Надявам се, че тази инвестиция и вие ще я подкрепяте и ще даде резултат\", каза премиерът.", "date": "2017.10.17", "title": "Борисов: Колко да сме зле? По Витошка няма празно"}
{"url": "https://offnews.bg/ikonomika/tragna-privatizatciata-na-obshtinska-banka-pusnaha-obiava-i-vav-fajne-667491.html", "text": "Столичната общинска агенция за приватизация и инвестиции провежда публично оповестен конкурс на един етап за продажбата на 3 880 388 броя безналични акции, собственост на Столична община, представляващи 67,646 % от капитала на „Общинска банка“ АД. Агенцията изпрати уведомителни писма за конкурса до банки и фондове, които работят на територията на България. Публикува и обява във в.„Файненшъл Таймс“ в броя от днес. На 2 ноември т.г. изтича срокът за закупуване на конкурсната документация. В конкурса могат да участват стратегически и финансови инвеститори, чийто краен собственик не може да е регистриран в офшорна зона, както и да има просрочени публични вземания към държава и община. Стратегическите инвеститори трябва да бъдат български банки или такива от Европейското икономическо пространство с унифициран по скалата на S&P рейтинг мининум ВВ-.Минимален капитал от 20 млн.евро е необходим за финансовите инвеститори, които трябва да докажат и опит в управлението на фондове, финансови активи и акционерни участия.Столичният общински съвет прие в края на юли доклад за приватизацията на акционерното участие на Столичната община в капитала на \"Общинска банка\" АД. Предложението бе на съветника Трайчо Трайков и бе одобрено от ресорните комисии към СОС.\"Общинска банка\" държи 31.3% от пазарния дял в сектор \"Местно самоуправление\", а за последните 2 години капиталът й е нараснал с почти 8 млн. лева, като е стигнал 54 млн. лева, стана ясно от доклада на Трайков тогава. Той подчерта, че Столична община не получава дивиденти от печалбата на банката, а резултатите й показват, че моментът за продажбата й сега е много подходящ.  Акционери в „Общинска банка“ са Столична община с 67,65%, общински фирми и търговски дружества (30,8%) и 16 други общини (1,55%).", "date": "2017.10.17", "title": "Тръгна приватизацията на Общинска банка, пуснаха обява и във Файненшъл Таймс"}
{"url": "https://offnews.bg/zvezdi/bremennata-kejt-midaltan-tantcuva-s-mecheto-padingtan-video-667467.html", "text": "Кейт Мидълтън, която е бременна с третото си дете, се появи изненадващо с принц Уилям и принц Хари на събитие в Лондон.35-годишната херцогиня на Кеймбридж бе поканена на танц от мечката Падингтън, кръстено на известната железопътна гара. Мидълтън прие поканата и двамата започнаха да танцуват на платформата.Бъдещата майка изглеждаше повече от добре и очевидното тежкото й гадене започва да отминава. Херцогинята бе облечена стилно и цветно – с розова рокля до коляното, която подчертаваше коремчето й.Това е втората публична поява на херцогинята след като официално бе потвърдено, че е бременна с третото си дете.Мидълтън отсъстваше от кралските си задължения около месец и се появи за първи път на 10 октомври по време на прием в Бъкингамския дворец в чест на Световния ден на психично здраве.", "date": "2017.10.17", "title": "Бременната Кейт Мидълтън танцува с мечето Падингтън (видео)"}
{"url": "https://offnews.bg/politika/bsp-vika-shefove-na-toplofikatcii-v-komisiata-po-energetika-667481.html", "text": "Представителите на \"БСП за България\" в парламентарната комисия по енергетика поискаха изслушване на ръководствата на \"Топлофикация София\" и останалите топлофикации в страната преди началото на отоплителния сезон.\"Предлагаме на следващото редовно заседание на Комисията по енергетика да бъде включено, като първа точка в дневния ред, изслушване на ръководствата на \"Топлофикация София\" ЕАД и останалите топлофикационни дружества в страната относно готовността им за отоплителния сезон 2017/2018, пише в писмото на депутатите от \"БСП за България\". - Предлагаме по темата да бъдат изслушани и ресорните представители на КЕВР и Министерство на енергетиката\".", "date": "2017.10.17", "title": "БСП вика шефове на топлофикации в комисията по енергетика"}
{"url": "https://offnews.bg/bojni/na-ostrova-pritesneni-za-dzhoshua-sled-kontuziata-na-pulev-667479.html", "text": "Внезапната смяна на противника на Антъни Джошуа 12 дни преди защитата на титлите във версии IBF, WBO и WBA след контузията на Кубрат Пулев накара фенове и специалисти да се притесняват за изхода на мача с новия му опонент Карлос Такам.Британецът се е готвил за мач с боксьор с габаритите на Пулев, докато французинът с камерунски корени е доста по-различен и може да се окаже опасен за Джошуа.Ситуацията беше сравнена с тази отпреди 14 години, когато действащият шампион Ленъкс Люис трябваше да защитава титлата си срещу Виталий Кличко, като отново името на украинеца изплува в последния момент. Тогава Кличко поведе по точки след първите шест рунда, но в седмия получи лекарска забрана да продължи и така Люис запази пояса. Дълги години след това избягваше призивите за реванш като поставяше немислими условия от типа да му се платят 100 милиона долара.\"В щаба на Джошуа са предвиждали смяна в последния момент и той вероятно има някаква подготовка и за боксьор от типа на Такам. Не за първи път се прави промяна в последната минута. Джошуа е опитен боксьор и ще се справи с тази ситуация\", смята специалистът по бокс на на Скай Спортс Адам Смит.Междувременно стана ясно, че Кубрат Пулев ще се възстановява минимум три месеца от контузията, която получи в понеделник. Може да се прибегне и до операция след скъсването на мускулно влакно. Това е първа сериозна контузия на Кубрат в префсионалната му кариера.", "date": "2017.10.17", "title": "На Острова притеснени за Джошуа след контузията на Пулев"}
{"url": "https://offnews.bg/obshtestvo/restartirat-kandidatstvaneto-za-zelena-karta-667475.html", "text": "Регистрацията за Зелена карта ще бъде рестартирана по технически причини, съобщиха от американското посолство в България. Всички кандидати, които са подали формуляр преди 18 октомври 2017 година, ще трябва да го изпратят отново.Новият регистрационен период за кампания Зелена карта 2019 година ще започне в 19 часа българско време в сряда, 18 октомври.Ако сте подали своя формуляр за зелена карта преди сряда, 18 октомври 2017 година, този формуляр няма да бъде валиден и ще трябва да кандидатствате отново по време на новия регистрационен период, подчертаха от посолството.Може да подадете още един формуляр, без да се притеснявате, че ще бъдете дисквалифицирани за това, че сте кандидатствали два пъти.Ако обаче подадете формуляр два пъти по време на новия регистрационен период, кандидатурата ви няма да бъде валидна. ", "date": "2017.10.17", "title": "Рестартират кандидатстването за Зелена карта"}
{"url": "https://offnews.bg/sviat/ispanski-iztrebitel-se-razbi-kraj-madrid-667482.html", "text": "Испански изтребител F-18 се разби в база Торехон де Ардос близо до Мадрид.За инцидента съобщиха от испанското министерство на отбраната, цитирани от БТА. Самолетът се е разбил по време на излитане. Инцидентът е станал около 11 часа местно време. Пилотът е загинал. Това е втората катастрофа с испански военен самолет за по-малко от една седмица. Изтребител падна в четвъртък при приземяване в база на 300 км от Мадрид на връщане от участие в парада по случай националния празник на Испания.", "date": "2017.10.17", "title": "Испански изтребител се разби край Мадрид"}
{"url": "https://offnews.bg/temida/davat-dvama-kmetove-sapruzi-na-komisiata-za-konflikt-na-interesi-667480.html", "text": " е сезирал Комисията за предотвратяване и установяване на конфликт на интереси (КПУКИ) за потенциален конфликт на интереси на кмета на община Раднево Теньо Тенев, чиято съпруга е кметски наместник от същата община. Ситуацията е възникнала след избирането на кмета на последните местни избори през 2015 година, като кметския наместник е назначен преди това.  “Законодателството в случая е категорично, че лице, заемащо публична длъжност, няма право да изпълнява контролни или разследващи функции или да налага санкции в частен интерес при положение, че именно кметът е работодател и ръководител на кметските наместници\", се казва в изпратения до комисията правен анализ на ситуацията.  В правомощията на кмета е решението дали едно лице ще продължи да осъществява функциите си на кметски наместник или ще бъде освободено от заеманата длъжност. Според закона за местното самоуправление кметските наместници продължават да изпълняват функциите си и след изтичане на срока на мандата до освобождаването им от новоизбрания кмет на общината. Те могат да бъдат освободени предсрочно без предизвестие от кмета на общината.  АКФ смята важен за изясняване въпроса дали в тази ситуация кметът на общината не действа в конфликт на интереси по отношение на свързаното с него лице.  Проверката на юристите от правния център установи също, че според публикуваните на интернет страницата на общината декларации, единият от двамата съпрузи не е декларирал възникналата ситуация след местните избори, което е директно нарушение на закона и подлежи на санкция.  Съгласно Етичните правила на Антикорупционния фонд не се обявяват имената на физическите лица от подадения сигнал до приключване на проверката.", "date": "2017.10.17", "title": "Дават двама кметове съпрузи на комисията за конфликт на интереси"}
{"url": "https://offnews.bg/zdrave/lekari-i-patcienti-na-protest-pred-zatvorenata-bolnitca-v-pomorie-667477.html", "text": "Лекари и пациенти протестираха пред затворената болница в Поморие. Болницата затвори вчера заради тежка финансова криза, довела до напускането на персонала. Лекарите обвиниха държавата за затварянето на болницата и състоянието на общинските болници в страната, които са заплашени от фалит. Медиците настояха за намеса на държавата и за дългосрочно решение на проблема, като заплашиха с още протести, ако това не се случи. Общинският съвет на Поморие ще търси начин да помогне болницата да отвори отново. Кметът на града Иван Алексиев настоя да бъде променен статутът на общинските и държавните болници заради социалните функции, които изпълняват. Здравният министър Николай Петров обяви, че съдбата на болницата в Поморие не е отговорност на държавата, съобщи bTV. Той направи коментара по време на форума за бизнес лидери в София. На въпрос за болницата Петров посочи, че нейната съдба е в правомощията на общината и той дори не може да поиска финансовите отчети на лечебното заведение. В същото време болницата в Бургас обяви, че има готовност да приеме всички пациенти на болницата в Поморие, докато проблемите й се разрешат. ", "date": "2017.10.17", "title": "Лекари и пациенти на протест пред затворената болница в Поморие"}
{"url": "https://offnews.bg/sviat/navalni-shte-mozhe-da-se-kandidatira-za-prezident-edva-sled-2028-g-667483.html", "text": "Руският опозиционер Алексей Навални ще може да се кандидатира за президент едва след 2028 г., заяви председателката на руската централна избирателна комисия Ела Памфилова, цитирана от ТАСС. Навални беше осъден на 10 години условно за финансови злоупотреби по делото \"Кировлес\", което според него е политически мотивирано. Опозиционерът смяташе да се кандидатира за президентските избори през 2018 г. Според председателката на избирателната комисия обаче заради присъдата по закон кандидатурата му няма да бъде приета. Навални обаче настоява, че по закон има право да се кандидатира, тъй като е получил условна присъда, което Памфилова отрича. опозиционерът започна и кампания с предизборни митинги, заради което по-рано този месец беше осъден на 20 дни затвор. \"Господин Навални е млад, перспективен политик, той има всички шансове. Условната присъда ще изтече след 10 години, някъде през 2028 г. плюс още пет месеца, ще може спокойно да се кандидатира\", каза тя, цитирана от ТАСС. \"Нека доказва със своите действия, а не с натиска на улицата, че е достоен за поста на президент\", допълни тя. Навални обяви, че ще обжалва забранителната законова норма пред Конституционния съд.", "date": "2017.10.17", "title": "Навални ще може да се кандидатира за президент едва след 2028 г."}
{"url": "https://offnews.bg/obshtestvo/strugar-ot-blagoevgrad-e-noviat-milioner-ot-natcionalnata-lotaria-667476.html", "text": "55-годишният Йордан Стоилов от Благоевград е новият милионер от Националната лотария. Късметлията удари джакпота от 2 милиона лева от играта „Лото 6 от 47“ на Национална лотария при тегленето тази събота.Освен седемцифрената парична печалба, джакпотът му носи и три големи награди - къща, нова спортна кола и 10-дневна почивка в Дубай.Чекът с внушителната сума вече му бе връчен от водещите Захари Бахаров и Рая Пакова. Пред тях той разказва, че играе  всеки ден с любимите си числа 2, 3, 7, 11, 28 и 33. Именно тази комбинация бе изтеглена на 14 октомври. Тя е съставена от рождените дати на семейството му - неговата, на съпругата му и на двете им дъщери. Другите две числа избрал произволно, но винаги играел точно с тях.Йордан Стоилов е деветият късметлия, станал милионер от лотарията през 2017-а.„Всяка сутрин на път за работа попълвам едни и същи числа и чакам“, казва печелившият. „Много добре се чувствам. Очаквах, че ще спечеля“, добавя най-новият милионер, който винаги е вярвал в късмета си. Споделя, че с част от джакпота ще погаси кредита си и ще купи жилища на децата си.Джакпота Йордан Стоилов спечелил с фиш от 2 лева.След като бе изтеглен на 14 октомври, сега джакпотът в играта „Лото 6 от 47“ е отново е в размер на 2 милиона лева, включващ къща, спортна кола и 10-дневна почивка за двама в Дубай. Тегленето на печелившите числа е всяка вечер в централните новини по Нова тв.", "date": "2017.10.17", "title": "Стругар от Благоевград е новият милионер от Националната лотария"}
{"url": "https://offnews.bg/obshtestvo/eto-kak-izglezhda-ndk-dva-mesetca-predi-predsedatelstvoto-snimki-667472.html", "text": "НДК трескаво се готви за януари 2018 г., когато ще стане домакин на Съвета на ЕС.До 15 ноември основните строителни дейности трябва да приключат, а след това започва тестването на системите и обзавеждането на залите. Днес дворецът отвори врати за малко, за да покаже визията на реновираните зали 3, 3.1, 3,2, 7, 8, 9 и 10. От управата на най-важната културна сграда в София заявиха, че ремонтът ще бъде завършен в срок.Ремонтът на НДК ще струва общо 45 млн. лв. „Имаме осигурени средства по две постановления, за 17 млн. лева и за 28 млн. лева. От тях една част сме изплатили на строителите, друга част стоят в специална сметка“, каза изпълнителният директор на НДК Ангел Митев.Залите 3, 3.1, 3,2 ще бъдат основното пространство на председателството.Зала 3 има нов мокет, таван и облицовка, системите за вентилация и отопление също са подновени, съобщи директорът. Кабините за превод са осъвременени. Цветът на пода е решен в \"европейско синьо\", а от зала 3.1 (преди терасата) я разделя подвижна стена.В 3.1 и 3.2 ще се провеждат неформалните срещи от програмата. В зала 10 ще заседават официалните лица, а основните ремонтни дейности по 7, 8 и 9 също са изпълнени. В зала 6 пък ще бъде поместен международен пресцентър. \"Ще бъдат изградени и оборудвани офиси, за да могат делегатите да вършат работата си удобно\", заяви председателят на Съвета на директорите на НДК Борислав Велков.Новата визия на залите на НДК не се различава много от старата, запазена е основната интериорна линия на двореца.  Често обсъжданите от посетителите тоалетни на НДК са ремонтирани, но журналисти не бяха допуснати до тях. \"Няма врати и е опасно\", заяви Митев, а Велков добави, че нямало и ток.С 400 камери ще се осигури наблюдението за опазване на сигурността в сградата. Общо бюджетът за сигурност е 12 милиона лева.По време на срещите на високо ниво на булевардите, които отвеждат до НДК - бул. \"България\", бул. \"Фритьоф Нансен\" и бул. \"Евлоги и Христо Георгиеви\", ще бъдат разположени органи на реда, които да следят допълнително за сигурността в района. Ще бъдат реставрирани картините, които украсяват стените на двореца. Те са общо 80. Дейностите по реставрация ще бъдат направени съвместно с авторите им, а тези, чиито създатели са починали, ще бъдат променени, както предвижда Законът за културно наследство, заяви Митев. Създаден е специален реставраторски екип.Входът на НДК за председателство ще бъде А4. Той се намира над \"Нов театър\" и още не е завършен. Всички фоайета в частта на ремонта са с подменени настилки, положени са общо около 14 000 кв. м гранитогрес, каза изпълнителният директор на НДК. Нито част от мраморните настилки не е премахната, увери Митев, те са реновирани и поставени обратно. Ще бъдат закупени и 6 нови асансьора.", "date": "2017.10.17", "title": "Eто как изглежда НДК два месеца преди председателството (снимки)"}
{"url": "https://offnews.bg/futbol/virus-machi-golmajstora-na-levski-predi-macha-s-tcska-sofia-667448.html", "text": "Централният защитник на Левски Давид Яблонски е играл болен срещу Етър. Въпреки това на стадион “Ивайло” във Велико Търново чехът отбеляза гола за успеха с 1:0.Така попаденията му през този сезон вече са 5 и той се превърна във водещ реализатор на отбора. С едно по-малко има конгоанският таран Жуниор Мапуку, а румънският нападател Сержиу Буш е с 3.Вчера Яблонски се е почувствал отпаднал, пише \"Тема Спорт\". От лекарския щаб на “сините” обаче са уверени, че Давид ще бъде излекуван напълно за дербито с ЦСКА-София в събота. Самият играч е заявил, че дори и болен, ще излезе на игрището. Той вече е показвал, че поставя интересните на отбора на първо място.Интересното е, че Давид отбеляза дебютното си попадение за “сините” точно срещу ЦСКА-София - при успеха с 2:1 на 4 март тази година. Той първо изработи дузпа, която бе реализирана от Роман Прохазка, а след това сам прати топката в мрежата на “червените”.Междувременно стартира предварителната продажба на билетите за с ЦСКА-София.Притежателите на сезонни абонаментни карти за стадион \"Виваком-Арена Георги Аспарухов\" ще могат да ги ползват и за двубоя на националния стадион \"Васил Левски\".Цени на билетите:Сектор А - 15 лв. (за привърженици на Левски)Сектор Б – 10 лв. (за привърженици на Левски)Сектор В - 15 лв. (за гостите)Сектор Г – 10 лв. (за гостите)", "date": "2017.10.17", "title": "Вирус мъчи голмайстора на Левски преди мача с ЦСКА-София"}
{"url": "https://offnews.bg/obshtestvo/burgas-obiavi-za-geroi-3-ma-uchenitci-zagasili-avtomobil-667478.html", "text": "Трима ученици, загасили горящ автомобил в центъра на Бургас, ще бъдат удостоени с Почетна значка по предложение на общински съветници от групата на ГЕРБ.Инцидентът станал на 20 септември тази година. По време на голямото междучасие  учениците от XI „в“ клас на Професионална търговска гимназия в Бургас Красен Димитров, Юмет Сатаджъ и Лъчезар Лалев забелязали, че се възпламенява лек автомобил „Фолксваген Поло“. Превозното средство било спряло на светофара на улица „Константин Фотинов“.Момчетата реагирали бързо и за минути взели пожарогнямал пожарогасител и само действията на учениците предотвратили изгарянето на автомобила и евентуално по-големи щети за шофьора, останалите коли в района и минувачите.Наредбата за символиката и отличията на Община Бургас дава възможност с Почетна значка да се отличават български и чуждестранни граждани за проявени героизъм, себеотрицание, гражданска чест и доблест, борба с бедствия и аварии или заслуги за опазване на околната среда.„Ние сме убедени, че такива действия трябва да служат за добър пример на младото поколение, затова считаме, че е необходимо тримата ученици да бъдат отличени от Общински съвет-Бургас“, пише в докладната записка.", "date": "2017.10.17", "title": "Бургас обяви за герои 3-ма ученици, загасили автомобил"}
{"url": "https://offnews.bg/politika/zhablianov-kongresat-na-bsp-niama-da-se-zanimava-s-partiata-667451.html", "text": "Емоциите в БСП са повече от необходимото в момента, но остри противоречия в партията няма. По-скоро противоречията са за начина, по който да се води опозиционната ни политика и дали БСП за две седмици може да подготви Конгрес по сериозните теми, включени в дневния му ред.Това заяви зам.-председателят на Народното събрание и народен представител от „БСП за България” Валери Жаблянов по Нова телевизия. Той обясни, че темите, по които е възникнал спорът на Националния съвет, са били дали българското председателство на Съвета на ЕС може да бъде успешно в хаоса, който се създаде около него, и какви ще са неговите приоритети и вторият въпрос - за финансово-икономическата политика на правителството.„Това са темите, които Конгресът си постави за цел да обсъди и да излезе с документи, защото има нужда българското общество да разбере и икономически, и политически в какво състояние се намира България. Това БСП може да го каже от най-представителния си форум – Конгреса”, обясни Валери Жаблянов.„Свикването на предстоящия Конгрес след две седмици не ни е необходим вътрешно на БСП, защото двете точки, които ще са в дневния му ред, нямат нищо организационно-политическо, тоест Конгресът няма да се занимава с партията. Той ще се занимава с политиката на правителството и с мястото, на което се намира България”, обясни също Жаблянов.", "date": "2017.10.17", "title": "Жаблянов: Конгресът на БСП няма да се занимава с партията"}
{"url": "https://offnews.bg/bojni/zaradi-kontuziata-pulev-gubi-mnogo-pari-i-pozitciata-na-pretendent-667450.html", "text": "Контузията на Кубрат Пулев ще му струва не само мястото в двубоя срещу световния шампион по версиите на IBF, WBO и WBA в професионалния бокс Антъни Джошуа, но и неговата позиция като претендент за титлите, съобщи промоутърът на британския шампион Еди Хърн в интервю за boxingnews24.com.По-рано той обяви в \"Туитър\", че при подписването на договора между щабовете на Пулев и Джошуа е бил договорен и такъв с Карлос Такам, който ще заеме мястото на българина на ринга на 28-и октомври в Кардиф.Според онлайн изданието, 36-годишният българин няма да получи мач срещу Джошуа тази или следващата година, след като беше заменен от Такам.Според Хърн, Пулев може да получи утешителен двубой срещу някой от другите претенденти за титлата по версията на Международната федерация по бокс (IBF), след като Такам зае неговото място именно като номер 3 в ранглистата й. Ако думите на промоутъра се окажат истина, то това би трябвало да бъде петият в класацията Джарел Милър (19-1) от САЩ.\"Пулев трябваше да спечели много пари, а сега загуби и позицията си на претендент за световната титла. Ще вземе може би 1/7 или 1/8 от сумата, която имаше по договор за мач срещу Джошуа.Може би някъде другаде биха провели мача и с контузията на Пулев, но не и в този случай. Това е последното нещо, което ние искаме. А ние искаме най-вече боксьор, който ще търси отчаяно победата. Положението е такова при Такам\", каза Хърн.", "date": "2017.10.17", "title": "Заради контузията Пулев губи много пари и позицията на претендент"}
{"url": "https://offnews.bg/politika/kornelia-ninova-pravetc-e-grad-za-primer-667449.html", "text": "Гордеем се с кметовете на БСП. Това заяви лидерът на БСП в Правец, където бе поканена да отпразнува с жителите празника на града.Тя подчерта, че кметът Румен Гунински, екипът и жителите на общината са я превърнали в модел на добро управление. По думите й именно това е пример за управлението на левите кметове в цялата страна, с обърнато лице към живота на жителите в общината, към техните тревоги и към решаването на техните проблеми. „Бъдете хора със самочувствие, че наистина сте образец за всички нас и за България“, заяви Нинова пред жителите на града. Тя се обърна към тях и с поздравителен адрес от името на Националния съвет на партията. „Днес община Правец е пример за постигнати изключителни резултати в благоустрояването на този край“, се казва в адреса. Нинова пожела на жителите на града здраве, благополучие и нови възможности.„Убедена съм, че кметът Гунински ще използва тези възможности, за да реализира една още по-европейска и модерна визия за града“, заключи Корнелия Нинова.", "date": "2017.10.17", "title": "Корнелия Нинова: Правец е град за пример"}
{"url": "https://offnews.bg/tehnologii/vivacom-predlaga-na-obshtinite-sistema-za-nabliudenie-s-litcevo-razpoz-667487.html", "text": "VIVACOM беше основен партньор на XII среща на Национално сдружение на общините в Република България (НСОРБ), която се проведе в курорта Албена. Телекомът традиционно подкрепя годишния форум на местните власти, на който се обсъждат най-важните приоритети за тяхното развитие.Тази година една от основните теми беше сътрудничеството между бизнеса, законодателната и местната власт за изграждане на т. нар. „дигитална община“, която да улесни значително както работещите в нея, така и гражданите. Бяха дискутирани също правителствените мерки за намаляване на административната тежест в общините.На срещата присъстваха зам.-министър председателят Томислав Дончев, министърът на Регионалното развитие и благоустройството – Николай Нанков, председателят на 44-тото народно събрание на РБ – Димитър Главчев, изпълнителният директор на НСОРБ – Гинка Чавдарова, председателят на НСОРБ Даниел Панов, кметовете на София, Варна и много други общини.В откриването на форума на високо равнище участие взе и главният търговски директор и член на Управителния съвет на VIVACOM – Мирослав Петров. Той изрази готовността на компанията да бъде надежден телекомуникационен партньор на всяка община и да предложи множество персонализирани решения за населените места. Мирослав Петров подчерта, че VIVACOM не просто продава услуги и продукти на общините, но разработва за тях всеки проект от начало до край и може да бъде доверен съветник в избора на най-доброто индивидуално решение.Като компания, която инвестира приоритетно в подобряване и модернизиране на градската среда и работи дългосрочно за развитието на концепцията за „умни градове“, VIVACOM представи пред местната власт редица иновативни решения в помощ на общините. Бяха направени демонстрации на системата за видео наблюдение чрез специално изграден за целта демонстрационен мониторинг център. Той показва разнообразните ѝ възможности като лицево разпознаване, наблюдение в реално време и широк спектър от аналитични функции.Тази технологична иновация подпомага общините в обезпечаването на сигурност и безопасност за гражданите, като същевременно се предлага от VIVACOM с възможност за гъвкаво финансиране. По време на представянето се акцентира и на интелигентни решения в сферата на образованието – интерактивна класна стая, която дава възможност учебният материал да бъде преподаван на учениците чрез виртуална реалност, част от проекта Google Expeditions. Телекомът презентира и възможностите за създаване на мобилни приложения в полза на българските общини, които предоставят актуална информация за града на жителите и гостите му.По друга актуална тема за местната власт - Wi-Fi свързаност, част от европейската инициатива WiFi4EU, VIVACOM оказва своята подкрепа на общините, като изготвя проекти, с които те могат да кандидатстват за финансиране от ЕС и впоследствие – като изражда самата зона. Всяко решение е персонализирано според нуждите на конкретната администрация. ", "date": "2017.10.17", "title": "VIVACOM предлага на общините система за наблюдение с лицево разпознаване"}
{"url": "https://offnews.bg/sviat/arestuvaha-dvama-lideri-na-katalunski-organizatcii-zaradi-referenduma-667471.html", "text": "Испанският Върховен съд разпореди предварителен арест за двама лидери на каталунски сепаратистки организации.Жорди Санчес и Жорди Куишарт са арестувани по подозрение за противодържавна дейност, защото са изиграли важна роля в планирането и подготовката на референдума за независимост на Каталуния. Двамата се явиха днес за втори път пред специалния съд за дела, свързани с националната сигурност. Те са обвинени в противодържавна дейност, защото на 20 септември свикали и насърчили протестиращи, които в продължение на няколко часа попречили на служители на националната полиция да обискират офиси на каталунското правителство в Барселона, съобщи Ройтерс, цитирана от БТА. Съобщението за ареста на двамата каталунски лидери беше посрещнато с удряне по тенджери и тигани по улиците на Барселона, с автомобилни клаксони и оглушителен шум. Говорител на каталунското правителство нарече \"провокация на испанската държава\" ареста на двамата. \"Държавата си играе на провокации, но хората не им се поддават\", каза говорителят Жорди Турул, като подчерта, че възмущението срещу ареста на Куишарт и Санчес е разбираемо, тъй като двамата само са призовали за мирни демонстрации.Каталунският премиер Карлес Пучдемон нарече \"много лоша новина\" ареста на двамата.\"Те се опитват да хвърлят в затвора идеи, но това засилва стремежа към свобода\", написа Пучдемон.Организациите, оглавявани от двамата задържани - \"Национално каталунско събрание\" и \"Омниум културал\" - отправиха призив към хората в Каталуния да спрат работа днес по обед, за да протестират срещу арестите.За тази вечер са насрочени и протести пред представителствата на националното правителство в градовете на Каталуния.", "date": "2017.10.17", "title": "Арестуваха двама лидери на каталунски организации заради референдума"}
{"url": "https://offnews.bg/politika/tconev-s-peevski-pishem-zakon-za-razgrabvaneto-na-ktb-667452.html", "text": "С Делян Пеевски подготвяме нов законопроект за КТБ, така ще се докаже, че Пеевски не участва във вторичното разграбване на банката. Това обяви депутатът от ДПС Йордан Цонев по бТВ. Според него законопроектът ще позволи да се върнат част от активите на банката. Писна ни да слушаме фалшиви новини по тази тема, обясни Цонев.  ДПС ще се включи в разговори за вот на недоверие към правителството. Той може да е по всички политики на кабинета, уточни той. Партията няма да подкрепи и Бюджет 2018 г., както и всеки важен законопроект на това управление. Цонев припомни, че неговата партия е против участието на националистите в лицето на Обединените патриоти в управлението. Причината е, че те използват език на омразата, допълни депутатът. „Слово, в което присъстват думите „кучки“, „хлебарки“, „маймуни“ за други етноси в България не може да обединява българския народ. Това слово е слово на разделението и разрухата“, каза още Йордан Цонев. ", "date": "2017.10.17", "title": "Цонев: С Пеевски пишем закон за разграбването на КТБ"}
{"url": "https://offnews.bg/medii/sinat-na-ubitata-zhurnalistka-pravitelstvoto-i-prestapnostta-v-malta-667473.html", "text": "Това не е обикновено убийство, не е трагичен случай - това е война. Воюваме срещу държавата и организираната престъпност, между които няма разлики, написа синът на убитата малтийска журналистка Матю Каруана Галиция. Майка му - , 16 октомври.Майка ми беше убита, защото стоеше между върховенството на закона и тези, които търсеха начини да го нарушават. Стана мишена, защото единствено тя го правеше - пише още Матю Галиция. - Когато държавните институции са недееспособни, последната личност, която отстоява това върховенство, често е журналист. Затова тя е и първата убита.Матю първи стига до мястото на взрива - край дома им. Вижда \"огнения ад\" на полето, отчаяно се опитва да отвори вратата на колата, докато клаксонът вие, пристигат първите полицаи - двама униформени с един-единствен пожарогасител, а единият казва: \"Съжалявам, не мога да направя нищо\", казва единият.\"Погледнах надолу и видях части от тялото на майка ми. Осъзнах, че са прави, беше безнадеждно.\"\"Това прилича на война и трябва да го знаете, пише Матю днес. Това не е обикновено убийство, не е трагично. Трагично е някой да бъде пометен от автобус. А когато навсякъде около вас има кръв и огън, това е война. Ние сме хора на война срещу държавата и организираната престъпност, между които няма разлики\", допълва Матю.Той нарича премиера Джоузеф Мускат \"клоун\", който повече от десетилетие \"демонизира и тормози\" майка му.Цитира и коментар на полицейски сержант във Фейсбук: \"Всеки получава това, което заслужава, кравешка тор. Чувствам се щастлив :)\".Това е мафиотска държава, където можете да смените пола и личната си карта, но ви взривяват на парчета, ако упражнявате основните си права. Където хора, които е трябвало да ви пазят, празнуват. Как стигнахме до тук, пита Матю и отговаря:\"Правителството на Малта позволява на безнаказаността да процъфтява. Министър-председателят на тази страна казва, че няма да се успокои, докато извършителите не бъдат открити, но самият той ръководи правителство, което насърчава същата тази безнаказаност. Първо, той напълни кабинета си с мошеници, след това напълни полицията с мошеници и олигофрени, после напълни съдилищата с мошеници и некадърници. Ако институциите работеха, нямаше да има убийство, което да разследват, а аз и брат ми все още щяхме да имаме майка\".В края на публикацията си във Фейбсбук той обвинява премиера, началника на кабинета му Кейт Шембри, зам.-шефа на Лейбъристката партия и депутат Крис Кардона, главния прокурор и \"дългия списък от полицейски комисари, които не предприеха действия\".\"Вие сте съучастници. Вие сте отговорни за това\", пише Матю Каруана Галиция.", "date": "2017.10.17", "title": "Синът на убитата журналистка: Правителството и престъпността в Малта са едно"}
{"url": "https://offnews.bg/koloezdene/10-mesetca-zatvor-za-opit-da-se-prekrati-koloezdachna-obikolka-667459.html", "text": "10 месеца затвор получи бащата на френския колоездач Джонатан Бойер Бернар заради опита си да прекрати състезанието Tour Cycliste Antenne Reunion през 2016 година.На ранен етап от старта неговият син получава сериозна травма в резултат на сблъсък с друг състезател - Енцо Бернар. В резултат на инцидента 10-годишно момче, което е стояло наблизо, губи пръст.Енцо е бил дисквалифициран, а Джонатан прекратява участието си заради травми в главата и ребрата. Баща му настоява за спиране на състезанието, но организаторите отказват.Той грабва няколко метални ограждения и ги поставя на трасето. Заради действията му двама колоездачи падат и също получават контузии, като един от тях чупи ключица. му са преценени като опасни от съда, който му издава осъдителна присъда. На място пък Бернар е глобен с 300 евро.", "date": "2017.10.17", "title": "10 месеца затвор за опит да се прекрати колоездачна обиколка"}
{"url": "https://offnews.bg/112/politciata-v-blagoevgrad-izdirva-88-godishen-mazh-izcheznal-predi-pet-667458.html", "text": "Полицията в Благоевград издирва 88-годишния Иван Димитров Динчев на 88 години от с. Лозеница, общ.Сандански.Около обяд на 12.10.2017г. мъжът е видян пред къщата си и от тогава е в неизвестност.Висок е около 165 см., слабо телосложение, тегло около 55 кг., кафяви очи и челно оплешивяване. Динчев е бил облечен със сиво сако, черен панталон, черни гумени обувки и светла шапка.Умолява се всеки, който има информация за лицето да се обади на тел.112 или тел.0746 3 21 31 РУ-Сандански.", "date": "2017.10.17", "title": "Полицията в Благоевград издирва 88-годишен мъж, изчезнал преди пет дни"}
{"url": "https://offnews.bg/temida/zakonat-dava-vlast-na-prokurorite-nad-sadiite-smiata-venetcianskata-k-667455.html", "text": "С писмо до министъра на правосъдието Цецка Цачева Европейската комисия за демокрация чрез право (Венецианската комисия) е изразила безпокойство за това, че текстове от Закона за съдебната власт (ЗСВ) дават власт на прокурорите над съдиите. В становището се посочва, че Венецианската комисия „намира за обезпокоително едно от измененията на приетия през юли 2017 г. ЗСВ, който косвено дава на прокуратурата важна власт над съдиите\". Съгласно новият текст, ако съдия е обвинен в умишлено престъпление от общ характер, съответната колегия на Висшия съдебен съвет отстранява магистрата от длъжност до приключване на наказателното производство.Според Венецианската комисия, в българската система „повдигането на обвинения“ срещу лице често съответства на ранна фаза на досъдебното разследване. Чл. 230 въвежда задължение на Съдийската колегия на ВСС да отстранява съдията в случай, че обвинението е повдигнато от прокурор. Следователно прокурорите непряко получават правомощието да предприемат отстраняване на съдии за потенциално дълъг период от време въз основа на (сравнително) малко доказателства.„Това може да бъде много опасно за независимостта на съдиите“, се казва още в становището, цитирано от правосъдното министерство. Комисията приема, че съдия, срещу когото са повдигнати сериозни обвинения, може да бъде временно освободен от длъжност. Въпреки това, Съдийската колегия трябва да провери доколко сериозни и основателни са тези обвинения.„В настоящия вариант на чл. 230 от ЗСВ, Съдийската колегия на ВСС изглежда изпълнява само формална роля за одобряване на временното отстраняване. Вместо това, ЗСВ трябва ясно да постанови Съдийската колегия да преразгледа същността на обвиненията и да реши дали доказателствата срещу съдията са достатъчно убедителни и дали това изисква отстраняване от длъжност. По този начин Съдийската колегия трябва да може да определя кратки срокове за разследване на временно отстранени от длъжност съдии“, пише Венецианската комисия.В тази връзка министър Цачева е изпратила писмо до председателя на Народното събрание Димитър Главчев и до председателя на  правната комисия в парламента Данаил Кирилов, с което настоява за редакция на чл. 230 от Закона за съдебната власт (ЗСВ), съобщават от Министерството на правосъдието.Цачева предлага своя редакция на текста:  „Чл. 230. (1) В случаите по чл. 132 от Конституцията на Република България, когато съдия, прокурор или следовател е привлечен като обвиняем, съответната колегия на Висшия съдебен съвет временно го отстранява от длъжност до приключване на наказателното производство.(2) Когато, извън случаите по ал. 1, съдия, прокурор или следовател е привлечен като обвиняем за престъпление от общ характер, съответната колегия на Висшия съдебен съвет може да го отстрани от длъжност до приключването на наказателното производство. Колегията изслушва / може да изслуша съдията, прокурора или следователя преди вземането на решение.(3) Срокът на временното отстраняване от длъжност в досъдебното производство не може да надвишава срока по чл. 234, ал. 8 от Наказателно-процесуалния кодекс. За периода на временното отстраняване от длъжност на съдията, прокурора и следователя се заплаща възнаграждение в размер на минималната работна заплата.(4) При изтичане на срока по чл. 234, ал. 8 от Наказателно-процесуалния кодекс и при спиране на наказателното производство временно отстраненият съдия, прокурор или следовател може да поиска от съответната колегия на Висшия съдебен съвет с решение да го възстанови на заеманата длъжност. Отказът подлежи на обжалване пред Върховния административен съд по реда на Административнопроцесуалния кодекс.(5) Искането за временно отстраняване от длъжност по ал. 1 и 2 се прави от главния прокурор по предложение на наблюдаващия прокурор и се мотивира.(6) В случаите, когато по отношение на съдия, прокурор или следовател е постановена мярка за неотклонение задържане под стража, той се смята за временно отстранен от длъжност от датата на влизане в сила на съдебния акт, с който се постановява мярката.“", "date": "2017.10.17", "title": "Законът дава власт на прокурорите над съдиите, смята Венeцианската комисия"}
{"url": "https://offnews.bg/kultura/snimat-film-po-balgarskia-roman-18-sivo-667456.html", "text": "Във Варна започват снимките на филма по романа на Захари Карабашлиев „18% сиво“. Главните герои ще бъдат изиграни от Руши Виденлиев и Доля Гавански, а режисьор ще бъде Виктор Чучков–син.Историята на романа на Карабашиев е интересна и нестандартна за българската литература. Разбито сърце, луда нощ в Мексико, цял чувал с марихуана и спомени за България през 90-те години. Всичко това преживява главният герой в романа – Зак. Той пропътува целите Съединените щати, за да достигне крайната си цел - Ню Йорк, където го очакват най-големите изпитания и истината за отсъствието на любимата му - Стела.Заснемането на филма е с подкрепата на Националния филмов център, Българска Национална телевизия, община Варна, немският фонд MDM и Сръбският филмов център.", "date": "2017.10.17", "title": "Снимат филм по българския роман '18% сиво'"}
{"url": "https://offnews.bg/futbol/pribraha-v-psihiatriata-mazha-kojto-zaplashi-s-pushka-fenove-na-levsk-667439.html", "text": "Мъжът, излязъл на балкона си с пушка в центъра на Велико Търново по време на шествието на феновете на „Левски”, е прибран в психиатрията, съобщиха от Областната дирекция на МВР.Инцидентът стана на ул. „Васил Левски” в самия център на града, като според очевидци 40-годишният мъж подразнил феновете с викове „Само ЦСКА!”. Те пък му отвърнали с бутилки с вода, кенове с бира и бомбички, като стъклата на жилището му са изпотрошени.40-годишният мъж е настанен в Центъра за психично здраве във Велико Търново, а по случая е образувана преписка, съобщиха от ОД на МВР – В. Търново.„Вчера на стадион «Ивайло» в областния град се проведе футболен мач. По време на шествие преди началото на срещата е извършено нарушение на обществения ред, в резултат на което е задържан 40-годишен мъж от В. Търново, който е настанен в Център за психично здраве в областния град.По случая е образувана преписка. По време и след приключване на мача нарушения и инциденти не са допуснати. Присъствали около 10 300 души.В охраната на мероприятието се включиха 269 полицейски служители с 30 автомобила”, се казва в съобщението на полицията.sport-vt.com", "date": "2017.10.17", "title": "Прибраха в психиатрията мъжа, който заплаши с пушка фенове на Левски в Търново"}
{"url": "https://offnews.bg/zdrave/motoristi-na-kurs-po-parva-pomosht-vav-vma-667457.html", "text": "Мотористи ще изкарат курс за оказване на първа помощ във ВМА. В началото  на ноември лечебното заведение ще бъде домакин на среща, в рамките на която медици ще покажат нагледно на представители на най-голямата мотоорганизация в България \"Sofia Riders\" какви са основните стъпки за оказване на първа помощ.Представителите на \"Sofia Riders\" признават, че много често стават свидетели на катастрофи. Целта на курса е да знаят какво трябва да направят в една такава ситуация, за да могат да помогнат на пострадалия.\"Много пъти сме свидетели на катастрофи, някои от нас също падат с моторите. Много хора не знаят основни техники, като например какво трябва да се направи, ако някой си е глътнал езика. Затова благодарим на ВМА, че откликнаха на апела ни, защото нашата идея е да знаем как да помогнем, а не как да навредим на пострадалия в първите, така важни, 5 минути\", коментира Георги Боянов, представител на \"Sofia Riders\".\"Ние във ВМА винаги сме подкрепяли подобни инициативи, така че от \"Sofia Riders\" винаги могат да разчитат на нас\", посочи полк. проф. д-р Венцислав Мутафчийски, д.м.н., FACS. – ВРИД началник на ВМА.За курса „Първа помощ” е подготвена както лекционна част, така и демонстрация на основните техники при оказване на първа помощ при инцидент, обясниха от лечебното заведение.", "date": "2017.10.17", "title": "Мотористи на курс по първа помощ във ВМА"}
{"url": "https://offnews.bg/sviat/amerikanski-dron-izbi-20-ekstremisti-v-pakistan-667440.html", "text": "Ракети, изстреляни вероятно от американски дрон, са ударили снощи сграда, използвана от екстремисти в племенния район Курам, близо до пакистанско-афганистанската граница. При ракетния удар са убити 20 екстремисти, предаде Асошиейтед прес, като цитира двама служители от пакистанското разузнаване.Според служителите, пожелали анонимност, сградата вероятно е била използвана от мрежата на Хакани. Тази екстремистка група до неотдавна действала главно в Данде Дарпа Хал, близо до Мираншах - главния град на племенния район Северен Вазиристан, но се изтеглила от там след операция на пакистанските сили в отговор на нападение на екстремистите срещу военно училище в Пешавар, в което бяха убити над 150 души.Представител на властите, който също пожелал анонимност, казал, че снощният ракетен удар бил нанесен много близо до неохраняваната граница с Афганистан, в планински терен. Той добавил, че все още не е ясно дали атакуваната сграда е била на пакистанска територия.Според Пакистан американските нападения с безпилотни самолети нарушават суверенитет му. Вашингтон обвинява Пакистан, че дава убежище на екстремистите, но Пакистан отрича, отбелязва АП, цитирана от БТА.Външният министър Хаваджа Мухамад Асиф каза по телевизията, че в момент, когато са започнали нови преговори за мир, САЩ не бива да извършват никакви нападения с дронове нито в Афганистан, нито в Пакистан.Преговори за мир и стабилност в Афганистан започнаха вчера в Оман между представители на Афганистан, Китай, Пакистан и Съединените щати. Те ще се опитат да съживят мините преговори с афганистанските талибани, съобщиха на Ройтерс служители в пакистанското външно министерство.", "date": "2017.10.17", "title": "Американски дрон изби 20 екстремисти в Пакистан"}
{"url": "https://offnews.bg/obshtestvo/slanchevo-i-toplo-vreme-i-dnes-667436.html", "text": "Слънчево и приятно топло ще е времето днес. В западната част от страната ще има малко облаци, според прогнозата на НИМХ. Максималните температури ще са между 21 и 26 градуса. Над планините ще бъде предимно слънчево, вятърът ще е слаб. По върховете -  на 1200 метра, термометрите ще се качат до 17 градуса, а на 2000 метра - около 12 градуса.Над Черноморието ще бъде предимно слънчево. Ще духа слаб югоизточен вятър. Максималните температури ще са 21-23 градуса; температурата на морската вода - 17-18 градуса. Вълнението на морето ще бъде 1-2 бала.", "date": "2017.10.17", "title": "Слънчево и топло време и днес"}
{"url": "https://offnews.bg/obshtestvo/na-11-mesta-v-stolitcata-niama-da-ima-voda-667435.html", "text": "\"Софийска вода\" ще прекъсне временно водоснабдяването в части от столицата от днес, съобщиха от дружеството. Подмяна на сградно водопроводно отклонение на бул. „Гоце Делчев“ в жк. „Гоце Делчев“ налага спиране на водоподаването от 10:00 до 17:00 часа на бул. „Гоце Делчев“ от ул. „Орехова гора“ до ул. „Костенски водопад“, ул. „Бадемова гора“ от бул. „Гоце Делчев до ул. „Нишава“, ул. „Хайдушка гора“ от ул. „Орехова гора“ до ул. „Бадемова гора“, ул. „Трънски проход“. Монтаж на спирателен кран на ул. „Поп Евстати Витошки“ в кв. „Бояна“ налага спиране на водоподаването от 10:00 до 16:00 часа на ул. \"Кумата\", \"Околовръстен път“, ул. „Радецки“Във връзка с монтаж на измервателно устройство при ВЕЦ „Пасарел“ се налага спиране на водоподаването от 10:00 до 16:00 часа на Ресторант \"Златна рибка\"; с. Кокаляне - карето между ул. „Самоковско шосе“, ул. „Искър“, ул. „Валозите“, ул. „Тополите“, ул. „Васил Левски“ и ул. „Йованец“; с. Панчарево – карето между ул. „Самоковско шосе“, ул. „Йованец“, ул. „Курията“, ул. „Беликата“, ул. „Бор“, ул. „Ловджийска чешма“ и ул. „Риляник“. Поради монтаж на пожарен хидрант на ул. „Синьо лято“, в.з. Симеоново-Драгалевци се налага спиране на водоподаването от 9:00 до 19:00 часа в района на ул. „Синьо лято“, ул. „Йоасаф Бдински“ от ул. „Синьо лято“ до ул. „Митрополит Партений Зографски“. Без вода във връзка с монтаж и подмяна на спирателни кранове на ул. „Урвич“ в с. Железница ще бъдат от 9:00 до 19:00 часа на ул. „Стамболова река\", ул. „Ведена\", ул. \"„Урвич\" и ул. „Дъбова гора\". Заради подмяна на сградно водопроводно отклонение в кв. „Кумарица“, гр. Нови Искър, се налага спиране на водоподаването от 9:30 до 17:30 часа на ул. \"Иван Вазов\",ул. \"Летец\", ул. \"Хаджи Димитър\", ул. \"Искърско дефиле\" и района между ул. \"Банска\", ул. \"Зенит\", и ул. \"Стое Джуров\". Във връзка с подмяна на сградно водопроводно отклонение на ул. „Подуенска“, жк. „Сухата река“, се налага спиране на водоподаването от 9:30 до 17:00 часа на ул. „Подуенска“, ул. „Екатерина Симидчийска“, ул. „Черковна“ , ул. „Христо Г. Данов“. Няма да имат вода във връзка с подмяна на спирателен кран на ул. „Пантелей Николов“ в „Бояна“, от 9:30 до 12:00 часа на ул. „Пантелей Николов“. Поради подмяна на сградно водопроводно отклонение на ул. „Житница“ в с. Житен, се налага спиране на водоподаването от 14:00 до 19:00 часа на ул. „Отец Паисий“, „ул. Търговска “, ул. „Стубела“, ул. „Люляк“, ул. „Бор“ и ул. „Хан Аспарух“. Реконструкция на уличен водопровод на бул. „Проф. Цветан Лазаров“ в кв. „Слатина“ налага спиране на водоподаването от 10:00 до 22:00 часа на бул. „Проф. Цветан Лазаров“ № 35, №39 и №41, бул. „Асен Йорданов“ №7, №8, №9, №10, №10А и №11, имоти северно и източно от №7. Монтаж на спирателен кран на ул. „Роза“ в с. Долни Пасарел налага спиране на водоподаването от 10:00 до 18:00 часа на ул. \"Роза\", ул.\" Диляна\" ул.\" Хвойна\",ул. \" Дълга поляна\", ул. \" Димитър Вучков\". Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2017.10.17", "title": "На 11 места в столицата няма да има вода"}
{"url": "https://offnews.bg/sport/sportat-v-efir-na-17-oktomvri-667385.html", "text": "Много тенис и два люти мача от Шампионската лига предлага ефирът днес.13,00 Тенис, турнир за мъже в Стокхолм, Sport+HD 13,00 Тенис, турнир за жени в Москва, F+ 15,00 Футбол, жпебий за баражите на Мондиал 2018, Eurosport 2 17,30 Волейбол, Левски - Добруджа, Диема спорт 19,30 Тенис, турнир за мъже в Стокхолм, Sport+HD 21,45 Футбол, Шампионска лига: Реал (М) - Тотнъм,  bTVAction  21,45 Футбол, Шампионска лига: Ман Сити - Наполи, Ринг", "date": "2017.10.17", "title": "Спортът в ефир на 17 октомври"}
{"url": "https://offnews.bg/obshtestvo/masovi-globi-v-plovdiv-za-fas-na-zemiata-i-liupene-na-semki-667468.html", "text": "Масови глоби заплашват пловдивчани, които люпят семки или хвърлят фасове по улиците. Общината провежда специално обучение на служителите на \"Чистота\" как да санкционират нарушителите на  Наредбата за управление на отпадъците на територията на Община Пловдив, Наредбата за овладяване популацията на безстопанствените кучета и котки, и регламентиране отглеждането на домашни кучета и котки и Наредбата за осигуряване на обществения ред.  Глобите от \"Чистота\" ще бъдат налагани много активно, коментира кметът Иван Тотев, цитиран от Plovdiv24.bgАкция \"глоби\" ще обхване и хвърлянето на отпадъци извън кофите, както и образуването на незаконни сметища.  ", "date": "2017.10.17", "title": "Масови глоби в Пловдив за фас на земята и люпене на семки"}
{"url": "https://offnews.bg/tenis/grigor-dimitrov-shte-uchastva-i-na-turnira-vav-viena-667454.html", "text": "Най-добрият ни тенисист Григор Димитров е много близо до осигуряване на участие на финалния Мастърс на ATP в Лондон.Българинът е само на 20 точки от това да се класира на финалите в Лондон и една победа ще е напълно достатъчна. През тази седмица Димитров ще участва на турнира в Стокхолм, но за да се презастрахова от грешки, той прибави още един турнир към програмата си до края на настоящия сезон.Григор е получил и приел поканата за участие от организаторите на Erste Bank Open 500, който ще се проведе във Виена през следващата седмица.За първата ни ракета това ще е дебютно участие на турнира в австрийската столица, където вероятно ще бъде поставен под №3 в основната схема.В Стокхолм Григор Димитров е поставен под №1 и ще започне участието си срещу Пиер-Юг Ербер или квалификант. 26-годишният българин стартира директно от втори кръг, което означава, че ще го видим в игра в сряда или четвъртък.През миналия сезон българинът стигна до 1/2-финалите в надпреварата, където отстъпи на Хуан Мартин дел Потро, който впоследствие победи Джак Сок на финала и вдигна трофея, припомня Тенискафе.", "date": "2017.10.17", "title": "Григор Димитров ще участва и на турнира във Виена"}
{"url": "https://offnews.bg/sviat/rusnatcite-riazko-obedniavat-38-edva-se-izhranvat-667444.html", "text": "Заради ниските си заплати и монополните цени хората в Русия харчат все повече за храна, пише \"Независимая газета\".Изданието сравнява положението с Китай, чието население дава за храна към 30 на сто от общите си разходи, което е близо до стандарта в заможните страни. Според анализа има рязко подобрение в материалното положение на китайците през последните пет години. Те са започнали да харчат повече за нехранителни и по-специално луксозни стоки, за недвижими имоти, образование, туризъм и спорт. В Русия обаче тенденцията е противоположна - за пет години делът на семейните разходи за храна в структурата на потреблението е нараснал от 28,1 на 32,3 процента.Скъпите храни при ниски доходи са признак за слабо развита икономика и разпределение, също и белег за монополно високи цени, изтъква вестникът, цитиран от БТА.При допитвания на руския фонд \"Обществено мнение\" от септември 2017 г. делът на бедните хора в Русия, заявили, че парите им стигат само за храна или не стигат дори за изхранване, е възлизал на 38 процента.Експертът Полина Кузнецова обяснява високия дял на разходите за храна в Русия главно с ниските доходи на населението.Анализаторката Ана Вовк обаче подчертава, че тук действат много фактори. През 2014 г. Русия наложи ответни санкции на Запада, което съвпадна с рязко поевтиняване на петрола и спад на рублата - \"това естествено предизвика поскъпване на храните\", посочва Вовк.", "date": "2017.10.17", "title": "Руснаците рязко обедняват - 38% едва се изхранват"}
{"url": "https://offnews.bg/obshtestvo/ksns-otnovo-shte-zasedava-za-antikoruptcionnia-organ-667442.html", "text": "Днес Консултативният съвет по национална сигурност ще се събере отново по темата за борбата с корупцията при президента. Срещата миналата седмица, на която трябваше да се обсъдят вариантите за новия антикорупционен орган се провали поради липса на кворум, а от БСП съзряха опит на управляващото мнозинство да бойкотира държавния глава.Очаква се в Съвета да се включат премиерът Бойко Борисов, председателят на Народното събрание Димитър Главчев, представители на всички парламентарни партии, министри и шефове на служби.ГЕРБ и БСП имат различни позиции по темата кой ще избира шеф на бъдещия антикорупционен орган. Според управляващите, това трябва да е парламентът, а според Столетницата - президентът.", "date": "2017.10.17", "title": "КСНС отново ще заседава за антикорупционния орган"}
{"url": "https://offnews.bg/temida/predlagat-pet-godini-zatvor-za-targovtci-vzeli-ili-dali-podkup-667460.html", "text": "Със затвор до пет години да се наказват търговци, ръководители и служители в юридически лица и еднолични търговци, които искат или приемат подкуп, за да упражнят влияние при вземане на решение от друго лице.  Това е записано в промените на Наказателния кодекс, които се предлагат от Министерството на правосъдието. Със законопроекта за първи път се инкриминира търговията с влияние при осъществяване на търговска дейност.От правосъдното министерство съобщават, че с промените в Наказателния кодекс се разширява обхватът на понятието за \"длъжностно лице\". Качеството \"длъжностно лице\" ще бъде изрично признато и на заемащите служба в общинските администрации, на хората, изпълняващи ръководна работа или работа при обединение от търговци или друга публична функция.Проектът предвижда тази категория лица да бъдат включени в понятието „длъжностно лице“ в чл. 93 от НК, като по този начин се разширява кръгът на лицата, които могат да бъдат преследвани за т.нар. \"корупционни престъпления\".Целта е уеднаквяване на режима на т.нар. „корупционни престъпления“, така че наказателноправните норми да се прилагат симетрично за длъжностни лица от публичния сектор и за длъжностни лица от частния сектор. Предвидените изменения са и в отговор на препоръките от Независимия анализ на структурния и функционалния модел на прокуратурата и анализа на нейната независимост, изготвен през тази година, уточняват от правосъдното министерство.„Съществуващите към момента наказателни механизми за ограничаване на проявните форми на корупция в частния сектор се нуждаят от изключително сериозно и задълбочено преосмисляне, най-вече в светлината на актуалната практика на Върховния касационен съд и инстанционните съдилища досежно субекта на престъпленията по Глава VIII, раздел II от Особената част на НК, а именно, че това е само лице, заето в държавен орган или обществена организация или изпълняващо публична функция“, пише в мотивите на законопроекта.За длъжностните лица, които нарушават или не изпълняват задълженията си или превишат правата си и от това произлизат значителни вредни последици за физически, юридически лица или обединения, се предлага нов състав на престъпление. Наказанието е до 3 г. затвор и лишаване от права.От наказателна отговорност се освобождават лицата, които са предложили, обещали или дали неследващ се дар или облага на лице, ако са извършили деянието, за да защитят законно право или интерес и ако незабавно и доброволно са съобщили за това на властта.За искане, даване, получаване и посредничество при т.нар. \"стопански подкуп\" по чл. 225б от НК отпада изискването облагата да е само имотна. Размерът на наказанието за стопански подкуп се увеличава от до 2 г. и глоба от 100 до 300 лв. на до 5 г. и глоба от 500 до 2 хил. лв.", "date": "2017.10.17", "title": "Предлагат пет години затвор за търговци, взели или дали подкуп"}
{"url": "https://offnews.bg/medii/vzriviha-razsledvashta-zhurnalistka-v-malta-video-667453.html", "text": "Взривиха разследваща журналистка в Малта.В автомобила на Дафне Каруана Галиция, разкрила връзки на страната си с офшорни данъчни убежища в рамките на журналистическото разследване , е поставена и задействана мощна бомба. Покушението е извършено в понеделник следобед край дома на Галиция, чрез нейното „Пежо 108“.30-ина минути преди смъртта на 53-годишната журналистка, съпруга и майка излиза последната публикация в  ѝ - Галиция обвинява в корупция началника на кабинета на премиера.Перото ѝ беше толкова влиятелно, че допринесе за избухването на политическа криза, след като тя обвини съпругата на премиера Джоузеф Мускат, че използва фирма - параван в Панама, в която са били внесени суми от семейството на президента на Азербайджан. Мускат отрече да е нарушавал закона, свика предсрочни избори през юни и неговата Лейбъристка партия ги спечели.Каруана Галиция твърдеше, че не е политически обвързана. Тя пишеше по различни теми - от банки, които улесняват прането на пари, до връзки между малтийския хазарт и мафията. Последните ѝ разследвания показват връзки между премиера Мускат и двама от най-близките му сътрудници с офшорни компании, продажби на малтийски паспорти и плащания от правителството на Азербайджан.Самият Мускат официално осъди убийството и заяви, че по негова молба служители на ФБР пътуват за Малта, за да помогнат в разследването.Не само Мускат реагира публично, нападението шокира лидерите на ЕС и те го осъдиха остро. Изказвания направиха първият зам.-председател на Европейската комисия Франс Тимерманс и председателят на Европарламента Антонио Таяни, пише в. \"Ню Йорк таймс\".Галиция бе в списъка с хората, които \"формират и разтърсват Европа\" - списък с 28 имена, съставен от новинарския сайт . Тя сама върши работа колкото целият Уикилийкс с разкритията си, отбелязва изданието.Читателските посещения в блога ѝ достигаха 400 хил. - почти колкото цялото население на Малта.Статиите ѝ бяха трън в очите на политическото ръководство и хората от престъпния свят, пише \"Гардиън\".Наскоро тя започнала да получава заплахи и уведомила полицията. Дали е била охранявана допълнително не е ясно. Ясно е едно - Галиция бе пòказно убита.", "date": "2017.10.17", "title": "Взривиха разследваща журналистка в Малта (видео)"}
{"url": "https://offnews.bg/obshtestvo/zasadiha-novi-darveta-po-patriarha-i-vitoshka-667461.html", "text": "22 нови дървета бяха засадени по столичните булеварди „Мария Луиза“, „Патриарх Евтимий“ и „Витоша“ през изминалата седмица.Предстои да бъдат засадени нови дървета от вида кълбовиден шистил покрай улиците „Алабин“, „Позитано“ и „Св. Неделя“, съобщи Столична община. Предвижда се до края на есенния сезон да бъдат засадени над 500 дървета от видовете конски кестен, кълбовиден шестил, кълбовидна акация, червен американски дъб, копривка, липи, шестили и ясени. Залесяването е част от есенната залесителна кампания, в рамките на която се предвижда засаждане на общо 1350 дървета в зелени площи, паркове, градини и по тротоари на улици и булеварди на територията на Столична община.Плановото залесяване и попълване на празни обособени места за дървета ще обхване улици и булеварди - бул.„Цар Борис III“, бул. „Овча купел“ , бул. „Ев. И Хр. Георгиеви“, ул.„Алдомировска“, ул.„Самодивско изворче“, ул.„Доспат“, бул.„Възкресение“, бул.„България“, бул.„Самоковско шосе“, бул. „Ал. Стамболийски“, ул. „Цар Петър“, ул.„Шандор Петьофи“, ул.„Ген. Гурко“, бул.„Цар Освободител“, бул.„Черни връх“, ул. „Румяна“ , бул. „Мадрид“ , бул. „Г. Димитров“, бул. „Арсеналски“ и др.В рамките на есенната залесителна кампания ще се проведат и допълнителни инициативи, включително кампанията „Моето зелено училище/детска градина“. Целта на инициативата е училищата и детските градини на територията на Столична община да получат допълнително озеленяване за дворовете си. Тази есен ще бъде даден старт и на мащабната инициатива „Новата гора на София“, която предвижда засаждане на 125 000 дървета на площ от 225 дка в кв. „Суходол“. ", "date": "2017.10.17", "title": "Засадиха нови дървета по Патриарха и Витошка"}
{"url": "https://offnews.bg/izvan-terena/arhitekt-ot-pazardzhik-sazdade-logo-na-grigor-667464.html", "text": "Пазарджишкият архитект Петър Мурджев реши да направи запазен знак на най-известният български тенисист Григор Димитров. Дигиталният вариант на екслибриса му хрумнал в петък, докато гледал мача му с Рафаел Надал в Шанхай, спечелен от испанеца с 2:1 сета.Мурджев е фен на Гришо, но е забелязал, че хасковлията няма собствен графичен знак. Идеята на логото е да се върти като емотикон, а също така да подскача или да намига на феновете.Самото лого представлява кръгче с жълт фон, в което са вградени инициалите на прочутия българин, изобразени с латински букви. В тях пък е вписано името му, също на латиница. Кръглата форма, както и цветът са избрани нарочно, защото наподобяват тенис топка.\"Всички други спортисти от неговия ранг имат лого, а негово до сега не съм видял\", казва архитект Мурджев. Логото събира почитатели във фейсбук, а съвсем скоро ще пристигне и при бъдещия си притежател, който ще може да го ползва при условие, че му хареса.", "date": "2017.10.17", "title": "Архитект от Пазарджик създаде лого на Григор"}
{"url": "https://offnews.bg/sviat/severnokorejski-diplomat-vseki-moment-mozhe-da-zapochne-iadrena-vojna-667441.html", "text": "Заместник-посланикът на Северна Корея в ООН Ким Ин-ньон заяви, че ситуацията на Корейския полуостров е много опасна и че всеки момент може да избухне ядрена война, предаде Асошиейтед прес.Ким заяви пред Комитета на Общото събрание по разоръжаването, че никоя друга страна в света освен Северна Корея не е била обект на \"толкова крайна и пряка ядрена заплаха от САЩ\" и че страната му има право на самоотбрана.Дипломатът добави, че тази година Северна Корея е станала \"пълноценна ядрена сила, която притежава носители с различен обсег, включително атомна и водородна бомба, както и междуконтинентални балистични ракети.Той предупреди, че \"цялата континентална територия на Съединените щати е в обсега на нашия огън\" и че ако САЩ предприемат инвазия, \"няма да могат да избягат от нашето строго наказание където и да е по света\".", "date": "2017.10.17", "title": "Севернокорейски дипломат: Всеки момент може да започне ядрена война"}
{"url": "https://offnews.bg/zdrave/gripat-ni-atakuva-s-tri-virusa-vitamin-s-ne-predpazva-667446.html", "text": "Грипът ще ни атакува в края на януари, възможно е да имаме паралелна циркулация на 2 или 3 вируса. Това заяви главният епидемиолог д-р Ангел Кунчев по БНТ. \"Мичиган\" се очертава като класически протичащ вирус и не се очакват изненади. Трудно е да се каже колко интензивна ще бъде епидемията, обясни експертът. По думите му не са много хората, които имат изградени антитела срещу вируса \"Мичиган\" и това му дава възможност да зарази повече хора, ако не са имунизирани. Освен него може да ни атакува и Хонконг, който е познат от миналата година.Според д-р Ангел Кунчев в момента преобладават рино вирусите, които са много разнообразни, с няколко десетки щамове. Експертът отрече схващането, че повишеният прием на витамин С намалява риска от заразяване и заяви, че като цяло ваксините дават най-голямата гаранция. Според д-р Кунчев няма краен срок за имунизация, но най-подходящите месеци са октомври и ноември. ", "date": "2017.10.17", "title": "Грипът ни атакува с три вируса, витамин С не предпазва"}
{"url": "https://offnews.bg/sviat/36-zhertvi-na-pozharite-v-portugalia-stranata-obiavi-tridneven-traur-667466.html", "text": "Горските пожари в Португалия взеха 36 жертви. В страната е обявен тридневен национален траур в памет на жертвите. Ранените достигнаха 63 души, 16 от тях са в тежко състояние. В централната и северната част на страната има все още около 15 активни огнища. 3600 пожарникари се борят с огнената стихия, съобщи Франс прес, цитирана от БТА. Близо 216 000 хектара растителност са изпепелени в Португалия между януари и септември. В средата на юни в централната част на Португалия, в района на Педрогау Гранде, избухна голям горски пожар. Тогава загинаха 64 души, а 250 бяха ранени. В Испания при пожари в Галисия загинаха четирима души, а двайсетина бяха ранени.Местните власти са убедени, че става дума за палежи, защото огънят е тръгнал от пет огнища. Снимка: abc.es", "date": "2017.10.17", "title": "36 жертви на пожарите в Португалия, страната обяви тридневен траур"}
{"url": "https://offnews.bg/112/12-dushi-sa-zadarzhani-pri-aktcia-na-prokuraturata-i-gdbop-v-burgas-667469.html", "text": "​12 души са задържани при акция на спецпрокуратурата и ГДБОП в Бургас.Това съобщи за БНТ говорителят на главния прокурор Румяна Арнаудова.Разследването е срещу организирана престъпна група, разпространявала наркотици в Бургас и региона. Претърсени са 10 адреса и са открити различни видове дрога.12-те души засега са с полицейско задържане за 24 часа.В късния следобед се очаква прокуратурата и МВР да съобщят подробности за операцията.", "date": "2017.10.17", "title": "​12 души са задържани при акция на прокуратурата и ГДБОП в Бургас"}
{"url": "https://offnews.bg/zdrave/prez-2019-vavezhdat-vaksina-za-varitcela-namaliavat-priemite-na-tazi-667447.html", "text": "През 2019 година вероятно ще бъдат въведени две промени в имунизационния календар за децата, съобщи националният здравен инспектор д-р Ангел Кунчев в интервю за БНТ.Първата е включването на ваксина срещу варицела - един от видовете шарка, от които у нас боледуват около 30 000 деца годишно. Ваксината се ползва в редица държави от ЕС и от известно време се обмисля включването й в задължителния имунизационен календар и у нас. Втората промяна е намаляването на броя на приемите на ваксината срещу туберкулоза от пет на два. Причината е, че заболелите от белодробната болест са намалели двойно през последните 10 години. Тази ваксина вече е отпаднала в много държави.Според д-р Кунчев вероятно промяната ще бъде приета през 2018, а на практика новата схема ще бъде използвана от 2019-а.", "date": "2017.10.17", "title": "През 2019: Въвеждат ваксина за варицела, намаляват приемите на тази за туберкулоза"}
{"url": "https://offnews.bg/kultura/za-prav-pat-unikalen-po-roda-si-rap-batal-za-prav-pat-v-balgaria-667462.html", "text": "Едни от най-добрите MC-та у нас ще се изправят лице в лице в уникален по рода си акапелен рап батъл. Събитието \"Първа кръв\" ще се проведе на 21-ви октомри в столичния клуб Mixtape 5.В батълите ще участват рапъри от различни кътове на родната сцена: Sensei, Григовор, Chosz, Жлъч, Fogg (082), Rimak, Имера, Mr. Freesk, Imp, Dostress (082), Бате Доуен (SCC), Pingi, F-ACT & G, като главен DJ ще е Гената от So Called Crew.Любопитен е моментът с това, че рапърите ще се \"бият\" акапела. Традиционните рап битки се провеждат с инструментал и свободни рими, докато акапелните батъли служат за контрапункт на познатото.Батълите са лишени от бийт, но за сметка на това са свободни да вдигнат летвата към своето изпълнение откъм стил, шоуменство и материал. Фокусът не пада вече само върху технично умение, а върху цялостната представа и кой е по-ефективен.Комбинацията предварителната подготовка, написани текстове и липса на бийт, към който да се придържаш, ще рече, че правилата биват изхвърляни и пренаписани. Всеки изпълнител е сводободен да използва своя стил и силни черти и да демонстрира най-доброто от себе си.Билети за събитието може да откриете в системата на . В деня на събитието пропуските ще са 15 лева. Повече информация за събитието може да следите и .", "date": "2017.10.17", "title": "За пръв път: Уникален по рода си рап батъл за пръв път в България"}
{"url": "https://offnews.bg/obshtestvo/izmama-falshiv-imejl-ot-borisov-za-evtino-zhilishte-667443.html", "text": "Столичанка е измамена от своя \"приятелка\", представила се за близка на премиера Бойко Борисов и кмета на София Йорданка Фандъкова. Верка Стоянова се запознала във фейсбук с жена в група за изоставени деца, които търсят родителите си. Иванина се представя за осиновена и успява да спечели доверието на Верка, разказа бТВ. Тя споделила, че скоро ще трябва да напусне общинското жилище, което обитава с двете си деца. „Тази жена каза, че има много яки връзки в общината и, от дума на дума, че може да уреди жилище, в което живея, да си го закупя”, разказва Верка.Иванина успява да убеди Верка да ѝ предостави цялата финансова информация за себе си. Жената заблуждава Верка, че има близки отношения с кмета на София Йорданка Фандъкова и премиера Бойко Борисов. Обещава да уреди жилището евтино и по втория начин, с което оправдава даването на големи суми на ръка.„Те имат фирма и тя каза, че участват в обществени поръчки от там, и вече има връзки\", обяснява Верка защо започва да дава големи суми пари на ръка на Иванина с надеждата да закупи жилището.След като започва да се разколебава, а обещанието за сделка все не се случвало, Верка започнала да получава фалшиви имейли, които тя смятала, че са от кмета на столицата и от премиера Борисов.„Аз се усъмних, когато открих едни и същи правописни грешки в писмата на Бойко Борисов и на Иванина. Всичко ще бъде „оки”. Тя много обичаше да казва „оки”, в писмата на Бойко Борисов също е „оки”, разказва Верка.От Столична община официално потвърдиха за bTV, че с името на Йорданка Фандъкова е злоупотребено. Жената, представила се за нейна близка, няма нищо общо с кмета на София. Имейлът „Бойко11”, от който Верка получава писма, уж от името на премиера, също няма нищо общо с министър-председател.Така Верка дава лично нейни 45 хил. лв. „Аз не съм единствената ужилена, много хора я търсят. Пак така им обещава жилища, които да закупят. Взима им по 1000, 2000, 3000 лв. и стойте, чакайте, аз ще ви се обадя и след това преустановява връзката”, разказва измамената жена. ", "date": "2017.10.17", "title": "Измама: Фалшив имейл от Борисов за евтино жилище"}
{"url": "https://offnews.bg/analizi-i-komentari/galap-45-viarvat-na-elena-joncheva-a-17-na-delian-dobrev-667465.html", "text": "Над 2,2 милиона от българите знаят за случаи на шуробаджанащина в своята община.Това показват данните от поредния независим експресен телефонен сондаж на „Галъп интернешънъл“, проведен на 12 и 13 октомври след 800 души. Сондажът е представителен за пълнолетното население на България. 41% отговарят с „да“ на въпроса дали знаят за конкретен случай на уреждане на „свои хора“ от страна на властта в своята община, а 56% са анкетираните, които казват „не“. В хасковския казус 45% вярват на Елена Йончева, а 17% - на Делян Добрев. 8% - на нито един от двамата. Останалите не са запознати или не могат да отговорят. По повод случилото се с Делян Добрев респондентите бяха поставени и пред избор между две опции: „Оставката на депутат е лична негова воля и не бива изобщо да се подлага на гласуване“ и „Партията може да задържи един депутат в парламента, въпреки че той иска да напусне“. 66% избират първото. По този въпрос само привържениците на ГЕРБ контрастират – там дяловете дали една оставка трябва или не трябва да се гласува са 50/50. Мнозинство от 69% одобрява оставката на Антон Тодоров, включително и сред симпатизантите на ГЕРБ. В дебата на Валери Симеонов с журналистите пък 62% са на страната на журналистите, а 18% са на страната на Симеонов. 5% не избират нито едната от двете опции. 56% смятат, че и Валери Симеонов трябва да подаде оставка, а 35% са на противоположното мнение. Сред противниците на оставката личат привържениците на управляващите. ", "date": "2017.10.17", "title": "Галъп: 45% вярват на Елена Йончева, а 17% - на Делян Добрев"}
