{"url": "https://offnews.bg/112/shest%c2%a0koli-izgoriaha-pri-dva-umishleni-palezha-v-plovdiv%c2%a0-670905.html", "text": "Вандали подпалиха шест автомобила в Пловдив, съобщава БНТ.В единия от случаите - в двора на жилищна кооперация на улица „Братя Търневи\" в район „Северен\", охранителни камери са заснели извършителя в момента на запалването. Изгорели са пет коли.Палежът е бил насочен срещу семейство, занимаващо се с внос на автомобили и дизайн на бижута. Съпругът твърди, че не е получавал заплахи и не дължи пари. Заедно с колата му изгарят и другите автомобили - общата им стойност е за над 200 000 лева.На улица \"Нов живот\" в район \"Източен\" също е имало умишлен палеж на автомобил през изминалата нощ. При огледа в събота са установени следи от запалима течност.И по двата случая полицията издирва извършителите.", "date": "2017.12.09", "title": "Шест коли изгоряха при два умишлени палежа в Пловдив "}
{"url": "https://offnews.bg/sviat/severna-koreia-nareche-tramp-izkufial-i-slaboumen-zaradi-resheniet-670890.html", "text": "Северна Корея осъди президента на САЩ Доналд Тръмп за решението му да признае Йерусалим за столица на Израел и го нарече \"изкуфял\" и \"слабоумен\".\"Като се има предвид, че изкуфелият слабоумник открито призовава в ООН за пълното унищожаване на суверенна държава, това действие не е толкова изненадващо. Тази инициатива обаче ясно показва на целия свят кой е рушителят на световния мир и сигурност, кой е парий и бандит в международната общност\", заяви говорител на севернокорейското външно министерство пред държавната агенция KCNA.Северна Корея осъжда решението на САЩ за Йерусалим и изразява \"твърдата си подкрепа и солидарност с палестинския и арабския народ в борбата им за легитимните им права. САЩ ще бъдат държани за отговорни за всички последици от това опасно и дяволско действие\", добави говорителят.През последните месеци Тръмп и севернокорейският лидер Ким Чен-ун си разменят лични обиди и заплахи за война в обстановка на изострено напрежение заради ракетната и ядрената програма на КНДР.", "date": "2017.12.09", "title": "Северна Корея нарече Тръмп 'изкуфял' и 'слабоумен' заради решението му за Йерусалим"}
{"url": "https://offnews.bg/112/razbiha-banda-za-droga-napravila-si-depo-v-klub-za-elektronni-igri-670888.html", "text": "Организирана престъпна група за разпространение на наркотици в Радомир и Перник разбиха ГДБОП, ОДМВР – Перник и Дирекция „Жандармерия“ . Събраните до момента доказателства сочат, че групата е разпространявала организирано различни видове наркотици от април 2017 г. При извършените претърсвания на осем адреса е установено, че два от тях в Радомир са били използвани като депа за държане и разфасоване на дрога. В едното са намерени около 60 дози кокаин, над 140 дози амфетамини, над 100 – марихуана и 120 хапчета, чийто състав установява назначена експертиза. Иззети са и немалки количества неразфасовани марихуана и амфетамини, електронни везни и други доказателства за престъпната дейност на групата. Като второ депо участниците са използвали помещение в клуб за електронни игри, посетители на който са предимно тийнейджъри. Там са открити над 200 г марихуана, както и амфетамини.В дома на ръководителя на групата в Перник са намерени 15 000 лева, както и записки, в които са описани продажбите на наркотици и получените от тях пари.По време на полицейската операция един от членовете на групата направил опит да избяга, избивайки странична врата на клуба, но след кратко преследване е задържан. С постановления на прокурор от Специализираната прокуратура на четиримата обвинени е наложено задържане до 72 часа. На 10 декември в Специализирания наказателен съд ще бъдат внесени искания за „задържане под стража“ за всеки от тях. ", "date": "2017.12.09", "title": "Разбиха банда за дрога, направила си депо в клуб за електронни игри"}
{"url": "https://offnews.bg/zimni/johanes-bio-klati-trona-na-marten-furkad-670893.html", "text": "Норвежецът Йоханес Бьо се очертава като основен конкурент на френския доминатор в биатлона Мартен Фуркад пред настоящия сезон.Бьо постигна втора победа в стартовете за Световната купа в Хохфилцен в рамките на два дни, след като спечели и преследването на 12,5 километра.Въпреки лошото време - насрещен, променлив вятър и снеговалеж, Бьо не остави никакви надежди на конкурентите си и победи с почти минута 2-ия Яков Фак (Словения). Въпреки че допусна три пропуска при стрелбата, норвежецът завърши с време 36:41.1 минути.Фак изостана на 58.8 секунди, а трети остана Мартен Фуркад (Франция) на 1:10 минути и пет пропуснати мишени. Вчера Бьо беше най-бърз и в дисциплината 10 километра. Това е 16-а победа за Бьо в кариерата, като повече от него в Норвегия имат само легендата Оле Ейнар Бьорндален и Емил Хелге Свендсен.Въпреки победата си днес, Бьо не успява все още да изпревари Мартен Фуркад, който води в генералното класиране с 264 точки. Бьо е на 2-о място с 238, а трети е Яков Фак с 216.Легендарният Оле-Ейнар Бьорндален завърши едва на 46-а позиция, след като допусна 5 грешки в стрелбата и завърши на 4:22.5 минути от победителя. Формата на Бьорндален сериозно притеснява вече щаба на Норвегия, като на 43-годишният осемкратен олимпийски шампион беше намекнато, че може да пропусне Пьончан 2018.Анастасия Кузмина от Словакия пък спечели преследването на 10 километра. Тя измина трасето за 34.31.2 минути и пропусна само една мишена в първата от четирите стрелби.33-годишната словачка записа осма индивидуална победа в кариерата си за Световната купа и първа от сезон 2013/2014. Втора на 10.2 секунди финишира Кайса Мекерейнен (Финландия) , която направи две грешки в стрелбата.Победителката във вчерашния спринт Даря Домрачова (Беларус) остана трета на 11.8 секунди с един пропуск.В класирането за Световната купа след пет старта начело излезе Кайса Мекерейнен със 196 точки, следвана от Марте Олсбу (Норвегия) със 183 точки и Синьове Солемдал (Норвегия) със 179 точки.", "date": "2017.12.09", "title": "Йоханес Бьо клати трона на  Мартен Фуркад"}
{"url": "https://offnews.bg/futbol/uest-ham-hvarli-bombata-v-premiar-lijg-670895.html", "text": "Отборът на Уест Хам изненадващо победи Челси с 1:0 у дома в първи мач от 16-ия кръг на Премиър лийг, игран на Олимпийския стадион в Лондон.За новия наставник на \"чуковете\" Дейвид Мойс това бе първа победа, откакто пое тима, а този успех изравни по точки лондончани със 17-ия в класирането Уест Бромич Албиън.Домакините започнаха настървено двубоя и това даде резултат рано, след като още в 6-та минута централният нападател Марко Арнаутович комбинира добре с Мануел Ланзини на границата на наказателното поле и с прецизен изстрел преодоля Тибо Куртоа за 1:0.Възпитаниците на Антонио Конте постепенно наложиха контрол, но не успяха да създадат чисти голови положения, а и Адриан бе стабилен на вратата на Уест Хам.След почивката \"чуковете\" продължиха да се защитават умело и успяха да запазят вратата си суха, с което записаха едва трета победа от началото на сезона.По този начин Уест Хам вече има 13 точки в актива си и остава в зоната на изпадащите единствено заради по-лошата си голова разлика от УБА. Челси заема трета позиция в класирането, но утре може да бъде изпреварен от тима на Ливърпул.", "date": "2017.12.09", "title": "Уест Хам хвърли бомбата в Премиър лийг"}
{"url": "https://offnews.bg/politika/kraj-na-razgovorite-po-7-lv-sas-sarbia-podpisaha-memoranduma-670887.html", "text": "Министърът на транспорта, информационните технологии и съобщенията на България Ивайло Московски и министърът на търговията, туризма и телекомуникациите на Сърбия Расим Ляич подписаха Меморандум за намаляване на международните тарифи за роуминг между двете държави. Документът бе парафиран в присъствието на премиера на България Бойко Борисов, президента на Сърбия Александър Вучич, премиера на Гърция Алексис Ципрас и министър-председателя на Румъния Михай Тудосе, в рамките на провелия се днес в Белград Съвет за сътрудничество на високо равнище между четирите държави.Споразумението предвижда страните да насърчават мобилните оператори да постигнат конкретни договорености помежду си, които да доведат до трайното намаляване на международните тарифи на роуминг услугите. От поевтиняването на разговорите в роуминг ще се възползват близо 14 милиона граждани на двете държави. Сърбия е втората държава от Западните Балкани, с която се подписва такъв меморандум. Това е поредната крачка към изпълнението на един от основните приорите, за които страната ни ще работи в рамките на Българското председателство на Съвета на Европейския съюз – комуникационна свързаност между Западните Балкани и държавите членки.", "date": "2017.12.09", "title": "Край на разговорите по 7 лв. със Сърбия, подписаха меморандума"}
{"url": "https://offnews.bg/zimni/rado-iankov-zapochna-sezona-s-chetvarto-miasto-670896.html", "text": "Най-голямата ни надежда за медал от зимните олимпийски игри в Пьончан 2018 Радослав Янков завърши на четвърто място в паралелния гигантски слалом за Европейската купа по сноуборд в Хохфюген (Германия) в първия си старт за сезона.Янков, който беше трети в квалификациите, загуби на полуфиналите от французина Силвен Дюфур, а след това в малкия финал падна и не завърши.Победител стана Сан-Хо Лий от Република Корея.В същата дисциплина при жените Теодора Пенчева отпадна още в квалификациите. Тя ще участва и в утрешния старт в паралелния гигантски слалом за Европейската купа в Хохфюген, а Янков ще пропусне надпреварата в неделя.Световната купа в паралелните дисциплини на сноуборда стартира на 14 декември в Кареца (Италия).", "date": "2017.12.09", "title": "Радо Янков започна сезона с четвърто място"}
{"url": "https://offnews.bg/politika/da-balgaria-i-dsb-premierat-i-tcatcarov-se-prikrivat-pri-zloupotrebit-670885.html", "text": "За пореден път управляващите показаха, че за тях демокрацията и правовата държава нямат стойност, а истината и фактите се прикриват удобно, обслужвайки интересите на определен кръг от хора, които имаме злочестието да наричаме държавници. Свидетели сме на грубо прикриване на злоупотреби от страна на властта с тайната на личния живот, кореспонденцията и правото на изразяване, гарантирани от Конституцията. Безконтролното подслушване обхваща вече и социалните мрежи. Това се казва в позиция на „Движение Да България“, „Демократи за силна България\" и БЗНС. В текста пише още:  През изминалата седмица, председателят на Националното бюро за контрол върху специалните разузнавателни средства, отново, този път в Парламента, изнесе стряскащи факти, свидетелстващи за неправомерно подслушване и следене на български граждани от страна на органите, имащи такива правомощията. Още повече, той директно заяви, че се пречи на оглавяваното от него бюро да изпълнява задълженията си за контрол върху тази дейност.В отговор на тези тежки разкрития, главният прокурор репликира, че журналисти не са подслушвани, а представената информация е едва ли не политически театър. А той от къде има тази информация? На какво основание главният прокурор генерализира такъв отговор, при условие, че той не е орган, който има право да знае, по отношение на кои лица се прилагат специални разузнавателни средства. Отделно от това, така и не стана ясно по каква причина и по чия покана, г-н Цацаров изобщо се яви на това заседание на Народното събрание. Но най-важното обстоятелство, което остана прикрито е, че държавните органи, които прилагат подслушването и следенето са на подчинение на министър – председателя и той носи пряка отговорност за цялостната им дейност. Явно се налага извода, че при злоупотребите с властта министър – председателят и главният прокурор взаимно и комфортно се прикриват.Не случайно управляващите много упорито отказват да се занимават с тези въпроси. Кой отговаря за специалните служби в страната? Кой има интерес да потиска и прикрива информация, изнесена от Бюрото, защото явно се злоупотребява с намесата на държавата в личния живот на гражданите.Независимо от ниското обществено доверие на българските граждани към Парламента, това е единствената институция, която по реда на парламентарния контрол, би могла да извърши задълбочена проверка за тези злоупотреби. През септември настояхме Комисията за контрол на службите за сигурност, прилагането и използването на специалните разузнавателни средства и достъпа до данните по Закона на електронните съобщения да изслуша председателят и всички членове на Националното бюро и да извърши детайлна проверка за всички случаи на злоупотреба със специални разузнавателни средства. ", "date": "2017.12.09", "title": "Да България и ДСБ: Премиерът и Цацаров се прикриват при злоупотребите с власт"}
{"url": "https://offnews.bg/zdrave/zdravniat-ministar-tvardi-che-protestat-na-patcientite-e-v-polza-na-f-670898.html", "text": "\"През седмицата чухме много обвинения, много обиди, наричаха ни по най-различни начини. Вглеждайки се в кадрите, които вие излъчихте, забелязах хора, които ги виждаме по различни протести, независимо от темата, по която се дебатира. Това показва организираният характер на този протест.\"Това заяви министърът на здравеопазването Кирил Ананиев на брифинг, провокиран от и ветото на президента на мораториума за заплащане на нови дейности и лекарства от страна на Здравната каса през 2018 г.През седмицата обаче излязоха и български учени, излязоха и директори на болници, които се занимават професионално с лечението на българските граждани. Те, според мен, казаха истината и доказаха тезата, която се опитвам да докажа и аз пред вас, каза още на брифинга Ананиев.Искам да се обърна към всички хора, които имат нужда от лечение на тежки заболявания. В момента се извършва огромна манипулация от малък брой хора, които обслужват частни корпоративни интереси, манипулирайки и използвайки една много чувствителна тема – здравето на българина, в това число здравето на нашите деца, твърди министърът.Той е категоричен: „Няма заболяване, което да не е осигурено с най-модерните прилагани в Европа и по света медикаменти“.Кирил Ананиев твърди, че на провелия се тази седмица в Брюксел Съвет на министрите на здравеопазването повечето му колеги са споделили опасение, че новите молекули влизат на пазара, невинаги минали през оценка на здравните технологии.Общоевропейски били притесненията относно натиска на фарма индустрията да вкара възможно най-бързо новите си молекули, за да може максимално бързо да възстанови направените инвестиции - по тази причина голям брой европейски държави въвели механизъм, при който в продължение на две до три години въпросните молекули се използват, без да бъдат заплащани от публичен здравен фонд.Необходимо е да бъдат направени клиничните изпитвания и едва когато сме сигурни в терапевтичния ефект въпросните молекули да бъдат реимбурсирани от Касата, за да не се рискува здравето на гражданите, каза министърът.Ананиев каза, че е имало случаи, в които пациенти получават сериозни травми, в следствие прилагането на нови, неизпитани лекарствени продукти:„Има случаи даже, в които се стига до фатален край. Много внимателно трябва да разсъждаваме по темата за новите молекули. Трябва да търсим баланса, защото невинаги новите молекули, преди тяхното изпитване, носят положителен ефект върху лечението на хората“.Министърът на здравеопазването се обърна и към президента Радев: „Аз съм писал мотиви към вето на Президент и мисля, че тези хора, които пишат мотивите на Президента, трябва да бъдат по-добре запознати с материята”", "date": "2017.12.09", "title": "Здравният министър твърди, че протестът на пациентите е в полза на фарма индустрията"}
{"url": "https://offnews.bg/temida/sakilijnitci-prebiha-balgarina-kojto-ritna-studentka-v-metroto-v-berl-670889.html", "text": "Българинът Светослав Стойков, който излежава тригодишна присъда в затвора в Берлин, след като ритна германска студентка в метрото, е бил пребит от съкилийници, съобщава вестник „Билд“, като се позовава на свои източници. 28-годишният български гражданин е бил преместен от затвора в Хайдеринг в друг в Тегел за по-голяма сигурност преди ден. Веднага след пристигането си обаче той е бил пребит и е в болница. На 27 октомври миналата година Стойков ритна без никаква причина в гърба 26-годишна студентка, която при падането по стълбите си счупи ръката. Публикуването на кадрите от нападението в медиите предизвика вълна от възмущение в цяла Германия. Официално потвърждение за побоя над Стойков няма. ", "date": "2017.12.09", "title": "Съкилийници пребиха българина, който ритна студентка в метрото в Берлин"}
{"url": "https://offnews.bg/sviat/irak-obiavi-kraj-na-vojnata-sreshtu-isliamska-darzhava-670901.html", "text": "Иракският премиер Хайдер ал Абади обяви за приключила войната, която правителствените сили водеха от три години срещу джихадистката групировка \"Ислямска държава\".\"Силите ни напълно контролират иракско-сирийската граница, затова обявявам края на войната срещу Даеш\", каза Абади, използвайки арабския акроним за ИД.\"Врагът ни искаше да убие нашата цивилизация, но ние победихме, благодарение на нашето единство и решимост. Победихме ги за кратко време\", заяви премиерът на конференция, организирана от синдиката на иракските журналисти.През 2014 г. ИД превзе една трета от Ирак и постави в опасност самото съществуване на държавата.С помощта на водена от САЩ международна коалиция иракските войски преминаха в контранастъпление, за да си върнат загубените територии.", "date": "2017.12.09", "title": "Ирак обяви край на войната срещу 'Ислямска държава'"}
{"url": "https://offnews.bg/politika/bsp-sofia-podkrepia-protesta-na-raboteshtite-v-stolichnia-gradski-670892.html", "text": "БСП – София подкрепя справедливите искания на шофьорите, ватманите и обслужващия персонал от Столичния Автотранспорт, Електротранспорт, Метрополитен и Центъра за градска мобилност за достойно заплащане и гарантираното право на почивка. Това се посочва в позиция на столичните социалисти, изпратена до медиите.\"Тревога будят фактите, които оповестиха работещите в столичните транспортни дружества по време на вчерашния им протест пред Столична община. А именно, че системно шофьори от градския транспорт в София работят по 12 дни без почивка. Това, освен че е грубо нарушение на трудовоправните отношения, поставя на риск живота и здравето на ползвашите услугите на столичния градски транспорт и другите участници в движението. И за съжаление, може би обяснява и зачестилите пътни инциденти с автобуси и трамваи в София.\" - коментират от БСП-София.\"В началото на годината спонтанният протест на шофьора Веселин Голевски остана без подкрепа и доведе единствено до незаконосъобразното му уволнение. Но днес явно проблемите с ниското заплащане, лошите условия на труд и неспазването на законното право на почивка са стигнали до критична точка и изведоха на справедлив масов протест работещите и синдикалните организации в градския транспорт на столицата. Безхаберното отношение на управляващите от ГЕРБ Столична община задълбочава проблемите в сектор Транспорт и го превръща в черна дупка, в която годишно потъват милиони от увеличените цени на билетите и разширяването на зоните за платено паркиране. Без видимо да се подобрява, както обслужването на гражданите, така и условията на труд на работещите в сектора\" - заявяват столичните социалисти.БСП – София, чрез общинските си съветници, ще настоява при формирането на бюджета на Столична община за 2018 г., като ясен приоритет да залегне \"подобряване на заплащането и условията на труд на работещите в сектор Транспорт, като гаранция, че гражданите и гостите на столицата ще получават качествена и сигурна услуга, когато ползват градския транспорт в София.\"", "date": "2017.12.09", "title": "БСП – София подкрепя протеста на работещите в столичния градски транспорт"}
{"url": "https://offnews.bg/112/sedem-postradali-pri-katastrofa-na-dve-taksita-vav-varna-670894.html", "text": "Седем души пострадаха при сблъсък между два таксиметрови автомобила във Варна.Катастрофата е станала късно снощи, съобщава Радио Варна.58-годишният шофьор на едното такси не е спазил предимството и е блъснал другата кола.Пострадали са двамата шофьори и петима пътници на възраст между 19 и 28 години. Те са с различни контузии.", "date": "2017.12.09", "title": "Седем пострадали при катастрофа на две таксита във Варна"}
{"url": "https://offnews.bg/nashite-avtori/naistina-sanuvah-teb-razkaz-ot-zdravka-evtimova-670865.html", "text": "Беше просто експеримент, мила Ана. Нищо повече, знаеш, умът ми търси предизвикателства, търси скрити, но съдържателни детайли. Детайлът е най-големият предател, скъпа моя. Онова, което не би могъл да изтръгнеш от човека с бой и мъчение, подробностите, изтървани от него, стават истински високоговорител на признанията за извършена измяна. Влюбен съм в експеримента, мила Ана. Самият аз изгарях от нетърпение да видя какво ще се получи. Експериментът е огледалото, отразяващо най-прецизно моя характер и ум, а аз, неспособен да живея без тебе, бих желал да научиш всичко за странностите и прищевките, които управляват дните ми. Разбира се, без тебе не желая да живея нито ден на света. Звучи мелодраматично, като текст на чалга парче, но понякога истината за проклетия живот е чалга парче – толкова долнопробна и отблъскваща.Как би могла да си представиш, че аз ще те прогоня от живота си, от къщата си, от кръвта си – невъзможно е. Ако те няма, къщите, в които влизам, се събарят и това е истина. Когато те няма и се одраскам някъде, раната гноясва. Преграквам, Ана, губя гласа си, ако те няма у дома. Затова те моля – знаеш колко ми е трудно да моля когото и да било. Благодаря ти, че дойде в живота ми, за да мога отново да се помоля на човешко същество.Преди да те видя наяве, знай - откакто съм човек, ти си в сънищата ми – смятах, а и още продължавам да съм убеден в това, че хората освен предателство, друго не биха могли да сторят с желание и плам. Че постъпките им са продиктувани от глад за пари, тъй като парите са най-простото средство да докажеш превъзходството си. Над всички. Повярвай ми - аз не притежавам талант, нито други умения, освен удивителната си способност да точно всичко, дочуто за някоя - нека се изразя така – личност с позиции и авторитет.Като дете се научих да измъквам пари от портмонето на мама и от портфейла на баща ми. Мама не ме наказваше по никакъв повод. Молеше ме да не разказвам на баща си за чичкото с черния пуловер, който й беше купил пръстен с опал. Баща ми също не ме наказваше. Само настояваше да не разкривам пред мама истината за неговите прелестни четвъртъци, когато ме вземаше на разходка. Двамата целувахме мама и той ме водеше да яздя. Оставяше ме на едно дебело момиче – оттогава ненавиждам дебели същества, мила Ана, и копнея за твоя финес, за смирението, с което въздухът ти отстъпва място, за стъпките ти, които сигурно са се родили преди тебе и са попаднали в кръвта ти. Друга жена не би могла да ги придобие за нищо на света. Кучетата, прости ми този паралел, маркират с урината си своята територия. Ти я маркираш с въздуха, който си докоснала. Земята, по която вървиш, става люлка за мене. Ако и аз мина оттам, усещам как гравитацията ме люлее с нежност.Но ти говорех за предателството, мила. Баща ми живееше със своите четвъртъци – там имаше не красавици, Ана. Четвъртъците на баща ми са наричаха Красимир – висок и строен младеж, който ми подаряваше чашка малини, настъргана ябълка, чашка къпини – все някаква чашка беше, чието съдържание тлъстото същество изяждаше вместо мен. Ненавиждам плодове, ти знаеш – това е слабост, с която трябва да се преборя. Красимир беше причината, поради която баща ми ме оставяше спокойно да взимам колкото пари желая от неговия портфейл и аз го правех. Взимах щедро, още от малък бях натъпкал едно чекмедже с банкноти – парите бяха талантът, който не притежавах, финесът, който никога нямаше да озари дните ми, приятелите, които от малък разбрах – съществуваха само на теория, а на практика се домогваха до безплатна езда, бонбони, мои стари панталонки – но нима мислиш, че ги получаваха даром? Не, мила Ана. Нямаше нищо даром – те пълзяха пред мене, пишеха за мене поеми, в които твърдяха, че съм гениален.Само ти никога не си ми казвала, че съм гениален. Жените правеха всичко, което исках, правеха два пъти повече от онова, което дори не би ми хрумнало, без да се изпотя от погнуса. Беше противно. Разбира се – разказах на баща си за господина и пръстена с опал на мама. Описах пред мама отношението на баща ми към Красимир. Каква олелия настана. Освен чекмеджето, което бях скътал, още банкноти и още чекмеджета напълних – парите от малък са единствените ми приятели.Ако не виждах тебе насън много преди да те познавам, ако не идваше в мислите ми както лекарство за умиращия от бронхопневмония, както въздух за човек, чиято глава е потопена под водата – сигурно нямаше да се събуждам сутрин.Не бих могъл да понеса, ако си отидеш. Нима повярва, че мога да остана жив без тебе? Зная, че не си. Изхвърлих дрехите ти, куфарите ти, обувките ти на улицата. Лично аз, със собствените си ръце. Това, че заварих детето ти в къщата си, беше само повод да започна експеримента. Исках да разбера как ще реагират познатите ти. Всъщност, знаех как ще реагират – Илиева и съпругът й Питър, когото бе принудила да си направи операция за премахване на мастните наслагвания в коремната област и таза. Държа тази жена само заради отвратителното й умение да се подиграва на хората. Смятам, че в нашия български ген за щастие най-силно е изразена способността ни да се гаврим с онзи под нас и това е прекрасно – какво ли забавление бих намерил, ако не съществуваше твоята бивша началничка Илиева?Хайде, Ана, моля те – знаеш, че ти си единствената на света, на която се моля - разкажи ми как се държа с тебе Илиева, след като видя как изхвърлям дрехите ти, обувките ти, детето ти от къщата си? Разбира се, Ана, мила, аз желаех единствено да ти демонстрирам по един неоспорим начин какво ще се случи с тебе, ако си отидеш от мен. Какви перспективи имаш, какво бъдеще ще отвори врати пред тебе, моята прекрасна Ана. Правя го не защото искам да те принудя да останеш при мен; правя го от ужас какво ще се случи с мене, ако си отидеш, ако затвориш земята след себе си – казвала си ми, че така е писал някакъв си вече мъртъв поет от Перник, Димитър Миланов – ненавиждам мъртвеца Димитър Миланов, защото той ти е направил впечатление, а аз не съм.- Накара ме да лъсна обувките й – отговори тъмнокосата жена. – Аз ги лъснах, разбира се. После вдигна крака си – беше със съвършен маникюр.- И ти какво?– гласът на мъжа се поклони пред слабата жена, след това тялото му стори същото. – Аз ще лъсна твоите обувки, Ана. Ще целуна пръстите на краката ти.- Тръгнах си - каза тя.- Но ти нямаше нито стотинка.- Илиева доведе съпруга си в стаята.- И?Беше тихо в помещението – великолепна, облицована в черно и бяло стая, една картина с езеро и мъгла, рисувана от известен китайски художник, на стената в пищна рамка зрееше ... какъв селскостопански глагол!- нима е възможно произведение на китайското калиграфско изкуство отпреди осемстотин години да не е зряло? Текстът, според познавачи, гласял: отглеждам млада луна на поляната зад къщата си.- Отговори ми, Ана.- Мисля, че знаеш.- Зная, но искам да го чуя от тебе.- Съпругът на Илиева предложи да стане мой сводник. Каза ми, че пълната програма при мене ще струва 1000 евро.- Винаги ми е правело впечатление, че плешивите мъже са извънредно жестоки, Ана – отбеляза мъжът. - Нали знаеш, че никога не бих го позволил? Просто трябваше да видиш какъв ще бъде твоят живот без закрилата ми, без любовта ми.- Понякога мога да повиквам миризмата на препечени бадеми, аромата на смъртта – каза тихо жената. – Повиках го. Тогава исках да си отида от света. Но дъщеря ми… Илиева кресна нещо и доведоха дъщеря ми. Госпожата каза, че ще изпълня пред детето програмата, която струваше 1000 евро.- Продължавай – каза мъжът. Гласът беше равен и гладък, тих, твърде приятен глас.- Дъщеря ми беше изпохапана. Навсякъде. Шията, гърба, корема. Тя не плачеше. Влачеше се напред, след нея в стаята при Илиева влетяха две момчета, едното с руса коса до кръста, другото - чернокосо, обръснато до кост, до мозък. След тях влезе и Елизабет.- Елизабет. Прекрасно същество е дъщерята на Илиева. Има характер с потенциал на гилотина - отбеляза мъжът. – Харесва ми.- Изхвърлиха те без пукната пара – каза Елизабет, приближи до мен и ме изрита в глезена на единия крак, после в глезена на другия крак. – Дъщеря ти си го получи. Ти си нагла. Радвам се, че те изхвърлиха. Легни! – прошепна тя.Аз се отдръпнах към вратата, но госпожа Илиева викна:- Легни ти казват!Аз не легнах и двете момченца, онова с русата коса и другото, с бръснатия мозък, започнаха да ме щипят. По шията, гърдите. Силно и жестоко. Кожата ми още е морава. Но не това е важното. Моята дъщеря, малка, изпохапана, с мокро и мръсно от сълзи лице, се затича и блъсна Елизабет. Не зная къде я удари. Яката, здравата Елизабет се просна на пода и така зарева, че алармата на къщата се задейства. Разнесе се страшен вой, първо се притече Айвън, познаваш го, икономът, в неговия блестящ костюм. Този човек се беше объркал, както казваше госпожа Илиева -  - дойде при мене и попита: – „Ана, много ли те боли?” Госпожа Илиева го погледна и той светкавично се отдръпна. Потъна в собствените си обувки. Зеленоокият Айвън.- Харесвам Айвън. Тактичен е – намеси се мъжът. – Какво ти направиха след това?- Не мислех за себе си. Елизабет пищеше, легнала на пода, риташе във въздуха. Двете момченца се наведоха веднага над нея, едното правеше умилителни опити да събере косите й, другото я милваше по обляното в сълзи лице.- Удушете я – извика ритащата дъщеря на твоята бизнес партньорка.- Бизнес партньорка ли? Илиева? Не бих й позволил да оближе праха от обувките ми – спокойно заяви мъжът. – Не бих й позволил да целуне тоалетната чиния в банята ми.- Момчетата се нахвърлиха върху дъщеря ми. Това е краят помислих, скочих към нея да я спася, но дъщеря ми равно изрече:- Ако някой ме докосне, ако само някой ме докосне с нокът, ще извикам смъртта.Госпожа Илиева се изпъна пред креслото си, дъщеря й престана да се дере, двете момчета, русият викинг, гол до кръста – на корема му с водни бои някой бе изрисувал череп; другият с бръснатия мозък, също гол до кръста, също с череп, изографисан в кафяво върху гърдите му - застинаха на място.- Смъртта ще дойде първо при вас – каза моята дъщеря, смазана, парче сдъвкан кокал. – По черепите ще познае, че стоите най-близо до нея. – Двете момчета плюха на дланите си и много бързо превърнаха рисунките върху ребрата си в мръсен черен слой.- Глупости! – отсече Илиева.- Тя ще дойде. Илиева, ти знаеш, че идва. Не говоря глупости.Дъщеря ми беше толкова спокойна, страшна с мръсното си лице, омазано от сълзи и синини. Някой я беше ухапал по бузата, друг синьо-червен белег лъщеше на брадичката й.После стана така тихо, имаше думата часовникът, който откъсваше секунди от времето и ги хвърляше зад гърба си. Аз гледах смазаното страшно лице на дъщеря си и се питах - какво е времето: червеи и кръв, които се движат едновременно в кръвоносните съдове на човека. Ако няма човек, времето няма къде да тече, то не съществува извън кръвоносната система на човека. Времето за мен е дъщеря ми.- А аз? Аз тека ли в твоята кръвоносна система?- Илиева, неочаквано за мен, стори нещо абсурдно – „Ана, разкарай се оттук – каза. - Прибери си мъничкия изрод.“- Ти си изрод, Илиева – обади се дъщеря ми, така спокойно, равно, стори ми се, че не тя, раните по тялото й говореха. – Ще изпратя смъртта при тебе, ако обидиш мама още един път - гласът на дъщеря ми беше гладък и тесен, лицето сплескано и страшно под белезите. Стана ми студено. Какво направи този глас – може би си въобразих, но в стаята усетих миризма на печени бадеми. - Да си тръгваме, мамо.Тя дойде, хвана ме за ръка и без да поглежда никого, каза:- Елизабет, ще те запомня. И двата ти охлюва ще запомня, Елизабет.Аз мисля, Филип, че е невъзможно Илиева да е действала самостоятелно. Ти си авторът на постановката – раните по тялото на дъщеря ми. Съпругът на госпожа Илиева и предложението да стане мой сводник. Ти умееш да планираш действията си, но животът е по-голям от всички планове. Ако животът е безсилен пред някои много могъщи хора, има явление, присъствие, посока, която е по-голяма от тях.- Присъствие, което ти и дъщеря ти удобно улавяте и насочвате. Ароматът на печени бадеми. Смъртта.Жената мълчеше. Скоро септември щеше да свърши, но какво е септември, когато липсват вени, в които тече времето, отмерващо края на падащите листа? Мъжът също мълчеше. Той се изправи полека, тялото му, тънко и дълго, чисто тяло, в красив костюм, се наклони към жената, наблюдаваща стената, на която не висеше нито една картина.- Знаеш ли кой си позволява да отправя обвинения към мене, Ана? Никой. Не съм го допускал. Никога. Виждам - усещането не е приятно. Да, заплашвали са ме, но не и с имагинерно присъствие, по-мощно от мен.Жената мълчеше. Беше тънка и тъмна, удавила се в тъмната си рокля. Жена, която едва ли заслужаваше внимание. Стената, на която не висеше картина, беше далеч по-изискана от нея.- Ана?- Да, Филип.Слабото тяло в изискан костюм – та тук всичко бе изискано, в противен случай не би било тук – протегна съвършените ръкави на костюма, дланите на мъжа обхванаха в клещи от пръсти и кокалчета тъмното лице на жената, след това гласът, изискан както цялата обстановка наоколо, спокоен като дъжда зад прозореца, подреди думите в хладно – като мраморните плочи на пода – добре балансирано изявление. Всъщност какво ти изявление, беше улица, по която хората се страхуваха да вървят.- Ана, ти наистина ли си помисли, че съм те сънувал от деня, когато съм осъзнал, че съществувам на този грешен и подъл свят?Жената, тъмна като костилка на растение, което по този край наричаха „Вълче око“, не отговори.- Наистина ли си помисли, че се хващам на приказките ти за миризмата на бадеми, опечени в камината на смъртта?Жената мълчеше, сив прилеп, полетял на лов за насекоми през някоя от непрогледните нощи на юли.- Нима си мислиш, че е възможно да съм те виждал в сънищата си, докато съм бил невинно момченце? Това е ход, който ме осени преди години – баща ми го използваше спрямо моята майка - и тя, корава, практична и много прозорлива дама, го прие за чиста монета. Майка ми не купуваше фалшификати – помирисваше ги от стотици километри, притежаваше сетиво за имитации, никой търговец не успяваше да я измами. Но този трик, със сънищата на баща ми – да, мама се хвана. Интересно ми е как се почувства ти, когато го приложих спрямо тебе.За пръв път жената заговори глухо:- Стана ми тъжно, че си бил толкова самотен. Сега вече съм спокойна, че не си. Аз не лъжа за миризмата на препечени бадеми, усещам я често. Тежко е, но човек привиква. Защо…все пак защо избра мене?- Обичам предизвикателствата, Ана. Искам да видя дали ще имам силата да захвърля нещо, което ми харесва – мъжът се усмихна. – От малък се привързвам към предмети. Като дете си загубих джобното ножче. Вдигнах температура и боледувах три месеца след това. Започнах да калявам волята си. Предметът, който харесвах най-силно, захвърлях – така се избавих от досадната болест. Захвърлям тебе сега... разбираш ли? Когато човек харесва някого, му става роб. Аз не желая това.Жената го погледна, очите й черни като клавиатура на компютър, още по-черни - малка кутийка, която детето отваря и в нея няма подарък.- Аз повярвах, че си ме сънувал, откакто си разбрал, че времето започва да тече. Не. Аз вярвам, че си ме сънувал. Аз вярвам, че когато бадемите са опечени за някого, на света има само един човек, само един, който забравя, че времето тече, че нощта е тъмна, а денят светъл – че водата се пие и пясъкът не се яде. Този човек иска тавата печени бадеми за себе си, да спаси другия. Не знае дали е януари или август, дали е сутрин или полунощ, когато някой си е отишъл и го е оставил сам с времето. За всеки има само един такъв човек. Някои още от деца го сънуват и като се събудят, са щастливи. Аз повярвах, че си ме сънувал. Но ти просто си говорил за сънищата на баща си. Ще се оправя - прошепна тя. - Когато не те сънуват, за тебе няма място в къщата. Под небето е широко. Все някъде някой те е сънувал още когато е усетил, че около него времето тече. Все някой е сънувал мен.Жената в тъмната рокля тръгна към вратата. Затвори я след себе си и стената, на която нямаше нито една картина, потъмня.- Ана - каза мъжът.Той изтича към вратата, отвори я, но жената я нямаше. В корида, като удар от нож, тегнеше миризма на прегорели бадеми. Вселената печеше тава бадеми в огромната фурна на самотата.- Ана!Беше притъмняло, обикновен гъст мрак в края на септември. Щеше да завали. Въздухът чакаше дъжд.- Наистина сънувах тебе, Ана.", "date": "2017.12.09", "title": "Наистина сънувах теб: разказ от Здравка Евтимова"}
{"url": "https://offnews.bg/sviat/treti-den-na-gneva-v-zapadnia-briag-i-gaza-4-palestintci-zaginaha-p-670903.html", "text": "Трети \"ден на гнева\" - хиляди палестинци излязоха по улиците в Западния бряг и Газа на протест срещу решението на САЩ да признаят Йерусалим за столица на Израел.Израелската армия съобщи, че е нанесла няколко удара в ивицата Газа в отговор на ракетите, които бяха изстреляни от палестинския анклав вчера по време на протестите.През последните 24 часа жертвите са общо 4 - двама палестинци загинаха при сблъсъци с израелски полицаи и двама са убити при въздушните удари. Ранените са стотици.Палестинският президент Махмуд Абас няма да приеме американския вицепрезидент Майк Пенс, обяви днес Мажди ал Халиди, дипломатически съветник на Абас.Визита на Пенс в Израел и палестинските територии е предвидена за втората половина на декември.В четвъртък Белият дом оцени като \"контрапродуктивно\" евентуално анулиране на срещата.Турският президент Реджеп Тайип Ердоган призова мюсюлманите да запазят спокойствие в реакцията си на решението на САЩ да признаят Йерусалим за столица на Израел.Ердоган заяви, че протестиращите трябва да действат в рамките на закона и демокрацията, но и че за мюсюлманския свят Йерусалим е \"червена линия\" и е \"като зеницата на окото\".", "date": "2017.12.09", "title": "Трети 'ден на гнева' в Западния бряг и Газа, 4 палестинци загинаха през последните 24 часа"}
{"url": "https://offnews.bg/izvan-terena/zvezda-na-pornoto-stana-sportna-vodeshta-670902.html", "text": "Спортна водеща стана любимата на милиони фенове американска порнозвезда от ливански произход Миа Халифа.В новото си поприще тя си партнира с някогашната звезда от НБА Гилбърт Аринас, който имаше и престой в Китай. Сега двамата с Халифа ще се опитат да стартират съвсем различни кариери, от тези с които станаха популярни.Те водят предаването Out of Bounds, а продуценти са Complex.\"Приключих с порноиндустрията. Не съм родена за това. Радвам се, че станах популярна, това ще ми е от полза за новите интереси в областта на спорта\", коментира Халифа.Популярността на Халифа може лесно да се измери. Тя има цели 4 милиона последователи в Инстаграм и експлоатира славата си като рекламира всякакви продукти, включително и бургери.", "date": "2017.12.09", "title": "Звезда на порното стана спортна водеща"}
{"url": "https://offnews.bg/sviat/frantcia-se-proshtava-s-dzhoni-holidej-na-shanz-elize-670867.html", "text": "Франция изпраща в последния му път своя най-популярен рок изпълнител и композитор Джони Холидей. Траурната церемония, в която ще участват президентът Еманюел Макрон и съпругата му Брижит, ще е на Шанз-Елизе в Париж. Траурният кортеж ще тръгне от Триумфалната арка, ще премине по булевард Шанз-Елизе до площад „Конкорд”, откъдето ще се отправи към църквата „Ла Мадлен” за религиозна служба, се казва в съобщение на Елисейския дворец, цитирано от Нова тв. Снощи на Айфеловата кула се появи надпис „Мерси, Джони\", който ще остане до утре. 74-годишният музикант почина на 6 декември след борба с рак на белите дробове. ", "date": "2017.12.09", "title": "Франция се прощава с Джони Холидей на Шанз-Елизе"}
{"url": "https://offnews.bg/litca/dalgiat-pat-do-varha-teo-shishmanov-ot-tonika-sv-670551.html", "text": "Тео Шишманов е роден през 1956 г. в Плевен, където живее до петгодишна възраст. Тогава баща му почива и семейството се мести при родителите на майка му в Троян. И до ден днешен певецът казва, че е от Троян – там прекарва незабравимите си детски и младежки години, в които е трудно, но все пак хубаво. Не липсват игрите навън с другите деца – футбол, фунийки и всевъзможни бели. Истинските, трайни приятелства той създава там.„Детството ми беше хубаво, защото когато отидох да живея там, Троян беше градче с около четири-пет хиляди жители. Съществуваха си патриархалните нрави все още. Комунизмът… - доколкото сега мога да си дам сметка и от дистанцията на немалко години вече – беше поредната власт. После нещата почнаха да стават доста по-сериозни“, казва той и споделя опита на дядо си, чието предприятие, а и после и къща са национализирани.„Баба и дядо бяха тъжни хора. Ние с брат ми сме расли с тъжни хора. Въпреки това се празнуваха празници, грижили са се за нас – не съм усещал, че нямам баща… Е, да, усещал съм, и то много, но по-скоро по емоционална линия. Щото майка ми имаше хубава работа. Беше лекар с две специалности и завеждащ на рентгенологичното отделение в местната болница, което създаде почти сама. Тя всъщност си даде здравето за нас. Но най-важното, което мога да кажа и за нея, и за родителите й е, че ние с брат ми – който е малко по-малък от мен – не сме разбрали какво се е случвало с дядо ми и баба ми, докато отидохме в гимназията. Поне аз. Просто пред нас се мълчеше – каквото имаха да си говорят, си го говореха помежду си, аз даже не съм ги и чувал…“Когато започват гимназиалните му години, дядо му го кани на разговор. Двамата сядат и дядото разказва на Тео за национализацията, за властта и за това, че малкият мъж трябва да бъде подготвен за едно неособено леко бъдеще. Просто е бил изключително прозорлив и ме подготви за много неща, които ми се случиха после, спомня си Теодор Шишманов.До момента, в който Тео започва девети клас, семейството живее в къща с двор в Троян, дадена им от общината. „Общо взето не мога да се оплача от детството си. Чак в гимназията вече почнах да усещам – другите деца отиват на море, аз – не – защото няма кой да ме финансира. Иначе играехме по цял ден навън. Жал ми е за днешните деца! Имахме приятели, а не компютри“, казва той, който се научил да чете още на пет и посвещавал немалко време на книгите.Преди да тръгне на училище майка му го завела при Владимир Парушев – изключителна личност, голям човек с огромен принос към Троян като град и към израстването на Теодор. Парушев преподавал музика в местното читалище, а също и английски език, имал три висши образования. „И аз се научих да пиша на английски, преди да се науча да пиша на български.“ Когато постъпва в първи клас, момчето чете гладко, без да срича и е енергично палаво дете, което става повод за разговори между учителката и майка му. Но скоро след това е прехвърлен директно в трети клас и това е първият случай, в който се отнасят с него като с феномен.През 1973 г. Теодор Шишманов завършва троянската гимназия с отличен успех. Не получава медал, защото е бунтар – ходи с дълга коса, слуша рокендрол, събира се с разни момчета и покрай тях – цигари, алкохол и какички.Любимата му учителка е по български език, следват колежката й по история и учителят по математика. Владимир Парушев остава извън класацията, на първо място пред всички останали. В продължение на шест години Тео свири на тимпани в неговия акордеонен симфоничен оркестър и днес споделя, че груповото музициране създава не само музикална култура, но и умения за работа в екип. Тогава свирят класически произведения, като първа част на Пета симфония на Бетовен. Паралелно с игрите и училището, той посещава уроци по пиано в детската музикална школа при Бонка Минева. „Та, интересът към музиката ми е първо, от майка ми, която до последно много обичаше класическа и оперна музика, и от Парушев – класическа музика и джаз. А през 1965-та година чух Бийтълс и благодарение на това завърших английска филология.“Майка му остава вдовица на 35 години – през 1961 г. Тя дълго време питала сина си какво висше образование ще кандидатства. Първо Тео искал да следва Външна търговия, но за тази специалност се искало разрешение от Окръжния комитет на БКП. И тъй като дядо му е имал отношения с народната власт, това нямало как да се случи. След това пожелал да учи режисура във ВИТИЗ, но по подобни съображения се оказало, че и това няма да стане. Младият мъж се върнал от абитуриентския си бал в малките часове на денонощието и легнал да спи. Когато се събудил, видял майка си и й казал, че е решил какво ще кандидатства – английска филология и математика. Тя, която си отишла от този свят през тази година, тогава се подпряла на масата, сетне седнала и казала просто: щом си решил…„Какво да ми каже, аз от петнадесет–шестнадесет годишен съм поел отговорността за себе си. И правя каквото си искам, обаче отговарям за последствията. На изпита по английски, без да идвам от езикова гимназия, изкарах 4,5. Което – после ми казаха преподаватели, при които отидох – е все едно девет по шестобалната система. Без езикова гимназия, английски съм учил само при Парушев. А имах оценка по английски в дипломата, защото всяко лято като свършехме училище, ходех при другарката Летиция Чернева в Ловеч и тя ме изпитваше. Шестица имах.“Но тъй като по онова време конкуренцията е сериозна, тази оценка се оказва недостатъчна и Теодор не е приет в СУ. Приет е да следва математика в Пловдивския университет. След една година обаче се прехвърля в София, където изкарва втори курс. И по време на първия семестър на трети курс се разболява тежко, което става причина да се върне при майка си в Троян за известно време и да прекъсне следването си. „И като минаха коледните и новогодишните празници, майка ми каза - моето момче, здрав си вече, намери си някаква работа, защото няма да издържим! Винаги съм взимал някаква стипендия. Намерих си работа в едно училище…“И паралелно с това основават банда – Тео като вокал, двама негови приятели китаристи и един барабанист, с когото се сприятелява впоследствие. С групата свирят и пеят по кръчмите – банда без име, която изпълнява сръбски и гръцки парчета, а с Теодор - любимия му рокендрол. „Пеех и исках да свиря на пиано, но позицията беше заета. Винаги съм искал да свиря на пиано, но все не ми се е уреждал въпросът. И то по простата причина, че не съм имал пиано вкъщи – това продължава да ме боли“, казва той днес. Тогава имали и няколко авторски парчета, а участията преливали в пиене на ракийка и сладки разговори с приятели, предимно в „Бирхалето“ на Троян.След това – когато нещата вече са малко по-улегнали – Тео казва на майка си, че не му се връща да учи математика, а ще пробва да се прехвърли английска филология. И успява без затруднения, просто защото е бил добър студент. Първите контролни по английски му носят предимно двойки, но после оценките постепенно се покачват и с много учене в края на първи курс на всички контролни той има шестици. „И там ме размахваха като някакъв феномен. За втори път в живота си се почувствах като феномен – след като от първи в трети клас ме прехвърлиха като феномен… От двойка до шестица. От нищо до върха.“Малко по-рано – през 1968-а година – семейството на Теодор е преместено да живее от хубавата къща с любимия му двор в много малък апартамент. В двете стаички се настаняват петте члена на семейството – майка му, брат му и той в хола, а баба му и дядо му – в спалнята, в която освен че е тясно, са и мебелите от национализирания им дом. „А ние тийнейджъри! Пубертет! Как са ни издържали тези хора, не знам! И три години сме живели така, после баба почина – вечна й памет…“ Двуетажната къща на дядо му, незаконно отнета през 1950, е върната през 1993 г. „Та, нямам друго – това ми е детството, това ми е младостта. Единственото хубаво е, че бяхме деца и после млади хора. Като си спомня как съм си търсил книги, които ми трябват за следването…! Беше приключение да си намериш книга – книга, която ти трябва за образованието! Страшно беше!“, споделя Теодор Шишманов.Той сключва брак, когато е във втори курс, и му се ражда дете. По настояване на тогавашните му тъст и тъща заминава със жена си в Румъния, където двамата съпрузи следват английска филология и румънски език като втора специалност. Там Теодор прекарва една година и решава да се върне. Следва бърз развод.Следва на стр.2", "date": "2017.12.09", "title": "Дългият път до върха. Тео Шишманов от Тоника СВ"}
{"url": "https://offnews.bg/112/balgarin-zagina-v-kipar-kolata-mu-padnala-v-dere-670868.html", "text": "40-годишен българин е загинал в Кипър, след като колата му е излязла от пътя и е паднала в дере, съобщи Cypress Mail.Мъжът е идентифициран от полицията като Анатоли Братусков, уточнява Фокус. Инцидентът е станал на пътя между Пея и Катикас. В около 17,30 часа местно време в петък полицията е получила сигнал за паднал в дерето автомобил, но колата била празна.Тялото на българина е намерено на около 50 метра от мястото на инцидента. Органите на реда не изключват никакви версии. Загиналият работел в местен ресторант, чийто собственик го обявил за изчезнал, защото не е идвал на работа два дни и не отговаря на мобилния си телефон. ", "date": "2017.12.09", "title": "Българин загина в Кипър, колата му паднала в дере"}
{"url": "https://offnews.bg/sviat/zadarzhaha-saakashvili-toj-obiavi-bezsrochna-gladna-stachka-v-aresta-670869.html", "text": "Бившият президент на Грузия и настоящ украински опозиционер Михаил Саакашвили, който преди дни бе спасен от полицейски арест след намеса на свои привърженици, е арестуван. Това съобщи генералният прокурор на Украйна Юрий Луценко, цитиран от световните агенции. Специални части са задържали 49-годишния политик, бивш губернатор на Одеска област, който бе съюзник на президента Петро Порошенко, но в последствие се обърна срещу него.Саакашвили е преследван заради подкрепа за престъпна организация, наред с други обвинения, включително, че е получил пари от живеещия в изгнание в Русия бивш украински президент Виктор Янукович, за да организира държавен преврат. Ако бъде признат за виновен, го грози присъда от до пет години затвор, информира БТА. Саакашвили е обявил безсрочна гладна стачка в ареста, съобщи неговият адвокат Руслан Чернолуцкий, цитиран от РИА Новости.", "date": "2017.12.09", "title": "Задържаха Саакашвили, той обяви безсрочна гладна стачка в ареста"}
{"url": "https://offnews.bg/ikonomika/12-mln-lv-sa-usvoeni-ot-fond-solidarnost-za-preodoliavane-na-bed-670870.html", "text": "Над 12 млн. лв. са усвоени от фонд „Солидарност\" за преодоляване на бедствията, причинени от тежките зимни условия в периода 30 януари – 4 февруари 2015 г. Това са над 96% от предоставената от Европейската комисия помощ в размер на близо 12,5 млн. лв., отпуснати по подаденото от страната ни трето заявление.Доклад за техническото и финансовото изпълнение на възстановителните дейности за преодоляване на бедствията е подаден към Европейската комисия от заместник-министъра на регионалното развитие и благоустройството и национален координатор на помощта от фонд „Солидарност\" Деница Николова, съобщиха от министерството. С отпуснатите от фонда средства по третото заявление бяха възстановени пострадалите при бедствието обекти от транспортната, превантивната, водоснабдителната, образователната и здравната инфраструктура. Подкрепа получиха проекти на общо 19 бенефициента на територията на цялата страна. Най-голям финансов ресурс в размер на близо 6 млн. лв. беше предоставен на Агенция „Пътна инфраструктура\" за извършените дейности за възстановяване на пострадалата от природните бедствия републиканска пътна мрежа.Като страна-членка на Европейския съюз, България има право да получи подкрепа от фонд „Солидарност\" за преодоляване на последиците от природни бедствия. До момента страната е кандидатствала пред Европейската комисия за отпускане на безвъзмездна финансова помощ от него за покриване на част от спешните мерки за справяне с последиците от три бедствия: двете наводнения от м. юни и края на м. юли 2014 г. и бедствието във връзка с тежките зимни условия от началото на 2015 г. Общата отпусната помощ от ЕК възлиза на 36 млн. лв. Одобрени за финансиране са общо 44 проекта.До момента са подадени окончателните доклади за усвояване на финансовите вноски по първо и по второ заявление по фонд „Солидарност\" като усвоените средства са в размер на над 17,75 млн. лв. или 86% от предоставената помощ по първо заявление и над 3,46 млн. лв., които са близо 90% от предоставената помощ по второ заявление.Предстои да бъде подадено ново заявление за кандидатстване пред ЕК за подкрепа от фонд „Солидарност\" за преодоляване на щетите от наводненията на територията на Област Бургас в периода 25 – 30 октомври 2017 г.", "date": "2017.12.09", "title": "12 млн. лв. са усвоени от фонд „Солидарност\" за преодоляване на бедствия"}
{"url": "https://offnews.bg/futbol/levski-i-slavia-ne-se-pobediha-v-naj-staroto-stolichno-derbi-670900.html", "text": "Отборите на Левски и Славия не се победиха и завършиха 1:1 в поредното издание на най-старото столично дерби, което се изигра на националния стадион \"Васил Левски\".\"Сините\" поведоха в резултата още в 17-ата минута чрез Серджиу Буш, но после проспаха по-голямата част от мача. В края на срещата Андреа Христов изравни и така материализира по-активната игра на \"белите\" през второто полувреме.Преди гола на Христов в 82-ата минута, Славия можеше да отбележи още един гол, след като Галин Иванов се разходи сред синята защита и стреля със слабия си ляв крак, вместо да подаде на свой съотборникцФутболистите на треньора Делио Роси ще зимуват на третото място с актив от 39 точки, с 5 по-малко от втория ЦСКА който утре приема Берое. Славия пък е 8-и с 24 пункта.В другия мач от кръга днес Ботев победи Етър с 3:0 у дома и ще зимува на шесто място в Първа лига с 32 точки.\"Канарчетата\" не оставиха съмнение в превъзходството си, докато гостите бяха излязоха примирени и се бореха само да ограничат щетите.Головете за състава на Николай Киров реализираха Серкан Юсеин (7), Дуде Ндонгала (26) и Цветомир Панов (50). Главният съдия Ангел Ангелов пък изгони първо Серкан, а после и Иван Скерлев.", "date": "2017.12.09", "title": "Левски и Славия не се победиха в най-старото столично дерби"}
{"url": "https://offnews.bg/obshtestvo/slantceto-si-pochiva-prez-uikenda-ot-ponedelnik-pak-dekemvrijska-prol-670834.html", "text": "Дъжд ще завали днес в почти цялата страна, вятърът се усилва и започва захлаждане. Тази нощ в планините ще завали сняг. Валежите спират утре. Над Черноморието обаче ще бъде предимно слънчево. Сутринта на места ще има мъгла, а през деня ще се появи разкъсана висока облачност. Ще духа умерен, а след обяд и силен южен вятър. Максимални температури ще са между 12 и 15°. Температурата на морската вода е 10-11°. Вълнението на морето ще бъде 2-3 бала.В планините ще бъде предимно слънчево с разкъсана висока облачност. Ще духа силен и бурен югозападен вятър. Топло за декември с максимална температура на височина 1200 метра около 7°, а на 2000 метра – 0-1°.В понеделник отново започва затопляне, вятърът сменя посоката от юг. Максималните температури ще са и над 15 градуса. ", "date": "2017.12.09", "title": "Слънцето си почива през уикенда, от понеделник пак декемврийска пролет"}
{"url": "https://offnews.bg/kultura/stefan-danailov-praznuva-75-g-dnes-700-gosti-shte-go-pozdraviat-v-na-670853.html", "text": "Стефан Данаилов днес навършва 75 години. Дом на неговия грандиозен юбилей ще бъде Народният театър. В 19,30 часа се очаква да дойдат близо 700 гости, сред които президентът Румен Радев, лидерът на ПЕС Сергей Станишев и лидерът на БСП Корнелия Нинова. Много от екранните и сценични партньори на актьора, както и студенти от всичките му випуски в НАТФИЗ, също ще поздравят Ламбо за 75-тата му годишнина.Програмата на юбилея е изненада и за самия професор Данаилов. Режисьор е племенницата му Росица Обрешкова, а сценограф – Елена Иванова.По време на празника ще бъде и официалното представяне на автобиографичната му книга „Романът на моя живот“ със съавтор журналиста Георги Тошев.Сергей Станишев разкри какъв ще бъде подаръкът му за актьора - той ще подари на Мастъра портрет.От дни в градинката пред театъра има специална изложба, посветена на Ламбо в 32 кадъра. Снимките в нея са селекция на Георги Тошев. Някои са от илюстративния материал към книгата „Романът на моя живот“, а голяма част от тях са кадри от филмови ленти и се публикуват за първи път – предоставени са от личния архив на актьора и от Българска национална филмотека.Кино \"Одеон\" пък ще чества рождения ден на Ламбо през целия декември, прожектирайки 10 негови филма. Сред тях са първите му участия в „Следите остават“ и „Инспекторът и нощта“, ще бъдат излъчени и хитове като „Дами канят“ и пълната версия на екранизацията на „Иван Кондарев“.", "date": "2017.12.09", "title": "Стефан Данаилов празнува 75 г. днес, 700 гости ще го поздравят в Народния театър"}
{"url": "https://offnews.bg/obshtestvo/protest-pred-parlamenta-sreshtu-moratoriuma-za-novi-lekarstva-670872.html", "text": "На протест срещу мораториума за нови лекарства и терапии от следващата година се събират пациенти, лекари и граждани пред Народното събрание. Митингът е насрочен за 11 часа. Протестът се организира в социалните мрежи, болните твърдят, че решението на депутатите ги обрича на смърт. Вчера президентът Румен Радев наложи вето върху мораториума, мотивирайки се, че въпросната забрана е в разрез с конституционните права на българите. Министерството на здравеопазването пък излезе със своя позиция, в която се обяви срещу ветото, определяйки го като необосновано и вредно за пациентите. Мораториумът бе предложен като част от проекта за бюджета на здравната каса в началото на есента от настоящия здравен министър Кирил Ананиев, който тогава бе председател на надзорния съвет на здравната каса. От Федерация „Български пациентски форум,” които сигнализираха държавния глава с молба да наложи вето, изчислиха, че гласуваният мораториум ще засегне над 700 болни у нас. Оттам обявиха, че ще подкрепят протеста въпреки наложеното вето, тъй като не е ясно дали депутатите няма да приемат мораториума отново.", "date": "2017.12.09", "title": "Протест пред парламента срещу мораториума за нови лекарства"}
{"url": "https://offnews.bg/politika/nikolaj-mladenov-naprezhenieto-v-blizkia-iztok-shte-eskalira-v-blizki-670873.html", "text": "Най-лошият сценарий за развоя на ситуацията в Близкия Изток след признаването от САЩ на Йерусалим за столица на Израел е превръщането на израело-палестинския конфликт от национален в религиозен. Това каза специалният координатор на ООН за Близкия Изток Николай Младенов по Нова тв. Минути след края на извънредното заседание на Съвета за сигурност на организацията Младенов прогнозира, че напрежението в региона ще ескалира в следващите дни.„Почти всички държави, които участваха в заседанието, призоваха за намаляване на напрежението и статутът на Йерусалим да бъде решен с преговори между Израел и Палестина”, каза още Младенов.Той подчерта, че за ООН остава приоритет да бъде една от връзките между двете страни в конфликта, да продължи да предоставя хуманитарна помощ и да поддържа диалог с региона.", "date": "2017.12.09", "title": "Николай Младенов: Напрежението в Близкия Изток ще ескалира в близките дни"}
{"url": "https://offnews.bg/horoskop/horoskop-za-9-15-dekemvri-670106.html", "text": "Напрегнато 7-дневие, не си го усложнявайте с излишни амбиции и критичност. В петък мнозина ще се ориентират към нови партньори, преди това нека да си направят по-внимателен анализ. До вторник не налагайте мнение, не търсете изясняване на болни въпроси. Идеите ви са добри, но трябва да ги прокарвате търпеливо, в непринудени разговори, а и да не надценявате способностите си за самостоятелни изяви. Някои Овни са готови да поемат голямо физическо натоварване заради печалби, леки промени в стила на работа са по-ефективни. Хубав период, макар че мнозина не споделят лични вълнения и особено ако са любовни. Обвързаните Телци ще се радват на ухажване, разбиране и подкрепа у дома, свободните сърца могат да намерят човек, заслужаващ и уважението, и възхищението им. За повечето от знака дните са подходящи за отдих, пътища, купони, празнични поводи - бол. В понеделник сте по-критични, във вторник обаче не се връщайте към стари идеи и уговорки. От сряда сте на вълната на нови взаимодействия, в началото следвате чужди идеи, но идва ред и на ваши.Чак в сряда ще овладеете настроението си за купони и любовни авантюри, а дотогава то може да ви донесе и разочарования, и излишна умора. Близнаците гонят амбициозни делови цели, обаче заради тях да не зарязват начинания, които им дават професионално самочувствие и възможност да помагат на по-уязвими или неопитни хора. Ако ще подхващате новите си проекти, потърсете добри помощници, обединете силите им, окуражавайте ги. Колкото по-умно, задълбочено и стриктно действате, толкова повече резултати ще ви зарадват.Това 7-дневие идва с нови делови шансове, но прогнозата не значи да бъдете припрени. Може би приятели ви подтикват да действате настъпателно, може би близки очакват от вас по-голям финансов принос, ала предпазливостта в работата е важна за успеха ви. Дамите от Рак са се устремили към кариера, а дали това няма да се отрази на личните им неща? В понеделник поемате куп допълнителни задачи, в сряда дразните с амбициите си, в петък сте критични, нетърпеливи. Бъдете по-самовзискателни, любовта ще ви открие, ще ви оцени. Уикендът е напрегнат, не позволявайте споровете да се изострят и да усложнят и без това напрегнатото ви всекидневие. Лъвовете имат добри идеи за изява и печалби, но от сряда е съвсем неуместно да ги налагат на колеги и партньори. Същото важи и за по-лични неща, сега  имате завиден късмет в любовта, но ако проявите невъздържаност, вместо да решите проблемите, а те не са малко, може да докарате връзката до разрив. Понеделник ви носи ненадейни шансове в работата, уреждайте всичко точно и дискретно, иначе ще патите от интриги.Динамично 7-дневие, а вие искате да изясните и куп болни въпроси. Девите да не се престарават, понякога ядовете им идват от некоректни колеги и познати, друг път те самите се заобикалят с неподходящи хора. Вие си знаете как ще действате – дали с твърдост, дали с такт, дали ще сте ни чули, ни видели. От понеделник поемайте повече задачи, във вторник преценете сами ли да упорствате или в екип, не ви се делят печалби. В личен план се дистанцирате от епизодични компании, цялото ви внимание и грижа да са за обичаните...Добре е през тези дни да обръщате внимание на пречките в работата, но и на отношенията си с колеги, познати, съседи. Доста Везни са били мишена на интриги, време е да заздравят връзки, на които държат, и от четвъртък вече ще имат условия да го сторят. Искали сте помощ от роднини и приятели, макар и бавно, но ще дойдат подкрепа и уважение, които много ви радват. Чакали сте дълго милите думи, а от сряда се раздавате максимално на близките си хора, партньори. Не търсете самостоятелна изява, околните още разчитгат на вас. Трудно 7-дневие, гоните високи професионални цели. Дали пък Скорпионите си дават точна сметка как ги приемат околните и що за хора са партньорите им. Предстои да откриете доста неща, заредете се с търпение, макар че ви се иска да успеете колкото може по-бързо. Иначе през уикенда ще се проявите като дребнави критикари, в понеделник ще ви трябва силен покровител, а в сряда много зависите от свои близки. Внимавайте с физическо натоварване и финанси. Идеите ви са чудесни, но ги прокарвайте с такт и на законова основа.Уморителни дни, в сряда е добре да обновите плана си за работа, да огледате и помощниците си. Стрелците май не разкриват докрай деловия си замисъл, но и малкото казано е привлекателно за колеги и познати, начинанията обещават приходи. Една група да бъдат по-самовзискателни, да упорстват за обогатяване на своите знания и умения. В четвъртък може да се потрудите и за другите, но нали през уикенда сте се веселили, привлекли сте съюзници. И обвързани да сте, ще ви се да имате свобода за забавления и за анализ на назряващи теми.И през следващите дни се очертават куп поводи за почерпки, вие имате работа и не е редно да я забавяте. Козирозите да не забравят и за миг, че съперниците им са силни, а големите им амбиции може да отблъснат добри партньори. В сряда и петък има условия да укрепвате сътрудничеството, преди това поемате много обещания, обаче само с приказки нещата не стават... Във вторник и четвъртък сте по-критични, а и другите са се наострили, пазете се от интриги. Уединете се, обмислете любовните проблеми колкото и да ви съветват близки.През това 7-дневие контролирайте емоциите, и положителни ще ви подвеждат. Околните са готови да се хванат за нови идеи, но неподготвените начинания дали ще дадат висок резултат? Водолеите ще намерят и подкрепа от шефове, и печеливша формула за екипни усилия, но да бъдат последователни, търпеливи. Внимавайте на път, с информация, пари и не се преуморявайте. До сряда май бягате от светската шумотевица и ласкателите, но все пак дръжте сметка за общественото мнение. В четвъртък трудът ви дава плод, заздравявате и съюзи.До петък ви предстоят работа, пътища, срещи с нови клиенти или бизнес партньори. Рибите да се мобилизират, тъй като задачите се трупат коя от коя по-сериозни и доста време няма да се чувстват сигурни в постигнато, приходи. Не се поддавайте на такива настроения, а и не забравяйте, че материалната стабилност предполага и емоционална хармония. За някои идва момент да открият своя човек и да градят дом, макар далече от родната земя. Споко, намирате и покровители, които бързо ще ви оценят и ще ви дадат простор.", "date": "2017.12.09", "title": "Хороскоп за 9 – 15 декември"}
{"url": "https://offnews.bg/sviat/otide-si-leonid-bronevoj-miuler-ot-17-miga-ot-proletta-670878.html", "text": "Един от най-популярните артисти на СССР и Русия - Леонид Броневой, почина тази сутрин дни преди 89-я си рожден ден, съобщи РИА \"Новости\", като се позовава на директора на московския театър \"Ленком\" Марк Варшавер. Леонид Броневой - изиграл шефа на Гестапо Хенрих Мюлер в \"17 мига от пролетта\", е роден на 17 декември 1928 г. в Киев. Трийсет години от живота си той отдава на \"Ленком\", огромна популярност му носят ролите на екрана. Зрителите помнят и изпълненията му във филмите \"Покровские ворота\", \"Онзи същият Мюнхаузен\", \"Формулата на любовта\", \"Обетовани небеса\". Поклонението пред Броневой ще се състои в голямата зала на театър Ленком в понеделник, уточнява Варшавер. ", "date": "2017.12.09", "title": "Отиде си Леонид Броневой - Мюлер от '17 мига от пролетта'"}
{"url": "https://offnews.bg/112/goliam-pozhar-v-sklad-na-burgaskata-zhandarmeria-670897.html", "text": "Голям пожар гори в складово помещение на бургаската жандармерия в квартал \"Изгрев\".Пожарът се разпростира на около 700 кв.м, обхванал е покрива на конструкция от дървен гредоред.Към 15.25 ч. в пожарната служба в Бургас е постъпил сигнал за огън на бул. „Стефан Стамболов“ в града.Kъм мястото са насочени пет противопожарни екипа и четири полицейски патрула.Районът е отцепен. И към момента продължават гасителните действия.Няма пострадали хора, не съществува опасност за съседни сгради, съобщават от пресцентъра на МВР.", "date": "2017.12.09", "title": "Голям пожар в склад на бургаската жандармерия"}
{"url": "https://offnews.bg/ikonomika/vizhte-kade-shte-spira-tokat-v-sofia-planirani-prekasvania-na-chez-v-670851.html", "text": "ЧЕЗ публикува пълен списък с адресите в област София-град, на които ще има временни смущения при захранването с електроенергия през следващата седмица.От компанията осъществяват амбициозна инвестиционна програма за подобряване на услугите за своите клиенти и всекидневно извършват дейности, свързани с изнасяне или рециклиране на електрически табла, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други.Успешната реализация на тези мерки налага кратковременни прекъсвания на електрозахранването.Във връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ, за периода 11-15 декември 2017 г. включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върху които са извършвани планирани дейности.За по-удобно търсене трябва да последвате линка за областта, в която живеете. Отделните общини са означени с получерни букви.В този текст са посочени датата, периода, времетраенето, населеното място и засегнатия район – улици, квартал, УПИ, ПИ. Подробна информация за засегнатите райони, включително адресен номер, вход или друго уточнение, както и причините за прекъсването можете да намерите на сайта на ЧЕЗ Разпределение в секция „Графици“, „График на планирани ремонти“ на адрес .ОБЛАСТ СОФИЯ-ГРАД   Община БАНКЯ  На 11.12.2017 г. /09:00 - 13:15 ч./ - Банкя, общ. Столична: Александър Стамболийски, Братя Миладинови, Добруджа, Княз Борис I/Д. Благоев/, Лутраки/Свилен Русев/, Отец Паисий, УПИХХVIII-229,2258 кв. 119 На 11.12.2017 г. /12:00 - 16:15 ч./ - Банкя, общ. Столична: Александър Стамболийски, Георги Бенковски, Искър, Родина, Сочи, Стефан Стамболов/Будишин/, УПИХIII-442 кв. 78 На 11.12.2017 г. /12:00 - 16:15 ч./ - София: Александър СтамболийскиОбщина ВИТОША  На 11.12.2017 г. /09:00 - 16:00 ч./ на 12.12.2017 г. /09:00 - 16:00 ч./ на 13.12.2017 г. /09:00 - 16:00 ч./ на 14.12.2017 г. /09:00 - 16:00 ч./ на 15.12.2017 г. /09:00 - 16:00 ч./ - София: Герена/Драгалевци/, Захари Зограф, Крушова Градина На 11.12.2017 г. /09:30 - 15:30 ч./ - София: 45-та /Кв. Симеоново/, 47-ма /Кв. Симеоново/, 48-ма /Кв. Симеоново/, 51-ва /Кв. Симеоново/, 53-та /Кв. Симеоново/, Босилек На 12.12.2017 г. /09:00 - 16:00 ч./ - София: Бистришко Шосе На 12.12.2017 г. /09:30 - 15:30 ч./ - София: Българска Легенда /416/ /В. З. Симеоново-Драгалевци/, Василий Врач/409/ /В. З. Симеоново-Драгалевци/, Веда Словена, Змей Горянин, Йоан Кокузел, Проф. Тодор Боров/407/ /В. З. Симеоново-Драгалевци/, Стефан Веркович/419/ /В. З. Симеоново-Драгалевци/ 1 На 13.12.2017 г. /09:30 - 15:30 ч./ - София: 10-та /Кв. Симеоново/, 11-та /Кв. Симеоново/, 12-та /Кв. Симеоново/, 2-ра /Кв. Симеоново/, 20-та /Кв. Симеоново/, 21-ва /Кв. Симеоново/, 22/Кв. Симеоново/, 3-та /Кв. Симеоново/, 6-та /Кв. Симеоново/, 7-ма, 7-ма /Кв. Симеоново/, 8-ма, Драгалевци, Дядо Йоцо, Жасмин, Никола Пиколо, Симеоновско Шосе/Вол. Шосе/ На 14.12.2017 г. /09:30 - 15:30 ч./ - София: 14-та /Кв. Симеоново/ , 16-та /Кв. Симеоново/ , 18-та /Кв. Симеоново/ , 19-та /Кв. Симеоново/ , 67-ма, 9-та /Кв. Симеоново/, Акад. Стоян Аргиров/502/, Вельо Топаловски, Горска Ела, Горска Ела , Златен Век, Неофит Хилендарски, Света Магдалина, Симеоновско Шосе, УПИХХV-436, Кв. 23 На 15.12.2017 г. /09:15 - 16:15 ч./ - Мърчаево: Кало, М. Казашка, Печище, Шипето На 15.12.2017 г. /09:30 - 15:30 ч./ - София: 732-ра/Витоша/ , Георги Войтех/734-та Витоша , Райска Градина/Аврора/Община ВРЪБНИЦА  На 12.12.2017 г. /09:30 - 16:15 ч./ - София: 10-та/Обеля/, 11-та/Обеля/, 14-та/Обеля/, 8-ма /Обеля/, 9-та/Обеля/, Надежда 6, Обеля, Обеля 2Община ВЪЗРАЖДАНЕ  На 13.12.2017 г. /12:00 - 16:15 ч./ - София: Българска Морава/Жеко Димит, Овче Поле, Овчо Поле/Емил Шекерджийски, Пиротска/Трети Април/ На 13.12.2017 г. /09:00 - 13:15 ч./ - София: Българска Морава/Жеко Димит, Св. Св. Кирил и Методий, Сливница, Цар СимеонОбщина ИЛИНДЕН  На 14.12.2017 г. /09:00 - 16:15 ч./ - София: Петрич, Пловдив, Света Троица/Вълчо Иванов/Община ИСКЪР  На 11.12.2017 г. /09:00 - 16:00 ч./ - София: Гара Искър, Дружба, Дружба 1 На 11.12.2017 г. /09:30 - 16:00 ч./ - Бусманци: Владимир Георгиев(Ул. 4-та) На 11.12.2017 г. /09:30 - 16:00 ч./ - София: Бусманци На 12.12.2017 г. /09:00 - 16:00 ч./ на 13.12.2017 г. /09:00 - 16:00 ч./ на 15.12.2017 г. /09:00 - 16:00 ч./ - София: Дружба 1 На 14.12.2017 г. /09:00 - 16:00 ч./ - София: ДрубжаОбщина КРАСНА ПОЛЯНА  На 12.12.2017 г. /09:00 - 16:15 ч./ - София: Братин Дол, Кенали, Красна Поляна I Част, Проф. ВайгандОбщина КРАСНО СЕЛО  На 11.12.2017 г. /09:00 - 16:00 ч./ - София: Прага На 12.12.2017 г. /09:00 - 16:00 ч./ на 13.12.2017 г. /09:00 - 16:00 ч./ на 14.12.2017 г. /09:00 - 16:00 ч./ - София: Красно Село На 15.12.2017 г. /09:00 - 16:00 ч./ - София: Красно Село, Свети Иван Рилски На 15.12.2017 г. /11:00 - 14:00 ч./ - София: ЖитницаОбщина КРЕМИКОВЦИ  На 11.12.2017 г. /09:00 - 15:30 ч./ - София: 1-ва, Кремиковци На 11.12.2017 г. /09:00 - 16:15 ч./ на 12.12.2017 г. /09:00 - 16:15 ч./ на 13.12.2017 г. /09:00 - 16:15 ч./ на 14.12.2017 г. /09:00 - 16:15 ч./ на 15.12.2017 г. /09:00 - 16:15 ч./ - Долни Богров: 1, 10, 12, 13, 14, 15, 16, 20, 21, 25, 3, 5, 8, 9, УПИIV-376 кв. 28 На 11.12.2017 г. /09:00 - 16:15 ч./ на 12.12.2017 г. /09:00 - 16:15 ч./ на 13.12.2017 г. /09:00 - 16:15 ч./ на 14.12.2017 г. /09:00 - 16:15 ч./ на 15.12.2017 г. /09:00 - 16:15 ч./ - София: 1-ва, 12-та/Враждебна/, Долни Богров На 12.12.2017 г. /09:00 - 10:15 ч.; 15:00 - 16:15 ч./ - Бухово: 1 Май На 12.12.2017 г. /09:00 - 10:15 ч.; 15:00 - 16:15 ч./ - София: 1-ва, Б. Викторов /Ботунец 1/, Балкан, Балкан /Ботунец 1/, Боримечката /Кремиковци/, Ботунец 1, Ботунец 2, Бузлуджа, Българка /Ботунец 1/, В. Николов /Ботунец 1/, Васил Левски, Васил Левски /Ботунец 1/, Витиня, Витиня /Ботунец 1/, Георги Бенковски /Кремиковци/, Гилица /Ботунец 1/, Зорница /Ботунец 1/, Извор /Ботунец 1/, Илинден /Кремиковци/, Искър /Ботунец 1/, Крали Марко /Кремиковци/, Кремиковска, Кремиковци, Митрополит Кулевит /Кремиковци/, Мусала /Ботунец 1/, Надежда /Ботунец 1/, Оборище /Кремиковци/, Отец Паисий /Ботунец 1/, Панайот Волов /Кремиковци/, Поручик Орозов, Пробуда /Кремиковци/, Радивой /Кремиковци/, Ралица /Кремиковци/, Св. Георги Победоносец /Кремиковци/, Светлина /Кремиковци/, Свобода /Ботунец 1/, Ст. Костов /Ботунец 1/, Стефан Караджа /Кремиковци/, Стопански Двор, Тракийска Могила /Ботунец 1/, Ул. Радивоя, УПИI-145а, кв. 18, Шопска /Ботунец 1/ На 12.12.2017 г. /09:30 - 15:00 ч./ - София: Стоян Шонев /Челопечене/, Челопечене На 12.12.2017 г. /09:30 - 15:00 ч./ - Челопеч: Александър СтамболийскиОбщина ЛОЗЕНЕЦ  На 13.12.2017 г. /09:00 - 16:00 ч./ - София: Пл. ”Журналист 1 Вх. А На 14.12.2017 г. /09:00 - 15:00 ч./ - София: Кораб Планина/Илия Филипов/ На 14.12.2017 г. /09:00 - 16:15 ч./ - София: МинзухарОбщина ЛЮЛИН  На 14.12.2017 г. /09:30 - 16:15 ч./ - София: Леге, Люлин 6, Люлин 7Община МЛАДОСТ  На 11.12.2017 г. /09:45 - 17:00 ч./ - София: Враня, Пловдивско Шосе, Цариградско Шосе/Тракия/Община НОВИ ИСКЪР  На 13.12.2017 г. /09:00 - 15:30 ч./ - Негован: 51250. 5652. 14, Васил Левски/Атанас Алексан, Донкова, Емануил Александров, Искърска, Калев Бряг, Коцина Махала, Незабравка, Стоян Тодоров, Труд, Училищна, ХХХІХ-631 кв. 35 На 13.12.2017 г. /09:00 - 15:30 ч./ - Нови Искър: Местн. Негован На 13.12.2017 г. /09:30 - 15:30 ч./ - Негован: Емануил АлександровОбщина ОБОРИЩЕ  На 14.12.2017 г. /11:00 - 16:30 ч./ - София: Дунав На 15.12.2017 г. /09:00 - 16:30 ч./ - София: Христо КовачевОбщина ОВЧА КУПЕЛ  На 12.12.2017 г. /09:15 - 16:00 ч./ - София: Ок 1 На 12.12.2017 г. /09:30 - 16:00 ч./ - Мало Бучино: Бенковска/В. З. Симоница/ На 12.12.2017 г. /09:30 - 16:00 ч./ - София: Бегония, Бъдеще, кв. Суходол, М. Бачище, ПИ 68134. 3939. 22, Люлинска, Местн. Падината, Овче Поле, Овчо Поле/Емил Шекерджийски, Перла, Стоичко Станиславов, Траян Танев, Труд, Явор/Малчика/, Явор/Цв. Божков/ На 12.12.2017 г. /09:45 - 16:15 ч./ - София: Обиколна, Овча Купел, Овча Купел 1, Президент Линкълн, Промишлена На 13.12.2017 г. /09:30 - 11:30 ч./ - Овча Купел На 13.12.2017 г. /12:00 - 14:00 ч./ - София: Белите БоровеОбщина ПАНЧАРЕВО  На 11.12.2017 г. /09:30 - 11:30 ч./ За периода 11-15.12.2017 г. /09:45 - 17:00 ч./ на 12.12.2017 г. /09:30 - 11:30 ч.; 14:30 - 16:30 ч./ на 13.12.2017 г. /14:30 - 16:30 ч./ на 14.12.2017 г. /14:30 - 16:30 ч./ на 15.12.2017 г. /14:30 - 16:30 ч./ - Долни Пасарел: Акация, Самоковско Шосе На 11.12.2017 г. /09:30 - 11:30 ч./ на 12.12.2017 г. /09:30 - 11:30 ч.; 12:00 - 14:14 ч.; 14:30 - 16:30 ч./ на 13.12.2017 г. /14:30 - 16:30 ч./ на 14.12.2017 г. /14:30 - 16:30 ч./ на 15.12.2017 г. /14:30 - 16:30 ч./ - София На 11.12.2017 г. /09:30 - 11:30 ч./ на 12.12.2017 г. /09:30 - 11:30 ч.; 14:30 - 16:30 ч./ на 13.12.2017 г. /14:30 - 16:30 ч./ на 14.12.2017 г. /14:30 - 16:30 ч./ на 15.12.2017 г. /14:30 - 16:30 ч./ - Кокаляне: 491 Китката, В. З Китката ПИ 276, Василица, Вец Кокаляне, Вилна зона Китката, Вилна зона Терасите, Китката, М. Барище, Месност Роба, Местн. Свлачището, Пукнат Камък/34/, Слатин Дол, Теменуга, Юзината На 12.12.2017 г. /09:30 - 16:30 ч./ на 13.12.2017 г. /09:30 - 16:30 ч./ - Кокаляне: Бор, Буката, Валозите, Васил Левски/Лиляна Димитро, Ген. Кирил Ботев/Александър, Грамада, Димитър Благоев, Държов Дол, Ела, Липова Падина, Лъката, Петров Кладенец, Симеон Халачев/Плажа/, Теменуга, Цар Иван Асен II/Петър Янев, Явор На 12.12.2017 г. /12:00 - 14:14 ч./ - Панчарево: 22-ра, Васил Левски/9 Септември/, Димитър Пенев/Ст. Младенов/, Елин Пелин/Ленин/, Ленището/Малчика/, Руджери/В. Коларов/, Самоковско Шосе На 13.12.2017 г. /09:30 - 16:15 ч./ на 14.12.2017 г. /09:30 - 16:15 ч./ на 15.12.2017 г. /09:30 - 16:15 ч./ - Панчарево: 38-ма В. З. Беликата, XVI-358, Акация/В. З. Беликата/, Беликата, Божур/В. З. Беликата/, Вилна зона Беликата, Вилна зона Градище, Липа/В. З. Беликата/, Люляк/30-та/, Мак/В. З. Беликата/, Морава/В. З. Беликата/, Нарцис/В. З. Беликата/, Парцел XIV кв. 30 На 13.12.2017 г. /09:30 - 16:15 ч./ на 14.12.2017 г. /09:30 - 16:15 ч./ на 15.12.2017 г. /09:30 - 16:15 ч./ - София: І - 817, кв. 24а, Акация, Беликата, София, р-н Панчарево,УПИХІІ-541,663 кв. 13 На 13.12.2017 г. /09:45 - 16:00 ч./ - Панчарево: XXI-3124, 3125, кв. 5, Детски Град, Лъката, М. Детски Град, Местн. Лъката, Самоковско Шосе, УПИVI-643, кв. 5 М. Детски Град, УПИXII-118 кв. 5 М. Детски Град, Черешова Градина; София: Детски Град, Самоковско Шосе, Черешова Градина;На 13.12.2017 г. /10:00 - 16:30 ч./ на 14.12.2017 г. /10:00 - 16:30 ч./ на 15.12.2017 г. /10:00 - 16:30 ч./ - Панчарево: Беликата, Вилна зона Беликата, Невен/В. З. Беликата/, Роза/В. З. Беликата/, Хіх-299, Ягода/В. З. Беликата/;На 14.12.2017 г. /08:00 - 16:00 ч./ - Лозен, общ. Столична: Блазна, Бор/47/, Малина/15-та/, Масларица/13-та/, Рудината/10-та/, Св. Спас/Янаки Чокерски/Община ПОДУЯНЕ  На 13.12.2017 г. /10:00 - 11:30 ч./ - София: Ангел Войвода, Георги Илиев/536/, Макгахан, Мила Родина, Найден Георгиев, Резбарска, Родина, Хаджи Димитър На 12.12.2017 г. /09:00 - 16:30 ч./ - София: Хаджи ДимитърОбщина СЕРДИКА  На 12.12.2017 г. /13:00 - 16:00 ч./ - София: Бул. Столетов На 12.12.2017 г. /09:00 - 16:15 ч./ - София: КлокотницаОбщина СЛАТИНА  На 11.12.2017 г. /08:30 - 16:30 ч./ - София: Гео Милев, Христо Смирненски На 14.12.2017 г. /09:30 - 11:30 ч./ - София: Александър Жендов, Александър Фон Хумболт, Цветан Радославов/Лазар СтаОбщина СРЕДЕЦ  На 11.12.2017 г. /09:00 - 16:00 ч./ - София: 6-ти Септември, Васил Левски, Граф Игнатиев, Гургулят/Т. Киркова В. Благо/, Данте, Евлоги Георгиев, Любен Каравелов, Патриарх Евтимий, Петър Берон, Проф. Фритьоф Нансен, Хан Крум, Христо Белчев На 11.12.2017 г. /09:30 - 16:00 ч./ - София: Цар Калоян На 12.12.2017 г. /09:00 - 16:00 ч./ - София: 6-ти Септември, Васил Левски, Г. С. Раковски, Гургулят/Т. Киркова В. Благо/, Данте, Ев. Георгиев, Карнеги, Патриарх Евтимий, Патриарх Евтимий, Проф. Фритьоф Нансен, Уйлям Гладстон/Вл. Поптомов/, Хан Крум На 12.12.2017 г. /09:30 - 16:00 ч./ - София: Бул. Васил Левски На 13.12.2017 г. /09:00 - 16:00 ч./ - София: Васил Левски, Г. С. Раковски, Граф Игнатиев, Гургулят/Т. Киркова В. Благо/, Данте, Евлоги Георгиев, Любен Каравелов, Патриарх Евтимий, Проф. Фритьоф Нансен, Хан Крум На 14.12.2017 г. /09:00 - 16:00 ч./ - София: 6-ти Септември, Васил Левски, Г. С. Раковски, Граф Игнатиев, Данте, Евлоги Георгиев, Любен Каравелов, П. Берон, Патриарх Евтимий, Проф. Фритьоф Нансен, Хан Крум, Христо Белчев На 14.12.2017 г. /09:30 - 16:00 ч./ - София: Юри Венелин На 15.12.2017 г. /09:00 - 16:00 ч./ - София: 6-ти Септември, Васил Левски, Г. С. Раковски, Граф Игнатиев, Гургулят/Т. Киркова В. Благо/, Данте, Евлоги Георгиев, Любен Каравелов, П. Берон, Патриарх Евтимий, Фритьоф Нансен, Хан Крум, Христо Белчев На 15.12.2017 г. /09:30 - 16:00 ч./ - София: Патриарх ЕвтимийОбщина СТУДЕНТСКИ ГРАД  На 13.12.2017 г. /09:30 - 16:00 ч./ - София: 2-ра /Кв. Мал. Долина-Студентски Град/, 4-та кв. Мал. Долина/Студентс, 5-та кв. Мал. Долина/Студентс, 6-та кв. Мал. Долина/Студентс, 7-ма кв. Мал. Долина/Студентс, 8-ма /Кв. Мал. Долина-Студентски Град/, Климент Охридски, Константин Муравиев, М. Малинова Долина-Изток, Малинова Долина, Станимир Станимиров На 13.12.2017 г. /10:00 - 11:00 ч./ - София: Г. М. Димитров, Проф. Георги Златарски/454-Т, Симеоновско Шосе/Вол. Шосе/Община ТРИАДИЦА  На 11.12.2017 г. /12:00 - 14:00 ч./ - София: Ген. Скобелев", "date": "2017.12.09", "title": "Вижте къде ще спира токът в София (Планирани прекъсвания на ЧЕЗ в периода 11-15 декември)"}
{"url": "https://offnews.bg/politika/poptodorova-niama-da-ima-posolstvo-na-sasht-v-jerusalim-do-koleda-670876.html", "text": "Американският президент Доналд Тръмп разклати лодката с решението да признае Йерусалим за столица на Израел. Йерусалим е на света, той е на всички ни – той е и християнски, и мюсюлмански, и еврейски. Може би затова емоциите са толкова силни, всички имаме някакво чувство, че част от него е наша и нещо ни е взето. Това далеч не облекчава реакциите.  Това коментира Елена Поптодорова, вицепрезидент на Асоциацията на Атлантическия договор (АТА) и бивш посланик на България в САЩ, по бТВ. „Свикнахме да живеем в рутина по отношение на Близкия изток. Винаги справката е една и съща от дълго време насам – блокаж на преговорите за мир, необходимост от решение за две държави, да се полагат усилия за деблокиране на преговорите”, подчерта тя. Според нея е по-важно да се търси решение, отколкото да се поддържа инерция и самоцелно статукво. „До Коледа няма да има никакво американско посолство в Ерусалим. Ако искат да го направят бързо, те могат да сложат табела „посолство” на сградата на консулството им, но това няма да стане. Този лесен вариант няма да бъде избран, прогнозира Елена Поптодорова.Според нея около предстоящите коледни празници ще има максимално изливане на негативна енергия и сблъсъци и конфликтът ще премине на религиозна основа.", "date": "2017.12.09", "title": "Поптодорова: Няма да има посолство на САЩ в Йерусалим до Коледа"}
{"url": "https://offnews.bg/obshtestvo/kontrera-ot-vmro-peshterni-tipove-troviat-tceli-kvartali-s-kiumbetata-670879.html", "text": "Да се забрани отоплението на твърдо гориво във „Виетнамските общежития“ и кв. \"Факултета\" с решение на Столичния общински съвет, призовава общинският съветник от ВМРО и председател на групата  „Патриоти за София“ в СОС Карлос Контрера. Началото на настоящата зима следва да се отбележи не с ноемврийския сняг, а с начеването на една нова „мода“ из софийските гета - ударното горене на пластмаси, гуми, кабели, забележете - дрехи втора употреба, с цел битово отопление. Едновремешните практики да се секат дървета от парковете и да се горят бяха позаместени от посочените нововъведения. Не че са спрели да секат в парковете (например в Западен парк) и да горят суровите дърва, но тази година горенето на всякакви отпадъци е в апогея си. Това пише на личната си страница Контрера. В текста му се казва още: Като основни замърсители се очертават „Виетнамските общежития“ и кв. „Факултета“. На километри от тях се носи дим и смрад на изгорели гуми и кабели. Модата с горенето на парцали и дрехи втора употреба е от миналата година, но сега отбелязва дивашки подем. Въпросните дрехи обикновено струват стотинки килограма, пристигат в България обработени и напоени с химикали. Явно и лесно горят, щом циганите охотно ги ползват. Разбира се, събират и от кофите, каквото им падне.От началото на студените есенни дни в двете гета започва ударното горене, започват денонощните пушеци. С А кюмбетата на циганите не спират ден и нощ.Описаната картина ни повече, ни по-малко е геноцид. Своеобразен геноцид над цели квартали. Очевидно на тези, които горят боклуците в печките, не им пука особено - тровят себе си, семействата си, околните. Но всички останали са мишени. Категорично става дума за геноцид, осъществяван от пещерни типове. Няма как по друг начин да се охарактеризират тези граждани, които заврени в копторите си палят и горят, каквото им падне.Жители на „Красна поляна“, а и на „Овча Купел“ и район „Илинден“ алармират, че откакто е започнал отоплителният сезон на „алтернативи“ горива нормите за фини прахови частици са скочили рязко - 10-15-20 пъти над допустимото. А какви токсини се отделят при този тип горене от използваните е въпрос на анализ, който вероятно би послужил за научна дисертация.За сега компетентните от РИОСВ - София мълчат и дават бланкетни, стандартни отговори. С други думи се бездейства, защото станциите не отчитали пикови показатели. Няма и как да отчитат, защото покрай посочените гета станции няма. И тук очевидно се сблъсква с формалната истина. Но това едва ли топли, не може да ни задоволява. Факт е, че замърсяването на въздуха от тези „алтернативни горива“ е зловещо. Столична община твърди, че се извършват проверки, дори имало два съставени акта. Но какво от това. И един въпрос към Агенция за закрила на детето - как не е установено нито едно нарушение и не са отнети родителските права на нито един „родител“ от тези гета, който си гледа потомството в тези условия. Пълно мълчание и бездействие.В началото на миналата седмица депозирах сигнал до РИОСВ - София с две искания - да се монтира станция или да се разположи мобилна такава, която да замерва замърсяването през целия отоплителен сезон. А на всеки нарушител да се съставя акт по реда на чл. 35 от Закона за качеството на атмосферния въздух. Размишлявайки, съм склонен да стигнем и по-далеч - да забраним отоплението на твърдо гориво във „Виетнамските общежития“ с решение на СОС (това правомощие го има по закон), а защо не и на територията на кв. „Факултета“.Очевидно се нуждаем от бързи решения и драконовски мерки. Видно е, че и законодателната рамка се нуждае от сериозни промени, за да се справим с тази повсеместна диващина да се тровят цели квартали.", "date": "2017.12.09", "title": "Контрера от ВМРО: Пещерни типове тровят цели квартали с кюмбетата си, това е геноцид"}
{"url": "https://offnews.bg/izvan-terena/bozhinov-hapval-po-vreme-na-mach-670866.html", "text": "Валери Божинов седял на резервната скамейка на „Манчестър Сити“, ядейки храна от веригата за бързо хранене KFC.Това разкри британският „Дейли Мейл“, цитиран от \"Труд\", по случай 10 години от зараждането на възхода на „гражданите“ при управлението на тайландеца Таксин Шинаватра.Българинът бе част от тима в периода 2007-2009 година. Конкретната случка пък е от предсезонното турне на „Сити“ през 2008 г., когато отборът е в Азия. Тогава мениджърът Свен Горан Ериксон знае, че е уволнен, но е заставен да води тима по време на подготовката с цел популяризирането на отбора. Футболът е на заден план на въпросното турне, а именно тогава се развива случката с Божинов.Друга култова история е свързана с бившия национал на Германия Дитмар Хаман, който бе известен с любовта си към алкохола и хазарта. Едва вечер бившият халф се връщал в хотела на отбора, но заспал до басейна. Той бил събуден от Ериксон, като мениджърът носел две чаши шампанско.„Шефе, какво празнуваме?“, попитал Хаман.Ериксон отговорил: „Живота, Кайзер. Празнуваме живота. Хареса ми това място. Мисля, че ще се върна тук и ще живея с две жени.“Някои от другите култови истории по това време са как Стивън Айрлънд на два пъти лъже, че баба му е починала, за да не играе за Ирландия, а след това моли някой от клуба да вземе вместо него изпит за шофьорска книжка.", "date": "2017.12.09", "title": "Божинов хапвал по време на мач"}
{"url": "https://offnews.bg/obshtestvo/sabirat-stari-gumi-za-da-ne-gi-paliat-v-getata-670833.html", "text": "Столична община и районна администрация „Овча купел“ организира събиране на стари гуми от домакинствата днес и утре от 8 до 16 часа, съобщиха от Московска 33. Целта е гумите да не се изхвърлят безразборни и да не бъдат горени за отопление в гетата, за да не се замърсява въздуха. Трите пункта, на които ще се приемат гуми, са на ъгъла на бул. „Президент Линкълн“ № 55 и ул.„Зеленика“– Автокозметичен център „Портокал“; автопаркинг на бул. „Президент Линкълн“ срещу бл.431 и павилион в „Овча купел“ 2 на кръстовището на бул. „Президент Линкълн“ и ул. „Петър Димков“.За \"Суходол\", \"Горна баня\", Мало бучино и старата част на Овча купел има мобилен пункт, на телефон  0882 271218 гражданите могат да съобщят точния адрес, от който да се вземат гумите. Преди дни жители на \"Красна поляна\" \"Разсадника\" и \"Овча купел\" разпространиха във фейсбук снимки на гъст смог в района, който според тях се дължи на регулярното горене на гуми, пластмаса и други токсични материали в бедните квартали в близост.", "date": "2017.12.09", "title": "Събират стари гуми, за да не ги палят в гетата"}
{"url": "https://offnews.bg/politika/borisov-v-belgrad-da-pokazhem-na-evropa-che-balkanite-sa-si-nauchili-670884.html", "text": "Там където се строи, там няма войни. Това каза премиерът Бойко Борисов на работната срещата на премиерите Бойко Борисов, Алексис Ципрас, Михай Тудосе и президентът Александър Вучич в Белград. Срещата е далеч по-лесна от срещата с лидерите на Западните Балкани. Сърбия винаги е била в сърцето на Европа. Ние отново си говорим как да устроим Балканите, така че хората да живеят по-добре. Аз запознах колегите със срещата в София с лидерите на Западните Балкани\", добави премиерът ни. Ние сме неразделна част от Европа. Трябва да покажем мъдрост, че сме си научили уроците. Аз съм оптимист, вярвам в колегата Вучич, че ще направят всичко възможно да скъсят сроковете за присъединяване към ЕС. Балканите много векове наред са генерирали само войни. Сега е ключов момент, много от големите играчи на света имат интереси на Балканите. Ние искаме единни Балкани, модерна инфраструктура, дигитална инфраструктура. Лидерите на Западните балкани осъзнават, че са назад с ангажиментите си, трябва да наваксат. Имаме възможност за финансиране, рядък шанс е, че срещата с Китай 16+1 също е в София. Продължаваме, отправяме към нашите приятели в Европа послание, че имат едни мъдри, сигурни Балкани, които не генерират проблеми, а спазват всички правила. Това което предлагаме като инвестиции ще доведе до по-големи доходи, каза още Борисов. Само със сътрудничество, солидарност и уважение на международните спогодби, особено на Лозанското споразумение, което е крайъгълен камък за нашия Балкански регион, бихме могли да постигнем просперитет, мирно съжителство, общ растеж и развитие. Това каза гръцкият премиер Алексис Ципрас след работната среща с лидерите на България, Сърбия и Румъния, предаде Фокус.„В една такава рамка на сътрудничество, Българското Председателство, което смятаме, че ще е Балканско, ще даде възможност да промотираме общите ни идеи и ценности“, посочи той. „Дава ни се възможност да можем да продължим Солунския дневен ред от 2014 година догодина в София, на базата на виждането ни за общо бъдеще“, коментира Ципрас. Според него България, Гърция, Румъния и Сърбия могат да изиграят изключително важна роля за придвижването и развитието на целия Балкански регион, и на цяла Европа. Гръцкият премиер обясни, че на срещата са обсъдени темите за завършването на сегменти на тръбопровода ТАБ и интерконекторната връзка между Гърция и България. ", "date": "2017.12.09", "title": "Борисов в Белград: Да покажем на Европа, че Балканите са си научили уроците (снимки)"}
{"url": "https://offnews.bg/politika/eksministar-gajdarski-prezidentat-se-e-obarkal-s-vetoto-varhu-morator-670877.html", "text": "Президентът Румен Радев се обърка, като наложи вето върху мораториума на нови лекарства. Не му е било обяснено добре, заяви бившият здравен министър от БСП Радослав Гайдарски.Става въпрос за нови лекарствени средства, които не се използват в България в момента, обясни Гайдарски по бТВ. Според него група хора искат непременно всяко лекарствено средство да го вкарат в нашата страна. Голяма част от тях все още не са с доказани качества. Това лекарствено средство, само след 10 години, ще струва 5 лева”, поясни Гайдарски. „Нашите хора се лекуват с много модерни лекарствени средства. Ние използваме иновативни средства повече от всяка друга страна в Европа”, категоричен е Гайдарски. По повод предложения от БСП мораториум за болниците Гайдарски смята, че помагат на правителството. „Парите потъват по много неуточнени начини. Възможността всеки директор да провежда търгове за болницата, при положение че средствата идват от здравното министерство и от НЗОК, дава възможност да се отклоняват средства, твърди бившият здравен министър. ", "date": "2017.12.09", "title": "Ексминистър Гайдарски: Президентът се е объркал с ветото върху мораториума за лекарства"}
{"url": "https://offnews.bg/obshtestvo/na-zimnata-sveta-anna-navan-ne-e-za-mazhe-670613.html", "text": "Православната църква почита днес Света Анна - майката на Дева Мария. Имен ден празнуват Ана, Анна, Анка, Ани, Янко, Янка. В превод от иврит името означава \"благодат\".Света Анна се смята за покровителка на брака, семейството, майчинството, закрилница на девиците, вдовиците и бременните жени.Дълго време Йоаким и Анна нямали деца. Те трябвало да понасят обществения укор, тъй като бездетството, считано за Божие наказание, не се посрещало със съчувствие. С молитва и надежда дошла вестта за дългоочакваната рожба, която ще бъде наречена Мария. Анна обещава да посвети детето си на служба на Бог. Църквата почита Света Анна няколко пъти в годината - на 8 и 9 септември, когато празнуваме Рождеството на Пресвета Богородица и възпоменаваме нейните родители - Свети Йоаким и Света Анна. На 25 юли се отбелязва денят на успението (смъртта) й.", "date": "2017.12.09", "title": "На зимната света Анна - навън не е за мъже"}
{"url": "https://offnews.bg/112/mazh-otkradna-i-podpali-natcionalnia-flag-vav-vrachanskoto-selo-rogoze-670882.html", "text": "Мъж от ромски произход запалил националния флаг, след като го откраднал във врачанското село Рогозен.Сигналът за изчезналото знаме, което стояло при футболното игрище в селото, подал кметът Иван Бешировски. Полицаите установили, че крадецът е 35-годишният ром, местен жител. Има свидетели - хора, които по това време са си пасли животните наблизо, обясни кметът пред Дарик. При разпита мъжът направил пълни самопризнания, но не разкрил причината за вандалската си постъпка.Според хора от селото сестрата на крадецът-подпалвач е в Ирак и може тя да е оказала влияние на брат си да запали националния флаг. ", "date": "2017.12.09", "title": "Мъж открадна и подпали националния флаг във врачанското село Рогозен"}
{"url": "https://offnews.bg/obshtestvo/balgarinat-harchi-poveche-za-kolata-otkolkoto-za-obzavezhdane-670875.html", "text": "Българинът отделя повече пари за колата си, отколкото за обзавеждане на домакинството. За автомобила отиват около 7,6 на сто от общите си разходи /при средно за ЕС от 6,3 на сто/, докато за поддръжката на домакинството, покупка на уреди и обзавеждане едва 5 на сто от същите разходи /5,5 на сто за ЕС/, сочат данни от анализ на Евростат. През 2016 г. средният общ разход на домакинство у нас е бил около 11 хиляди лева, според данни на НСИ. За обзавеждане, поддържане на жилището /без консумативи като отопление и вода/ или купуване на различни уреди за дома - българското домакинство е отделяло средно по около 400 лв., а разходите средно на едно лице са били около 175 лева, цитира данните БТА. В същото време разходите за транспорт на едно домакинство у нас са били над 700 лева или за едно лице средно по около 320 лева. Според данните на НСИ през миналата година почти сто процента от българите са имали в дома си телевизор, хладилник или фризер, пералня или мобилен телефон. Малко над половината от сънародниците ни /52 процента/ са имали компютри плюс Интернет, а около 35 на сто от домакинствата у нас са притежавали климатик.Едва 50 процента от домакинствата обаче са имали личен автомобил. За него едно българско семейство е можело да си позволи да закупи средно по около 300 литра гориво годишно от общите си разходи, според статистиката, без да се броят разходите за ремонти или осигуряване на автомобила с различни застраховки.През 2016 г. домакинствата в ЕС са изразходвали 5,5 на сто от общите си потребителски разходи за \"обзавеждане, домакински уреди и обичайна поддръжка на домакинствата\". Това представлява общ разход от над 443 милиарда евро, което съответства на 3 на сто от БВП на ЕС или 900 евро на жител на ЕС, показва анализът на Евростат.През 2016 г. най-голям дял от общите си разходи за обзавеждане, домакински уреди и поддръжка на домакинствата са отделяли домакинствата в Малта /7 процента/, Германия /6,8 процента/, Австрия /6,6 процента/, Литва /6,5 процента/, Белгия и Италия /по 6,2 процента/ и Словакия /6 процента/. В противоположния край на скалата, най-нисък е бил процентът за поддръжка на дома в Гърция - 2,8 на сто, Латвия - 4 на сто, Испания - 4,2 на сто, Ирландия и Кипър - по 4,3 на сто и др. ", "date": "2017.12.09", "title": "Българинът харчи повече за колата, отколкото за обзавеждане"}
{"url": "https://offnews.bg/112/vodka-rom-kajsieva-palni-bidoni-vav-furgon-bez-nomera-670881.html", "text": "Водка, ром, уиски, кайсиева и гроздова ракия, както и спирт за производството им, са открили митнически мобилни групи във фургон на територията на неработещ индустриален обект в района на Горна Оряховица.Във фургона без регистрационни номера, който видимо не в движение, митническите служители са намерили освен пластмасовите бидони с алкохол и 1191 кутии цигари без български акцизен бандерол от марките ROSEMAN, CALYPSO, PRESTIGE, DIVA, FAST.Към момента на проверката не е установен собственика на имота и нелегалната акцизна стока. По случая е образувано досъдебно производство по описа на Митница Свищов. ", "date": "2017.12.09", "title": "Водка, ром, кайсиева...пълни бидони във фургон без номера"}
{"url": "https://offnews.bg/obshtestvo/maia-manolova-na-protest-davam-moratoriuma-varhu-lekarstvata-na-ks-a-670883.html", "text": "Ако мораториумът върху нови лекарства и терапии не бъде отменен след президентското вето, ще атакувам решението на депутатите в Конституционния съд, заяви омбудсманът Мая Манолова. Тя дойде на протеста на лекари и пациенти пред Народното събрание днес. Мораториумът, който забранява изплащането от НЗОК на 20 нови терапии, бе предложен като част от проекта за бюджета на здравната каса в началото на есента от настоящия здравен министър Кирил Ананиев. Тогава той бе председател на Надзорния съвет на Националната здравноосигурителна каса (НЗОК).С мораториума ще се спестят около 25 млн. лв., но пациенти с онкологични и редки заболявания ще бъдат лишени от единствени по рода си медикаменти.Според изчисления на Федерация \"Български пациентски форум\", които сигнализираха държавния глава с молба да наложи вето, гласуваният мораториум ще засегне над 700 болни у нас. Бившият здравен министър от БСП Радослав Гайдарски обяви днес, че президентът се е объркал като е наложил вето, защото не са му обяснили правилно проблема. Става въпрос за нови лекарствени средства, които не се използват в България в момента, обясни Гайдарски по бТВ.", "date": "2017.12.09", "title": "Мая Манолова на протест: Давам мораториума върху лекарствата на КС, ако не го отменят"}
