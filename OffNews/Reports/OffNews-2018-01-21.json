{"url": "https://offnews.bg/lajfstajl/kanadski-katadzhii-globiha-kola-ot-sniag-673305.html", "text": "Саймън Лаприс, жител на Монреал, Канада, се превърна в Интернет сензация, след като „създаде“ снежен автомобил, за да си направи шега със служителите, които разчистват снега по улиците на града. Причината за големия интерес към 33-годишния мъж е, че вместо почистващите служби, автомобилът привлякъл вниманието на органите на реда.Канадските полицаи решили да напишат глоба на автомобила и да я сложат на предното стъкло на колата, тъй като е незаконно да се паркира на места, които са в зоната за снегопочистване.Докато правели оглед на колата и се опитвали да разберат марката и регистрационния номер, полицаите осъзнали, че това всъщност е много добре направена снежна кола, но все пак оставили глобата на предното стъкло. Когато Лаприс отишъл да види каква сума трябва да заплати, се оказало, че на бележката няма написана глоба, а думите „Направихте ни вечерта!“.„Направих колата, за да се позабавлявам, изразявайки творческото си мислене в този красив зимен ден. Създадох реплика на DeLorean DMC-12 (колата от филма „Назад в бъдещето“), макар че някои казват, че прилича повече на трето поколение Toyota Supra. В някои части на Канада обаче е забранено паркирането в зона за отстраняване на сняг при планирано почистване. И това вероятно е била причината полицаите да се отбият“, заяви Лаприс пред Buzzfeed.", "date": "2018.01.21", "title": "Канадски катаджии 'глобиха' кола от сняг"}
{"url": "https://offnews.bg/analizi-i-komentari/no-vsichko-e-tochno-673308.html", "text": "Живеем като във вихрушка.Океанът е толкова безбрежен, че животът ни изглежда като на бързи обороти. Една конвенция си преправи път в общественото съзнание преди някакви си... 17 дни. България влезе в своето европредседателство и това беше преди някакви си... 10 дни. Бизнесменът Петър Христов беше застрелян в София преди 13 дни. Преди 14 дни беше намерен и самоубилият се Росен Ангелов, сочен за основен заподозрян за убийствата в Нови Искър, които пък се случиха преди 21 дни. Само до преди седмица се задъхвахме в смога, а Каранга за малко да си тръгне от ЦСКА до преди 2 дни.А сякаш са минали месеци. Информационните цикли в нашето съзнание са по-къси от всякога, което предизвиква объркване, дистанциране и капсулиране сред много от нас тук и сега. Толкова неща се случват, че времето започва да върви различно, като в сън, на бързи обороти, а зад Океана измерват времето в новините не в дни, а в туитове на президента.Не, не сънуваме. Късите информационни цикли раждат паралелни реалности, които отговарят на различните ценностни системи на всеки отделен индивид. Всяко събитие има различен прочит и контекст, на който както му хареса, а истината се е превърнала в много истини. И всеки брани своята истина на живот и смърт, воювайки срещу истината на другия, която е отречена като неистина.Всеки крещи и чува това, което иска да чуе.Да говориш нормално изглежда все по-странно. Кажеш това, което мислиш и засегнеш някого, който признава само своята истина, и започват да те пишат по всякакви вестници, сайтове. Мислят си, че отмъщават, но всъщност ти правят услуга. Защото животът не е балон или захаросана глазура, която всички трябва да повтарят като по команда с етикети – \"Шок! Скандал и Сензация!\".Има и мисъл, има и обществени рефлекси. Можем да говорим спокойно, но балъци не сме. Обществото трябва да бъде уважавано заради различията си, без никакви опити да прокараш линии, които смяташ за правилни и неправилни. Все пак в този забързан свят монопол върху истината не може да има. Вихрушката е толкова силна, че днес си тук, а утре си там.Днес ти лъскат обувките, утре вадят медийния пистолет и си отново на мушката. Но ако междувременно си превърнал всички нормални и мислещи хора в свои врагове, каквато и да е твоята истина, няма да има никакво значение.Трябва ли ни нормалност изобщо? Трябва ли ни мисъл? Трябва ли ни живот в цветове, а не просто в черно и бяло? Трябва ли да се съмняваме, да критикуваме, да се стремим да ставаме по-добри? Да, да и да.Това е единственият начин да преминем и да преплуваме океана, така че да си носим новите дрехи и да не се притесняваме от етикетите на опитващите се да крадат от съзнанието и енергията ни. И всичко е точно.Б. ред. - Коментар на водещия на предаването \"120 минути\" по бТВ.", "date": "2018.01.21", "title": "... Но всичко е точно"}
{"url": "https://offnews.bg/medii/skandal-sled-ultimatum-na-koshlukov-kam-predavaneto-deniat-zapochva-s-673288.html", "text": "В 12 точки с публикация във Фейсбук Емил Кошлуков отговори на критиките по негов адрес, след като  съобщи, че програмният директор на БНТ е дал ултиматум на предаването \"Денят започва с култура\" да вдигне рейтинга си в срок от две седмици или екипът ще бъде сменен.\"Обществената телевизия е именно това, телевизия на обществото. Не е на ръководството, нито на водещите, нито на служителите. Още по-малко на една партия. Тя защитава обществения интерес\", написа в отговор Кошлуков във Фейсбук.Той вдигнал мерника на \"Денят започва с култура\" след участие на Емил Джасим в ролята му на преподавател по история.Генералният директор на БНТ Константин Каменаров коментира ситуацията пред ClubZ:Заради ултиматума на Кошлуков към предаването, в социалните мрежи се организира и , който ще иска оставката на програмния директор на телевизията.Ето какво написа политологът Евгений Дайнов във Фейсбук: \"Абсурдното дилетантство. Арогантното аматьорство. Агресивното любителство се докопаха здраво до и се окопаха дълбоко в БНТ. Това ми стана ясно тази вечер. В другите телевизии може да е всякак, но не и в БНТ, която се издържа с парите на данъкоплатците! Време е отново за Let it be...\" - това написа експертът по външна политика и национална сигурност Николай Слатински в профила си във \"Фейсбук\".Публикуваме отговора на Кошлуков:", "date": "2018.01.21", "title": "Скандал след ултиматум на Кошлуков към предаването 'Денят започва с култура'"}
{"url": "https://offnews.bg/tenis/grigor-dimitrov-otmasti-na-kirios-v-trilar-i-se-klasira-na-1-4-final-v-673277.html", "text": "Най-добрият ни тенисист Григор Димитров се класира за 1/4-финалите на първия за годината турнир от Големия шлем - Откритото първенство на Австралия в Мелбърн, след като отстрани в трилър местния любимец Ник Кирьос със 7:6 (3), 7:6 (4), 4:6, 7:6 (4). Така българинът си отмъсти за загубата в полуфиналите в Бризбейн по-рано през годината, а в спора за мястото на полуфинал ще спори с британеца Кайл Едмънд.Българинът спечели без да блести, като в основата на успеха му беше концентрацията във важните моменти.\"Винаги е трудно срещу Ник, загубих наскоро от него. Той сервира невероятно, заслужава уважение и се бори през цялото време. Опитвам се да надграждам и да давам 100% от себе си при всяка точка. Винаги съм бил перфекционист, но по трудния начин разбрах как става, стъпка по стъпка вървя напред\", коментира Григор Димитров след успеха. Двамата с Едмънд играха и на 1/4-финал в Бризбейн, където българинът спечели 6:3, 6:7 (3), 6:4.Първи сетДвамата тенисисти печелеха подаванията си убедително до 3:2, когато Григор стигна до две точки за пробив, но Кирьос оцела и изравни. Последваха два гейма на нула и ново равенство 4:4. Ситуацията на корта се запази и така се стигна до определяне на победителя в първия сет в тайбрек. В него Димитров поведе убедително с 6:3 и стигна до три точки за спечелване на сета. Двойна грешка на Кирьос донесе победата на българина, който демонстрира голямо хладнокръвие в тази първа част.Втори сетКирьос засили сервиса си, който е и негово основно оръжие и взе откриващия гейм на 0. Българинът запази спокойствие и върна равенството. В последвалото разиграване на два пъти мрежата помогна на Кирьос, който поведе с 2:1. Австралиецът поведе с 30:0, като и Григор до голяма степен му помогна за това, но след това българинът си върна преднината с три последователни точки. Мрежа и двойна грешка върнаха Кирьос в гейма. С удивително спокойствие обаче Григор довърши започнатото, като сложи точка на гейма с ас. Отново сервисът измъкна подаването на Кирьос. Григор продължи методично да търси своето и го постигна в оспорван гейм, като принуди накрая Кирьос да прати топката в аут.Страхотната игра в защита на Димитров разколеба определено австралиеца, който прати топката на три пъти в аут и така се стигна до първия пробив в мача в полза на българина. Григор затвърди пробива с гейм на нула и Кирьос сервира за оставане в сета. Австралиецът спечели подаването си, а след това се приближи до връщане на пробива, след като на два пъти мрежата спря удари на Григор. Вдъхновеният Кирьос опита да засипе българина със сервиси в 11-ия гейм и му се получи. Сега напрежението се пренесе в полето на Димитров, който сервира за оставане в сета и вкарването му в тайбрек. Макар да срещна отново трудности с първия си сервис, Григор взе подаването си и така се стигна отново до тайбрек. С прецизни разигравания, българинът поведе с 3:1, а след това беше близо до минипробив, но отново мрежата спаси Кирьос. Българинът не изневери на тактиката си да кара австралиецът да греши след продължителни разигравания, която се отплати. Последва продължително разиграване, в което Кирьос показа качествата си, а след нова демонстрация на ефектна игра се стигна до 4:4, но това беше всичко от австралиеца. Григор спечели следващите три точки, с което и сета и се приближи до крайната победа.Трети сетИграта отново тръгна без пробиви до 2:2, когато в петия гейм Кирьос стигна до две точки за пробив. Топка в аут на Григор даде предимство на австралиеца.Кирьос започна с две бързи точки, след това сбърка на два пъти и се стигна до 30:40. Мрежа на Григор му позволи да затвърди пробива и така мачът се приближи до четвърти сет. Кирьос играеше на вълната на вдъхновението, но не успя да постигне втори пробив.Австралиецът отново заложи на най-силното си оръжие и спечели набързо подаването си, което го приближи до успех в сета за радост на местните фенове. Австралиецът беше близо до втори пробив, но Димитров се измъкна с класа от опасната ситуация и Кирьос сервира за успех в сета. Дали не е време за връщане на пробива? Решителният гейм започна с ас на австралиеца, втората точка дойде отново за него след бекхенд по диагонала. Нови два аса и гейм на нула доведоха до намаляване на резултата в сетовете.Четвърти сетОткриващият гейм беше взет на 0 от Григор, който даде ясен знак на Кирьос, че с подаръците е било дотук.Австралиецът започна още по-яростно да сервира, а несполучлив опит на Григор да прехвърли отблизо мрежата го приближи до спечелване на гейма и последвало изравняване. Григор продължи да дава от същото лекарство на Кирьос, като взе три поредни точки, след което австралиецът намали, но само за да прати топката в мрежата и геймът да отиде за българина. В четвъртия гейм се стигна до равенство 40:40, мрежата отново донесе късмет на Кирьос, който получи предимство, Григор се измъкна, но отново плетката спаси австралиеца. Той отново показа нестабилност при разиграванията, като прати топката в аут, но с ас си върна предимството, след което затвори гейма в своя полза - 2:2. Последва продължителен гейм, а грешни решения на Димитров доведоха Кирьос до възможност за пробив, но австралиецът не успя да се възползва, докато българинът показа отново хладнокръвие в напрегнат момент.Последва бърз сервис гейм за Кирьос, но Григор отговори с гейм на нула и ново водачество 4:3. Елегантният бекхенд на Димитров му донесе първата точка в следващия гейм, но след това Кирьос с мощен сервис върна равенството. Димитров отново поведе, а австралиецът с пореден ас направи 30:30. Двойна грешка на Кирьос направи резултата 40:40, след като се беше приближил до спечелване на гейма, но с нов ас си върна предимството, само за да го загуби след това. Отличен в защита Димитров се приближи до пробив, но нов ас спаси Кирьос. Защитата на българина му донесе ново предимство. Кирьос сбърка първия сервис, след което пропусна и лесно на пръв поглед воле и така Димитров сервира за спечелване на мача. Решителният гейм започна с ас на българина, но след това Кирьос взе три поредни точки и се приближи до връщане на пробива и го постигна. Серията от асове на Кирьос продължи и той изравни.Двамата тенисисти взеха подаванията и вкараха двубоя в трети тайбрек, който можеше да се окаже решителен. Григор започна с мощен сервис, принудил Кирьос да прати топката в аут. Австралиецът отговори подобаващо, а след това мрежата отново му помогна, за да поведе с 2:1. Григор бързо върна равенството, след което Кирьос извади топката в аут и даде аванс на Димитров. Австралиецът обаче изравни за 3:3, след като Григор не успя да достигне топката. Грешка на Кирьос след стабилна защита на Димитров доведе до първи минибрейк, затвърден в следващото разиграване и 5:3 за българина. Фантастичен първи сервис и уинър воле даде на Григор три точки за спечелване на мача. Кирьос спаси първата възможност, но при втората беше безмилостен с великолепен минаващ удар и си осигури място на 1/4-финалите.", "date": "2018.01.21", "title": "Григор Димитров отмъсти на Кирьос в трилър и се класира на 1/4-финал в Мелбърн"}
{"url": "https://offnews.bg/zvezdi/ed-shijran-se-sgodi-za-priatelkata-si-673291.html", "text": "Ед Шийрън и приятелката му Чери Сийбърн се сгодиха, съобщи самият певец в социалните мрежи. Двойката, която е заедно от 3 години, наскоро и заживя заедно.Певецът обяви годежа си в социалната мрежа Instagram, като написа „Успях да се уредя с годеница преди края на годината. Изключително щастливи и влюбени сме. Котките ни Калипо и Дорито също са много доволни“.Сийбърн е съученичка на Шийрън и двамата се познават от 11-годишна възраст. „Познавам Чери от 15 години. През 2015 година тя работеше на Уол Стрийт в Ню Йорк, а аз имах 6 концерта там. След като приключих с тях, отидох на партито на Тейлър Суифт по повод 4-ти юли. Оказа се, че и двама сме на партита в Роуд Айлънд. Попитах Тейлър дали мога да викна Чери при нас, а останалото е история“, разказа изпълнителят на Perfect.Преди месеци Шийрън сподели, че е имал наркотична и алкохолна зависимост и именно по тази причина напоследък е бил извън светлината на прожекторите.Певецът разказа, че не е можел да твори под въздействието на наркотсаици и благодарение на Чери е успял да се съвземе и да продължи да развива кариерата си.Шийрън е известен с това, че сам пише текстовете на песните си и те са създадени за половинката до него. Последният хит на певецът Perfect е вдъхновен именно от Чери.", "date": "2018.01.21", "title": "Ед Шийрън се сгоди за приятелката си"}
{"url": "https://offnews.bg/sviat/imeto-na-makedonia-vdigna-nad-100-hil-na-protest-v-solun-673293.html", "text": "Участието на гърците на митинга надмина очакванията на самите организатори. Над 100 000 души са се събрали около паметника на Александър Велики в центъра на Солун, съобщава БНР. Непрекъснато пристигат автобуси с хора от цялата страна. Стотици автобуси и коли са блокирани на достъпите до Солун и не могат да достигнат до митинга.Силно е присъствието на полицията. Няма напрежение сред демонстрантите.С национални знамена и плакати \"Македония е Гърция\" демонстрацията е против използването на \"Македония\" в конституционното име на съседната държава.Демонстрантите са категорични:Обявиха всички депутати, които подкрепят при гласуване име с употреба на Македония за \"национални предатели\".Организаторите на демонстрацията са неправителствени организации от цяла Гърция и от чужбина. Въпреки това на митинга присъстват и депутати от две парламентарни партии.Наблюдатели коментират, че въпреки желанието на правителството на Алексис Ципрас да реши казуса с името на Македония, има реална опасност от избухване на силно напрежение сред гърците.", "date": "2018.01.21", "title": "Името на Македония вдигна над 100 хил. на протест в Солун"}
{"url": "https://offnews.bg/sviat/talibanite-obstrelvaha-17-chasa-hotel-v-kabul-i-ostaviha-desetki-zhert-673307.html", "text": "Четиридесет и трима човека, сред които чужденци, са били убити при атаката срещу хотел в афганистанската столица Кабул, предаде ТАСС, като се позова на местната телевизия Толо нюз.Тя на свой ред цитира източници от силовите структури.Отговорност за атаката поеха талибаните.Сред загиналите са генералният консул на Афганистан в пакистанския град Карачи и украинец, за чиято гибел съобщи министерството на външните работи на страната му.Говорителят на афганистанското министерство на вътрешните работи Наджиб Даниш съобщи за най-малко 18 убити, сред които 14 чужденци, предаде Асошиейтед прес, цитирана от БТА.11 от загиналите са служители на частната афганистанска авиокомпания КамЕър (KamAir). Въздушният превозвач излезе със съобщение, че графикът на полетите му е нарушен заради атаката.При нападението са били ранени 10 души - шестима служители на силите за сигурност и четирима цивилни, каза още Даниш.Атаката срещу хотел \"Интерконтинентал\" в Кабул, където отсядат високопоставени представители на афганистанските власти и чужденци, започна снощи и продължи близо 17 часа. Всичките вероятно шестима нападатели бяха ликвидирани и 126 човека - освободени.", "date": "2018.01.21", "title": "Талибаните обстрелваха 17 часа хотел в Кабул и оставиха десетки жертви"}
{"url": "https://offnews.bg/politika/pargov-votat-na-nedoverie-razkriva-slabite-mesta-v-upravlenieto-i-mob-673292.html", "text": "\"Вотът на недоверие разкрива слабите места в управлението. Това е инструмент на парламентаризма. А ролята на опозицията е да пресира управляващите, за да си вършат работата. Това каза лидерът на БСП - София Калоян Паргов в ефира на \"Канал 3\".\"Опозицията трябва да бъде конструктивна и да прави предложения за решаването на различни проблеми в държавата, обясни още той. - По темата за корупцията се говори много. Всички казват, че я има, усещаме я, но какво правим? Ето, има вот на недоверие, нека да видим как народните представители от различните политически сили ще реагират на това. Ние, като опозиция, разполагаме с инструментариум за действие, който включва и протести\".Според Калоян Паргов, констатациите на Ахмед Доган в словото му по Коледа са стимулиращи и позитивни. \"И веднага обяснявам защо - на Градската конференция, която се проведе преди заседанието на Конгреса на БСП през есента, в моя доклад имаше същата констатация, заяви той. - Тогава казах, че трябва да започнем да се готвим за предсрочни избори и че към този момент има още много път да извървим, за да можем да ги спечелим. Затова трябва да стартираме подготовката незабавно. В нашата партия има една особеност - когато се появи препятствие или непосредствена опасност, БСП се мобилизира. Целта ни е да мобилизираме БСП, да я стимулираме да работи по-активно. Защото вероятността да има предсрочни избори през есента не е малка. А всичко това, което се случва сега, действа стимулиращо на партията ни\".Лидерът на столичните социалисти смята, че БСП има поне с една степен по-висока мотивация за вота на недоверие в сравнение с ДПС. Затова и го внася сама. \"Призоваваме всички да гласуват по съвест. Ние сме готови да разговаряме с онези, които заявят желание да участват и да подкрепят вота на недоверие. А дали Волен Сидеров и неговата партия ще подкрепят вота, предстои да видим. Моята прогноза е, че по-скоро това няма да се случи. Във вторник може би ще има завой при коалиционните разговори\", коментира Калоян Паргов.Според него, ако Патриотите се надяват да им се случи нещо по-различно в сравнение с Реформаторите, значи са големи оптимисти. \"Очевидно е, че вътре в управляващата коалиция нещата на вървят гладко, коментира Калоян Паргов. - При това не само между Патриотите и ГЕРБ, но и между самите Патриоти. Поведението на Волен Сидеров показва липса на диалог в последните седмици\".", "date": "2018.01.21", "title": "Паргов: Вотът на недоверие разкрива слабите места в управлението и мобилизира БСП"}
{"url": "https://offnews.bg/politika/bsp-vnasia-pet-signala-za-koruptcia-ediniat-e-sreshtu-tcvetanov-673295.html", "text": "БСП внася в прокуратурата пет сигнала за корупционни схеми, съобщи на пресконференция днес Атанас Зафиров от лявята партия.Вторият сигнал е срещу кмета на Тетевен за безпринципни назначения, третият е във връзка със състоянието на охранителната фирма на МО МОБА. Четвъртият сигнал е за съмнения за злоупотреба в община Дулово, свързана с процедура за обществени поръчки.Петият сигнал касае заместник-председателя на ГЕРБ и бивш вътрешен министър Цветан Цветанов.Зафиров обясни, че в интервю бившият главен секретар на МВР Калин Георгиев казва, че благодарение на Цветанов са заловени \"Наглите\" и че Цветанов го бил запознал с човек, вътрешен за \"Наглите\", който го запознал с друг човек. Според БСП тези обстоятелства поставят въпроси, свързани с морала и закона при осъществяването на срещите между министър и човек, определен от Георгиев като \"вътрешен за \"Наглите\".БСП ще продължи и следващата седмица с внасянето на сигнали и за други български общини като Шумен, Бургас, Септември, каза още Зафиров.От БСП ще настояват също на утрешното извънредно заседанието на парламентарните комисии по вътрешните работи и на финансите , освен изслушването на финансовия министър и директора на на агенция \"Митници\" , да бъдат изслушани и представители на МВР, ДАНС и прокуратурата във връзка със системата БАЦИС, която функционира в агенция \"Митници\".  Иван Иванов посочи, че не може да се установи кой, кога и защо е влизал в системата. Според него от докладите на ДАНС и прократурата е видно, че, ако едно лице има паролата за достъп, може да изтрие например три ТИР-а с цигари, без да има притеснения ,че ще бъде заловено и ще му бъде търсена наказателна отговорност. Според БСП става въпрос за много сериозно източване на държавния бюджет чрез неплащане на акцизи, ДДС и мита.", "date": "2018.01.21", "title": "БСП внася пет сигнала за корупция, единият е срещу Цветанов"}
{"url": "https://offnews.bg/obshtestvo/vnimavajte-utre-vremeto-shte-opasno-vizhte-kakvo-da-pravite-pri-navo-673298.html", "text": "Полицията в Бургас разпространи ценни съвети към гражданите как да постъпят преди и по време на наводнение.Причината е, че за областта, както и за още много региони на страната, цяла Северна и Източна България плюс областите Хасково и Кърджали, утре е обявен оранжев код за опасно време.Очакват обилни валежи от дъжд и сняг, образуването на снежна покривка и силни ветрове.През следващото денонощие под влиянието на средиземноморският циклон „Албена“, преминаващ през Гърция, Егейско към Черно море, метеорологичната обстановка ще се усложни. Още през нощта валежите ще обхванат цялата страна и ще се усилят. В югоизточната половина на България ще превалява значително количество дъжд. С умерен и силен вятър отначало от североизток, а по-късно от север-северозапад ще нахлува студен въздух и температурите бързо ще се понижават.Минималните температури ще бъдат между минус 3° и 2°.Утре, в по-голямата част от страната, валежите ще продължат, като около обяд и по Черноморието дъждът ще премине в сняг.Валежите в Източна България ще бъдат значителни. Още преди обяд в югозападните райони валежите ще спрат и облачността ще се разкъса. Ще остане ветровито със силен, в Дунавската равнина и Източна България временно и бурен северозападен вятър, който ще е причина за снежни виелици и образуване на преспи и навявания. Максимални температури по Черноморието до 6-8°.През нощта срещу вторник в цялата страна снеговалежите ще спрат и над много райони облачността ще се разкъса. Над Черноморието ще е облачно с валежи от дъжд, на много места значителни. Около обяд почти навсякъде дъждът ще премине в сняг. Ще бъде ветровито със силен и бурен северозападен вятър. Максимални температури на въздуха: 5-8°. Температурата на морската вода е 7-8°. Вълнението на морето ще бъде 3 бала, с тенденция на усилване.В тази връзка призоваваме гражданите да бъдат особено внимателни и да не предприемат рискови пътувания. Ако въпреки това е наложително, резервоара на автомобила да е пълен с гориво, да се вземат провизии и вода, а батерията на мобилния телефон да бъде заредена изцяло. С помощта на служителите от Пожарна безопасност и защита на населението – Бургас, популяризираме :ПРАВИЛА ЗА ПОВЕДЕНИЕ ПРИ НАВОДНЕНИЕ:ПРЕДИ НАВОДНЕНИЕТО- Подгответе личен багаж с лични вещи, документи, фенерче, особено ценни вещи, аптечка с необходимите ви лекарства, свирка, по една топла дреха за всеки, и вода.- Съхранявайте пожароопасните вещества и препарати в плътно затворени съдове.- Оставете свободен входа на жилището и не го задръствайте с предмети.- Помислете и определете в жилището си най-безопасното място. Имайте предвид, че при наводнение най-опасни са ниските етажи на жилищата.- Подгответе план за поведението на всеки член от вашето семейство.- Информирайте се от кои реки, язовири и други водоеми близо до вашето населено място може да се очаква наводнение.- Осведомете се за риска от наводнения и се осведомете за най - близкото безопасно място.- Ако имате сключена застраховка, поставете я в личния багаж.ПО ВРЕМЕ НА НАВОДНЕНИЕТО- Информирайте се непрекъснато за обстановката и следвайте инструкциите на спасителните служби.- При невъзможност за напускане на сградата, ако нивото на водата продължава да расте, заемете най-горните етажи или покрива. Известете близките си или органите на МВР за местонахождението си.- Ако трябва да се евакуирате изключете централно газта и електричеството. Вземете Вашия личен багаж.- Ако се намирате близо до корито на пълноводна река или дере, необходимо е незабавно да се отдалечите от тях и да се придвижите към най-близкото възвишение.- При невъзможност за евакуиране на животните, отворете вратите на помещенията, където са затворени.- Избягвайте наводнени територии.- При пътуване е препоръчително водачът на МПС да спре и изчака спирането на пороя. Незначително понижение на нивото на пътя може да предизвика голяма разлика в дълбочината на водата.- Не правете опити за пресичане на разливи и потоци, преминете само ако сте сигурни, че водата е по-ниска от осите на колата или от коленете ви. Пресичайте само при спокойна вода.- Бързотечащи разливи и потоци се пресичат само, ако имате помощно въже за преминаване и обезопасително въже за тялото.- При поройни дъждове не заставайте под или на мостове, подлези, надлези и други съоръжения - високата вода може да ви отнесе.- Ако сте на път и констатирате опасност от наводнение, обадете се на тел 112, уведомете органите на местната власт, пожарната и други структури на МВР. При липса на такава възможност, предупредете в кметството на най-близкото населено място или преминаващи хора.- Не пийте вода от наводнените площи, защото може да е замърсена.", "date": "2018.01.21", "title": "Внимавайте, утре времето ще опасно! Вижте какво да правите при наводнение"}
{"url": "https://offnews.bg/kultura/detca-na-sluzhiteli-na-smetnata-palata-risuvaha-s-hudozhnika-ivan-iahn-673294.html", "text": "Деца на служители от Сметната палата нарисуваха „Цветовете на България“ с художника Иван Яхнаджиев, съобщиха от ведомството.Желанието им е да подарят пъстроцветните си картини на гости на Председателството, за да им покажат красотата на родината си. Очаква се по покана на българската Сметната палата в рамките на Председателството през май в София да дойдат председателите на върховните одитни институции на европейските страни и всички те ще получат цветния дар от децата.С емоцията им се заразиха и техните родители и някои от тях спонтанно се включиха в открития урок по рисуване на художника, който преди време направи своеобразен бодиарт на одитен доклад на Сметната палата.", "date": "2018.01.21", "title": "Деца на служители на Сметната палата рисуваха с художника Иван Яхнаджиев"}
{"url": "https://offnews.bg/politika/vmro-kam-gartcite-makedonia-e-nasha-673301.html", "text": "Гърци, не сте съвсем прави за Македония! С този призив ВМРО – Българско национално движение, реагира на днешните протести в Гърция относно името „Македония\".Според ВМРО няма защо думата Македония съвсем да бъде изключена от името на младата държава.От ВМРО подчертават, че и ние в България също можем да проявяваме претенции към тези имена и места. Но не го правим, защото смятаме, че пътят днес е другарство и великодушие, а не спънки.Те подчертават, че македонска нация назад в историята не е имало и че Македония е географско име, днес разделено между три държави, дори четири.Според тях днешна Гърция иска окончателно да си присвои името Македония. И това не може да бъде толерирано.И добавят:", "date": "2018.01.21", "title": "ВМРО към гърците: Македония е наша!"}
{"url": "https://offnews.bg/112/milionerskiat-sin-hristian-gushterov-arestuvan-sled-sbivane-673290.html", "text": "Синът на милионера Добромир Гущеров - Християн, е бил арестуван след среднощен запой и сбиване в дискотека. Когато пристигнали полицаи, той дори посегнал на униформените.Конфликтът тръгнал от централното столично чалга заведение \"Домби\", където Гущеров се забавлявал, съобщава .Компанията му се спречкала с друга и се стигнало до разправа. Тя се пренесла извън дискотеката, като двете групи се гонели с колите си.След като спрели, за да се \"разберат\", пристигнала и полицията. Гущеров посегнал на един от полицаите и бил задържан. В ранния следобед от МВР разпространиха и следното съобщение до медиите:В ранните часове на днешния ден възникнал конфликт между две групи посетители на столична дискотека. Спречкването продължило и на пътя. Малко след 8 часа в кв.“Бояна“ един от участниците в конфликта предизвикал пътен инцидент. Установено е, че Джип „Мерцедес“, управляван от 29 – годишен мъж, връщайки назад, блъснал полицейски автомобил. Нанесени са материални щети, няма пострадали.", "date": "2018.01.21", "title": "Милионерският син Християн Гущеров арестуван след сбиване"}
{"url": "https://offnews.bg/zimni/rado-iankov-s-parvi-podium-za-sezona-673304.html", "text": "Носителят на малката световна купа в паралелния гигантски слалом Радослав Янков постигна днес в Рогла най-големия си успех за сезона.Българският ас спечели второто място. Той отстъпи само на финала на Бенямин Карл (Ав). Това е първи подиум за Янков за сезон 2017/18 и общо осми в неговата кариера.В квалификацията сутринта Радо бе 14-и, но във финалите показа, че навлиза във форма за стартовете в Банско (26 и 28 януари) и олимпийските игри в Пьонгчанг (22 януари). Той последователно срази лидерът за Световната купа Невин Галмарини (Швейц), Кристоф Мик (Ит) и на полуфинала Силван Дофур (Фр). Малко късмет не му достигна на финала за да победи и Карл.За успеха днес Янко взима 800 т за Световната купа и вече е пети за големия глобус с 2410 т. Лидер с 3730 е Галмарини. За малката купа в паралелния гигантски слалом Янков е шести с 1810 т, а Галмарини води отново с 3010 т.\"Просто имахме нужда от това състезание и този резултат, коментира Георги Атанасов-Джоко, треньор на Янков. - Имахме доста трудности до момента. Вчера малко не му стигна да мине 1 кръг. Не съм се радвал толкова дори и като спечелихме големия глобус. Лека полека се засилваме.Добър резултат преди стартовете в Банско и най-вече за олимпийските. Иначе денят ни почна много накриво. Пияни ни бяха разбира задното стъкло на колата. Не беше откраднато нищо, но трябваше да минем и през полицията. Радо е много доволен от резултата, който идва точно навреме\".", "date": "2018.01.21", "title": "Радо Янков с първи подиум за сезона"}
{"url": "https://offnews.bg/sviat/maslinovata-klonka-na-turtcia-otne-zhivota-na-oshte-8-tcivilni-v-sir-673306.html", "text": "Осем цивилни са били убити при турските въздушни удари по кюрдския анклав в Северозападна Сирия Африн днес, предаде Франс прес, като се позова на неправителствена мониторингова организация и на кюрдските сили.Вчера Анкара започна военна операция, която нарече \"Маслинова клонка\". Вместо символиката на наименованието турските сили вече два дни засипват сирийските кюрди с бомби. Днес на сирийска територия навлязоха и турски танкове.Сирийският център за наблюдение на правата на човека съобщи, че днес най-малко едно дете е сред загиналите при бомбардировките на село Джалбара.Осемте цивилни били убити от ракети, които поразили тяхната ферма, уточни говорител на кюрдската милиция Сили за защита на народа (СЗН).Вчера Турция започна военна операция в района на Африн срещу СЗН. Тогава бе съобщено за девет убити при турските въздушни удари - шестима цивилни и трима кюрдски бойци.По-рано днес един човек бе убит и 32-ма бяха ранени, при обстрел от сирийска територия на турския пограничен град Рейханлъ.В Бурса турският президент Реджеп Ердоган обяви, че турските военни много бързо ще си свършат работата в Сирия.", "date": "2018.01.21", "title": "'Маслиновата клонка' на Турция отне живота на още 8 цивилни в Сирия"}
{"url": "https://offnews.bg/obshtestvo/zashto-dobrovolnata-voenna-sluzhba-e-vredna-pozitcia-na-atlantichesk-673303.html", "text": "Атлантическия съвет на България разпространи днес подробно обоснована позиция срещу идеите за въвеждане на доброволната военна служба, лансирани от вътрешния министър Красимир Каракачанов. Според организацията, сред чиито учредителите са бившите служебни министри на отбраната Велизар Шаламанов и Тодор Тагарев, подобна промяна крие риск за отбраната на държавата и представлява опасност за демокрацията у нас.Според Атлантическия съвет доброволната военна служба няма да реши съществуващите проблеми в армията ни и да направи въоръжените ни сили по-професионални, по-високотехнологични и интегрирани със съюзниците ни в НАТО.„Военната служба“ в смисъла на познатите от миналото наборни армии е анахронизъм, съществуващ само в технологично изостанали държави, заявяват още от  Атлантическия съвет.Ето и цялата позиция на организацията:ПОЗИЦИЯна Атлантическия съвет на Българияотносно предложенията за въвеждане на „доброволна военна служба“Всяка инициатива, свързана с укрепване на отбранителния потенциал на Република България има смисъл, доколкото е част от цялостната и дългосрочна политика за изграждане на модерни въоръжени сили като част от колективната отбрана на НАТО и общата отбрана на ЕС.Предложенията за въвеждане на „доброволна военна служба”, но в смисъла на „военна подготовка на цивилните граждани“ не трябва да се отхвърлят по принцип. Те обаче, не могат да заменят отсъствието на Национална програма „България в НАТО и Европейската отбрана“, която да създаде професионални, високотехнологични и интегрирани със съюзниците ни модерни въоръжени сили.В този си вид направените предложения изместват фокуса от значимите въпроси за решаване в сферата на отбраната.Разширяването на възможностите за доброволно участие на цивилните граждани в отбраната на страната би имало ефект само при следните условия:В противен случай, инициативите за въвеждане на военна подготовка на цивилни граждани отклоняват вниманието от критичните въпроси на отбранителната политика и вместо да надграждат отбранителните способности – трайно ги подкопават.Атлантическият съвет на България (АСБ) има за цел провеждането на отговорна отбранителна политика за изграждане на модерни, професионални и високотехнологични въоръжени сили, интегрирани със съюзниците ни от НАТО и ЕС.В тази връзка считаме, че прилагането на цялостна програма за развитие на отбранителните способности „България в НАТО и Европейската отбрана“ ще допринесе за:„Военната служба“ в смисъла на познатите от миналото наборни армии е анахронизъм, съществуващ само в технологично изостанали държави. Тя може да осигури необходимото равнище на подготовка за боравене със съвременно въоръжение и техника само при продължителен период на военна повинност (поне 12-24 месеца) за войнишкия и част от сержантския състав. Такъв срок на доброволна военна служба ще осигури минимален брой кандидати и ще бъде напразна инвестиция. От друга страна, въвеждането на задължителна всеобща военна служба за посочения период ще означава не само коренна промяна на модела на въоръжените сили, но и сериозни промени във функционирането на българското общество като цяло. Подобни идеи към момента и в обозримо бъдеще могат да се квалифицират като „екстравагантни“ и на практика –неосъществими.Реалистична възможност е въвеждане на доброволна военна подготовка с продължителност 3-6 месеца. Важно е да се има предвид, че военната подготовка не означава военна служба, тъй като за периода на подготовката гражданите не изпълняват пряко задачи по трите мисии на въоръжените сили.Решението за въвеждане на военна подготовка на гражданите има четири основни аспекта – правен, военен, икономически и политически.Правен аспектНа първо място е редно да бъдат изяснени понятията. Българската армия е „професионална“ от 1879 г. насам, тъй като през целия този период офицерският корпус и част от подофицерите (сержанти/старшини) са професионалисти – те сами са избрали военната кариера. Т. нар. „професионализация“ на армията, започнала в края на 90-те години, се отнася до набирането на войнишкия и част от сержантския/старшинския състав. Всеобщата наборна военна служба е заменена с доброволна служба по трудов договор и срещу заплащане. Трябва да се обърне внимание на факта, че професия „войник“, разбирана като военна служба за времето на цялата кариера на гражданина, на практика не съществува нито в България, нито в съюзните армии. Войниците, които покажат необходимите качества, могат да изберат военната кариера като сержанти и (при определени обстоятелства) като офицери. Допълнителна категория са „резервистите“, които са сключили договор за служба в резерва срещу заплащане.В този смисъл „доброволна военна служба“ е твърде спорно и неясно понятие и е по-коректно да бъде заменено от „доброволна военна подготовка на цивилните граждани“.На второ място стои задължението на всеки български гражданин за участие в отбраната на страната. Това задължение не е отменено нито в българското законодателство, нито като практика в цивилизования свят. Напротив, то се смята за висша форма на изпълнение на граждански дълг. В условията на въоръжен конфликт, всички български граждани са отговорни и могат да бъдат призовани да защитават родината или нейната конституция. В този смисъл на тях може да се предостави възможност или да се изиска да преминат съответната подготовка. Липсата на военна подготовка не е основание за отказ от изпълнение на този граждански дълг.Военен аспектТрябва да се има предвид, че т. нар. „доброволна военна служба“, която е по-коректно да се нарича „доброволна военна подготовка на цивилните граждани“ по никакъв начин не може да замени, а само да надгради (и то при определени условия) доброволната военна служба на трудов договор и срещу заплащане.Основните бойни и поддържащи формирования във въоръжените сили трябва да бъдат изцяло окомплектовани с личен състав (офицери, сержанти и войници) на трудов договор, срещу заплащане. Съвременното оборудване, високите изисквания към подготовката и участието в операции зад граница изисква войници, които са ангажирани във въоръжените сили за продължителен период от време.Военната подготовка на цивилните граждани, каквито примери се привеждат от държави като Швейцария или Финландия, за да бъде пълноценна, трябва да се провежда активно и да бъде материално осигурена на достатъчно високо равнище. Използването на тези цивилни граждани за поддръжка на войсковите райони или изпълнение на охранителни задачи в голяма степен ще обезсмисли военната подготовка.Практическото приложение на военната подготовка на цивилните граждани е в два основни аспекта:На първо място – част от тези цивилни граждани да изберат офицерската професия, кандидатствайки във висшите военни училища или да изберат доброволната военна служба на трудов договор и срещу заплащане, като по-късно поемат към сержантска/ старшинска кариера. Но тази мярка сама по себе си няма да доведе до преодоляване на кадровата криза във въоръжените сили.На второ място – чрез осигуряване на достатъчно възможности за опресняване и задълбочаване на подготовката през годините, цивилните граждани да бъдат зачислявани като резервисти (сключили договор за служба в резерва) или запасни (активирани по задължение) към редовни военни формирования или да формират военни формирования от резерва. Съответно резервистите могат да бъдат активирани за участие и в трите мисии на въоръжените сили, а запасните – на националната територия, във военно време или в условия на криза.Но трябва да се подчертае, че резервистите и запасните надграждат, а не заместват формированията на редовната армия. За да имат действителен принос към военните способности (каквито примери имаме от Швейцария, Полша и скандинавските държави), тези резервисти или запасни трябва да бъдат подготвени и оборудвани на относително съвременно равнище. Не е приемливо за оборудването на тези цивилни граждани да се използват остатъчни запаси от времето на Студената война или дори Втората световна война.Икономически аспектФормированията от Националната гвардия на САЩ, силите за самоотбрана (Защита на родината) на скандинавски държави или резерва на Финландия и Швейцария по отношение на своето материално осигуряване и технологично равнище се намират на по-високо ниво от редовните сили на Българската армия, като това важи в значителна степен и по отношение на оперативната им съвместимост със силите на НАТО (независимо, че Швейцария, Финландия и Швеция не са страни-членки на Алианса).За да може военното обучение на цивилните граждани действително да надгради отбранителните способности и да допринесе за националната сигурност, е необходимо:Да се заделят средства за достигане на 2% от БВП за отбрана и да се реализират проектите от основната инвестиционна програма, за да се гарантира, че формированията на редовната армия са в достатъчна степен материално осигурени и технологично превъоръжени;В рамките на тези 2% от БВП да се извърши значително повишение на възнаграждението на всички офицери, сержанти/старшини и войници, сключили договор за доброволна военна служба, за да се осигури окомплектоването с личен състав;Да се направи преглед на Плана за развитие на въоръжените сили, като в него военните формирования се категоризират като „редовни“ (окомплектовани с личен състав на 100% в мирно време с военнослужещи на трудов договор), „редовни с ограничения“ (окомплектовани с личен състав на по-малко от 100% в мирно време, които следва да се попълнят с резервисти/запасни във военно време) и „резервни“ (които в мирно време поддържат 0-20% окомплектоване с личен състав);Тези промени да намерят отражение в приета от Народното събрание „Национална програма „България в НАТО и Европейската отбрана““, съдържаща ясни и стриктни финансови разчети.Без вземането на тези решения, въвеждането на военна подготовка на гражданите няма да допринесе за повишаването на отбранителните способности на страната и ще има деструктивен ефект, защото ще отклони жизнено важен за армията ресурс.Политически аспектЕдна от главните задачи на отбранителната политика на България след 1990 г., е изграждането на отбранителна институция, която защитава военния професионализъм срещу партийно-политическа намеса и насочва военната експертизата в професионалното, а не в политическото поле.Въпреки множеството недостатъци на българската политика през последните почти 30 години, българското общество и българските политически елити не допуснаха използването на въоръжено насилие в политическия живот на страната. Българската армия запази своя професионализъм и не се намеси пряко в политическия живот.Но яркият пример на разрушенията, предизвикани от вътрешно въоръжено насилие в държави от региона избледня в обществото и в същото време вдъхнови някои радикални политически и/или икономически групировки да мислят в тази посока. Такива групировки заплашват живота и собствеността на гражданите и призовават за познатите от мрачното минало „Народен съд“ и „Народна власт“. В своята пропаганда те използват и послания за защита на „националните интереси“ или „националната идентичност“, независимо, че са се поставили в услуга на чужда държава и саботират националната сигурност и просперитета на България. На практика те отричат българската национална идентичност, ако тя не включва „признателност“ или дори „родство“ и „вярност“ към чужда държава. А това е равносилно на национално предателство.Тези групировки нямаше да представляват интерес, ако не бяха толкова агресивни в пропагандата си, ако не бяха благосклонно пренебрегвани от службите за сигурност, ако нямаха легална политическа подкрепа и най-накрая – ако не създаваха паравоенни структури. Но днес всичко това е налице.Доброволна военна подготовка на цивилни български граждани и сега се провежда в рамките на неправителствени (нестопански) или частни (стопански) организации. Тази дейност не се наблюдава или регламентира от министерство на отбраната.Въвеждането на военна подготовка на цивилните граждани създава реална опасност под прикритието на въоръжените сили да бъдат подготвяни политически и/или икономически обвързани паравоенни групи или, от друга страна – политически и/или икономически паравоенни групи да се опитат да получат официален статут под прикритието на „доброволни формирования“.За да се гарантира, че центровете за подготовка или военните формирования (редовни или резервни) нямат да бъдат използвани за предателска или антиконституционна дейност, е необходимо:За всички кандидати за доброволна военна подготовка да се извърши проверка по условията на ЗЗКИ, и по-специално, че не са осъждани, следствени, психически нездрави и не членуват (или ако са членували, да се извърши задълбочена проверка) в организации, проповядващи омраза или насилствена промяна на конституционния ред;Категорично да се отхвърли възможността за вливане на неправителствени/ частни доброволни военни формирования във въоръжените сили, като минимум старшите офицери във всички военни формирования от резерва/запаса следва да бъдат офицери от кариерата с доказан морал, професионализъм и липса на обвързаност с политически/икономически паравоенни групи;Да бъде създаден публично достъпен електронен регистър, под надзора на министерство на отбраната, в който да бъдат посочени организациите (включително собственици, управители, инструктори, въоръжение и техника), които осигуряват подготовка за боравене с оръжие или други свързани с отбраната умения, както и на лицата, преминали съответните курсове на подготовка.Подготовката за участие в отбраната на страната и защитата на живота и собствеността на гражданите, независимо дали се провежда по държавна или частна инициатива, заслужава признание и подкрепа от страна на държавата и обществото. В същото време са очевидни признаците на радикализация в Европа и България.Това ни принуждава да настояваме да бъдат предприети всички необходими действия и превантивни мерки, така че под прикритието на подготовката за защита да не се подготвят групи, които са насочени срещу свободата, демокрацията, правовата държава, националната независимост и сигурността на обществото и на всеки отделен гражданин.", "date": "2018.01.21", "title": "Защо доброволната военна служба е вредна? (позиция на Атлантическия съвет)"}
{"url": "https://offnews.bg/112/pian-tiradzhia-ot-belarus-prebi-politcaj-kraj-veliko-tarnovo-673310.html", "text": "Полицай е в болница във Велико Търново, след като е наднат от развилнял се пиян шофьор на ТИР. Водачът на камиона отказал да му бъде направена проба за алкохол, съобщи бТВ.Около 14:30 ч. на излизане от Прохода на Републиката, в началото на Велико Търново, полицейски патрул се опитал да спре ТИР за проверка. Водачът обаче отказал да се подчини. Няколко метра по-напред той се ударил в мантинелата и тогава полицаите го застигнали.Когато поискали да му направят проверка, на излизане от камиона, той ударил един от служители с твърд предмет – по неофициална информация с метална щанга.Мъжът шофирал пиян още от Гурково, също по неофициална информация. Граждани са го видели да си купува алкохол от магазина, да отпива и да сяда зад волана. Вероятно именно те са подали сигнала.Той е беларуски гражданин, на 38 г..Животът на полицая е вън от опасност, но е настанен в Неврохирургията на болницата във Велико Търново. От полицията отказват повече информация.", "date": "2018.01.21", "title": "Пиян тираджия от Беларус преби полицай край Велико Търново"}
{"url": "https://offnews.bg/sviat/73-godishniat-gerhard-shrioder-pokaza-novata-si-mlada-zhena-673309.html", "text": "Бившият германски канцлер Герхард Шрьодер, който е на 73 години, се появи с новата си партньорка, 48-годишната южнокорейка Сойеон Ким, на официална вечеря в южнокорейски ресторант в Берлин, предаде ДПА.Шрьодер бе канцлер от Германската социалдемократическа партия през периода 1998-2005 година. Той и Сойеон били в ресторанта за среща с представители на корейска асоциация за насърчаване на икономическите връзки, както и с аташето по въпросите на обединението на двете Кореи към южнокорейското посолство.Сойеон е представител на германската агенция за бизнес развитие \"Ен Ер Ве инвест\", както и на организацията Германско-корейския форум.Шрьодер има четири брака, а сега се развежда с последната си съпруга, припомня ДПА, цитирана от БТА.", "date": "2018.01.21", "title": "73-годишният Герхард Шрьодер показа новата си млада жена"}
{"url": "https://offnews.bg/ikonomika/vizhte-kade-shte-spira-tokat-v-sofia-planirani-prekasvania-na-chez-v-673297.html", "text": "ЧЕЗ публикува пълен списък с адресите в област София-град, на които ще има временни смущения при захранването с електроенергия през следващата седмица.От компанията осъществяват амбициозна инвестиционна програма за подобряване на услугите за своите клиенти и всекидневно извършват дейности, свързани с изнасяне или рециклиране на електрически табла, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други.Успешната реализация на тези мерки налага кратковременни прекъсвания на електрозахранването.Във връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ, за периода 22-26 януари 2018 г. включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върху които са извършвани планирани дейности.За по-удобно търсене трябва да последвате линка за областта, в която живеете. Отделните общини са означени с получерни букви.В този текст са посочени датата, периода, времетраенето, населеното място и засегнатия район – улици, квартал, УПИ, ПИ. Подробна информация за засегнатите райони, включително адресен номер, вход или друго уточнение, както и причините за прекъсването можете да намерите на сайта на ЧЕЗ Разпределение в секция „Графици“, „График на планирани ремонти“ на адрес .ОБЛАСТ СОФИЯ-ГРАД   Община БАНКЯ  На 23.01.2018 г. /09:00 - 16:15 ч./ - Банкя, общ. Столична: Булаир, Лале, Ропотамо, Свобода, Славейче, Стефан Стамболов/Будишин/, Тинтява/Сърп и Чук/, Цар СимеонНа 24.01.2018 г. /09:00 - 13:15 ч./ - Банкя, общ. Столична: XXY-1772 кв.159, Александър Стамболийски, Георги Бенковски, Захари Стоянов, Ивайло, махала Клисурска, Христо Смирненски, ХХІV-2265, кв.158, Юрий Гагарин, ЯгодаНа 24.01.2018 г. /09:00 - 13:15 ч./ - София: Ивайло На 24.01.2018 г. /12:00 - 16:15 ч./ - Банкя, общ. Столична: 3-та, 5-та, 6-та, Асен Разцветников, Бачо Киро, Бук, Габър, Дрен, Зорница, Китката, Копривщица, Мальовица/Комсомолска/, Никола Йонков Вапцаров, Цанко Церковски/4та/На 25.01.2018 г. /08:30 - 17:30 ч./ - Банкя, общ. Столична: 7-ма, Александър Стамболийски, Горски Път, Гоце Делчев, Никола Йонков Вапцаров, ПИ 02659.2249.96, Христо ЯсеновНа 26.01.2018 г. /09:00 - 13:15 ч.; 12:00 - 16:15 ч./ - Банкя, общ. Столична: Авлига, Момина Сълза, СпътникОбщина ВИТОША  На 22.01.2018 г. /09:00 - 12:30 ч./ - София: Черни Връх На 22.01.2018 г. /09:30 - 15:30 ч./ - София: Бъкстон, Симеон Радев/Кирил Янев/, Христо Иванов - ГолемияНа 23.01.2018 г. /09:00 - 16:00 ч./ - Мърчаево: Бурновска, Дъбето, Кало, М. Бурновска, М. Толумска, Цар Симеон I/Кост.Темелков/На 23.01.2018 г. /09:30 - 15:30 ч./ - София: Деспот Слав/Дим.Сурлев/, Купените На 23.01.2018 г. /10:00 - 11:00 ч./ - София: IX-940, Kw. 28, Богомил Райнов, Борис Димовски, Бяло Поле, Казбек, Мур, Проф.Велизар Велков, Родопски Извор, Синанишко ЕзероНа 23.01.2018 г. /14:30 - 16:30 ч./ - София: Димитър Яблански На 24.01.2018 г. /09:30 - 15:30 ч./ - София: Белмекен, Кота 1050 На 25.01.2018 г. /09:15 - 16:15 ч./ - Мърчаево: Кало, М. Казашка, Печище, Шипето На 25.01.2018 г. /09:30 - 15:30 ч./ - София: Бъкстон, Мусала, Пирин, Цар Борис III/Девети Септ. На 26.01.2018 г. /09:30 - 15:30 ч./ - София: Вихрен/Петър Тонев/, Голям Братан, Кота 1050, Кота 1050, ПлевенОбщина ВРЪБНИЦА  На 22.01.2018 г. /09:20 - 15:15 ч./ На 23.01.2018 г. /09:20 - 15:15 ч./ На 24.01.2018 г. /09:20 - 15:15 ч./ - София: Надежда 5, Надежда 5, Надежда 5 На 25.01.2018 г. /09:20 - 15:15 ч./ - София: Ломско Шосе, Надежда 5, Надежда 5, Надежда 5 На 26.01.2018 г. /09:20 - 15:15 ч./ - София: Ломско Шосе, Надежда 5, Надежда 5Община ВЪЗРАЖДАНЕ  На 22.01.2018 г. /09:00 - 16:00 ч./ - София: Позитано На 23.01.2018 г. /09:00 - 13:15 ч.; 12:00 - 16:15 ч./ - Земен: Любен Каравелов На 23.01.2018 г. /09:00 - 13:15 ч.; 12:00 - 16:15 ч./ - София: Антим I, Пордим, Св.Св.Кирил и Методий, Христо Ботев На 25.01.2018 г. /09:00 - 13:15 ч.; 12:00 - 16:15 ч./ - София: Лъвов Мост, Св.Св.Кирил и Методий, Сливница, Стефан Стамболов/Георги Ки, Цар СамуилОбщина ИЗГРЕВ  На 22.01.2018 г. /09:00 - 16:00 ч./ - София: Акад.Методи Попов, Антон П.Чехов, Антон П.Чехов, Антон П.Чехов, Дианабад, Дианабад, Драган Цанков, Драган Цанков, Дружба , Еужен Поатие, Константин Щъркелов/Младежк, Константин Щъркелов/Младежк, Латинка, Латинка, Майор Юрий Гагарин, Никола Габровски, Тарас Шевченко, Тодор Стоянов, Фредерик Жолио Кюри, Чарлз Дарвин, Чарлз ДарвинНа 22.01.2018 г. /09:00 - 16:30 ч./ - София: Изток, Самоков На 23.01.2018 г. /08:15 - 16:00 ч./ - София: Никола Габровски На 23.01.2018 г. /09:00 - 16:00 ч./ - София: Акад.Методи Попов, Антон П.Чехов, Атанас Далчев/Коларовска/, Дианабад, Дианабад, Драган Цанков, Дружба, Еужен Поатие, Константин Щъркелов/Младежк, Константин Щъркелов/Младежк, Майор Юрий Гагарин, Майор Юрий Гагарин, Никола Габровски, Тарас Шевченко, Тодор Стоянов, Чарлз ДарвинНа 23.01.2018 г. /09:00 - 16:30 ч./ - София: Дианабад На 24.01.2018 г. /09:00 - 16:00 ч./ - София: Акад. Методи Попов, Антон П.Чехов, Антон П.Чехов, Атанас Далчев/Коларовска/, Дианабад, Драган Цанков, Дружба, Константин Щъркелов/Младежк, Майор Юрий Гагарин, Никола Габровски, Тарас Шевченко, Тарас Шевченко, Тодор Стоянов, Тодор Стоянов, Чарлз ДарвинНа 25.01.2018 г. /08:00 - 16:00 ч./ - София: Еужен Поатие На 25.01.2018 г. /09:00 - 16:00 ч./ - София: Акад.Методи Попов, Акад.Методи Попов, Антон П.Чехов, Атанас Далчев/Коларовска/, Дианабад, Дианабад, Дианабад, Дианабад, Драган Цанков, Дружба, Константин Щъркелов/Младежк, Латинка, Майор Юрий Гагарин, Никола Габровски, Никола Габровски, Тарас Шевченко, Тодор Стоянов, Чарлз Дарвин, Чарлз ДарвинНа 25.01.2018 г. /09:00 - 16:30 ч./ - София: Дианабад, Дианабад, Дианабад, Тинтява/Ф.Е.Дзерджински/На 26.01.2018 г. /09:00 - 16:00 ч./ - София: Акад.Методи Попов, Дианабад, Дианабад, Драган Цанков, Дружба, Латинка, Майор Юрий Гагарин, Никола Габровски, Чарлз ДарвинОбщина ИЛИНДЕН  На 23.01.2018 г. /09:00 - 16:00 ч./ - София: Зайчар, Света Троица/Вълчо Иванов/ На 24.01.2018 г. /09:00 - 16:00 ч./ На 25.01.2018 г. /09:00 - 16:00 ч./ На 26.01.2018 г. /09:00 - 16:00 ч./ - София: Света Троица/Вълчо Иванов/Община ИСКЪР  На 22.01.2018 г. /10:00 - 11:00 ч./ - Казичене: Александър Стамболийски, Белица, Васил Левски/Черв.Армия/, Околовръстен ПътНа 22.01.2018 г. /10:00 - 11:00 ч./ - Кривина, общ. Столична: Околовръстен Път, Стопански Двор, УПИ XII-756 П.И. № 576,М ЛивадетоНа 22.01.2018 г. /10:00 - 11:00 ч./ - София: Кривина, Околовръстен Път На 23.01.2018 г. /09:30 - 16:00 ч./ - Казичене: Александър Стамболийски, Васил Левски/Черв.Армия/, Георги Бенковски, Кръстю Пастухов/Владо Благо, Липите, Момин Кладенец, ПИ Ид 35239.6106.2205 М.Валого и Балевица, Прогрес, Спас Андреев, Троянов Път, Хан Крум/Дружба/, Цар Борис III/Дим.Благоев/На 23.01.2018 г. /09:30 - 16:00 ч./ - София: ул. Васил Левски и ул. Кр. Пастухов На 23.01.2018 г. /09:30 - 16:30 ч./ - Казичене: Васил Левски, Васил Левски/Черв.Армия/, Вп 52150, Дружба, Мито Войнишки, общ.Димитър Благоев, общ.Стела Благоева, Отец Паисий/Победа/, С Ид. 35239.6102.36, XXV-36, кв. 79, Стария Искър, Троянов Път, Хаджи Димитър, Хан Аспарух/Кооперативна/, Христо Попбожилов, Цар Борис III/Дим.Благоев/, ЯворовНа 23.01.2018 г. /09:30 - 16:30 ч./ - София: Цар Борис III/Девети Септ. На 23.01.2018 г. /12:00 - 16:00 ч./ - София: Цариградско Шосе/Тракия/ На 26.01.2018 г. /09:00 - 16:30 ч./ - София: Дружба 1Община КРАСНО СЕЛО  На 24.01.2018 г. /09:00 - 16:00 ч./ - София: Виктор Григорович, Виктор Григорович, Ген. Тотлебен, Ген. ТотлебенНа 25.01.2018 г. /09:00 - 16:00 ч./ - София: Ген. Тотлебен, Даскал Манол, Даскал Манол На 26.01.2018 г. /09:00 - 16:00 ч./ - София: Ами Буе, Ами Буе, Борово, Найден Геров, Проф.Д-Р Димитър Атанасов, СмърчОбщина КРЕМИКОВЦИ  На 22.01.2018 г. /08:00 - 16:15 ч./ На 23.01.2018 г. /08:00 - 16:15 ч./ На 24.01.2018 г. /08:00 - 16:15 ч./ На 25.01.2018 г. /08:00 - 16:15 ч./ На 26.01.2018 г. /08:00 - 16:15 ч./ - Долни Богров: 1, 11, 12, 13, 2, 35, 4, 7, 8, УПИ Іх, кв.24 На 22.01.2018 г. /09:00 - 16:15 ч./ На 23.01.2018 г. /09:00 - 16:15 ч./ На 24.01.2018 г. /09:00 - 16:15 ч./ На 25.01.2018 г. /09:00 - 16:15 ч./ На 26.01.2018 г. /09:00 - 16:15 ч./ - Долни Богров: 1, 10, 12, 13, 14, 15, 16, 20, 21, 25, 3, 5, 8, 9, УПИ IV-376 кв.28На 22.01.2018 г. /09:00 - 16:15 ч./ На 23.01.2018 г. /09:00 - 16:15 ч./ На 24.01.2018 г. /09:00 - 16:15 ч./ На 25.01.2018 г. /09:00 - 16:15 ч./ На 26.01.2018 г. /09:00 - 16:15 ч./ - София: 1-ва, 12-та/Враждебна/, Долни Богров На 26.01.2018 г. /09:00 - 16:30 ч./ - София: Б.Викторов /Ботунец 1/, Б.Викторов /Ботунец 1/, Балкан, Балкан /Ботунец 1/, Ботунец 1, Ботунец 1, Ботунец 1, Ботунец 2, Ботунец 2, Васил Левски /Ботунец 1/, Отец Паисий /Ботунец 1/, Тракийска Могила /Ботунец 1/Община ЛОЗЕНЕЦ  На 24.01.2018 г. /09:00 - 16:00 ч./ - София: ул. Иван Буреш, ул. Г. Янакиев , Акад.Иван Буреш, Арарат, Флора КъневаНа 23.01.2018 г. /12:00 - 14:00 ч./ - София: Слав Караславов , Константин Петканов На 24.01.2018 г. /11:30 - 13:30 ч./ - София: Проф.Станчо Ваклинов На 25.01.2018 г. /09:00 - 11:30 ч./ - София: Златен Рог На 25.01.2018 г. /12:00 - 14:00 ч./ - София: Беломорски Проход, Лозенец , ЛюботрънОбщина ЛЮЛИН  На 23.01.2018 г. /09:00 - 13:00 ч./ - София: Люлин 10Община МЛАДОСТ  На 22.01.2018 г. /08:00 - 16:15 ч./ На 23.01.2018 г. /08:00 - 16:15 ч./ На 24.01.2018 г. /08:00 - 16:15 ч./ На 25.01.2018 г. /08:00 - 16:15 ч./ На 26.01.2018 г. /08:00 - 16:15 ч./ - София: Младост 3 На 22.01.2018 г. /09:00 - 11:15 ч./ - София: 12-ти Април / Горубляне, Васил Пешев /Кв.Горубляне/, Урвишка КрепостНа 22.01.2018 г. /09:00 - 16:30 ч./ - София: Младост 1Община НАДЕЖДА  На 22.01.2018 г. /09:00 - 16:30 ч./ - София: Надежда 1, Надежда 1 На 26.01.2018 г. /09:15 - 16:30 ч./ - София: Надежда 2Община ОБОРИЩЕ  На 22.01.2018 г. /09:30 - 15:30 ч./ На 23.01.2018 г. /09:30 - 15:30 ч./ На 24.01.2018 г. /09:30 - 15:30 ч./ - София: Попова Шапка/Станка и Любен На 23.01.2018 г. /09:00 - 16:30 ч./ - София: Искър На 23.01.2018 г. /09:15 - 16:30 ч./ - София: Черковна/Паун Грозданов/ На 24.01.2018 г. /09:15 - 16:30 ч./ - София: Стара Планина, Христо Ковачев На 25.01.2018 г. /09:15 - 16:30 ч./ - София: Цар Симеон На 25.01.2018 г. /09:30 - 15:30 ч./ На 26.01.2018 г. /09:30 - 15:30 ч./ - София: ЗеменОбщина ОВЧА КУПЕЛ  На 22.01.2018 г. /12:00 - 16:00 ч./ - София: Архитект Франк Лойд Райт, Иван Радоев/456-та/, Камелия/Христо Ноков/, Рождество/Парт.Подвиг/На 22.01.2018 г. /13:00 - 16:15 ч./ - София: Ангел Стоянов /Суходол/, Бели Брод, Дъб, Игрище, Кирил Христов, местност Суходол, Овче Поле, Орех, Перла, Прохладен Кът, Станислав Ангелов, Стоичко Станиславов, Суходол, Траян Танев, ХI-352 кв.44а, Христо АндоновНа 24.01.2018 г. /08:00 - 12:15 ч./ - София: Боряна На 24.01.2018 г. /09:00 - 16:15 ч./ - София: 746-та/Овча Купел/, 747-ма/Горна Баня/, Голяма Могила, Каменица, Каменица,Упи IV-102,Кв.59, ОбзорНа 25.01.2018 г. /09:00 - 10:15 ч./ На 26.01.2018 г. /15:00 - 16:15 ч./ - София: 111-та/Младост/, 535/72011,Кл.В-5-7-Б, 575-та/Кв.Левски/, 740-та/Овча Купел/, 746-та/Овча Купел/, 747-ма/Горна Баня/, 747-ма/Овча Купел/, 756-та/Овча Купел/, 757-ма/Овча Купел/, 758-ма/Овча Купел/, 759-та/Овча Купел/, 760-та/Овча Купел/, 782/Горна Баня/, XVII-1, кв.96, XVIII-21 кв.96, Белите Борове, Биримирски Поляни/Кв.Горна Баня/, Бисерно Изворче/Горна Баня/, Бойчо Бойчев, В.З. Горна Баня УПИ I-920, В.З. Люлин, В.З.Люлин, В.З.Люлин , УПИ V -1075 , Кв 10, В.З.Люлин УПИ II-253,Кв.1, В.З.Люлин УПИ Іі-5, кв.16а, Вейниче, Георги Бенковски, Гладиола, Голяма Могила, Горна Баня, Гръстниче, Даскал Стефчо/Комун.Победа/, Две Липи, Димитър Шишманов/446-та/, Дон, Еделвайс/Общ.Овча Купел/, Каменица, Каменица,Упи IV-102,Кв.59, Лозище, Лотос, Люлин, Люлинска Котловина, Люлинска Скала, Люти Брод, М. Стубело, Маджарица, Мак, Местн.В.З Люлин, местност Бонсови Поляни, Николай Хрелков, Обзор, Овча Купел, Околовръстен Път, Олдашевец, Перуника, Перуника/Ол.Кошевой/, ПИ 1898.28,М.В.З.Леските, Подлозище, Президент Линкълн, Проф.Никола Милев, Пъстроцветна, Равнище/Кънчо Стоилов/, Роза, Св.Крал/Кирковска Трибуна/, Синьо Езеро, Славянка, Славянска, Суходол, Суходолска, УПИ 13-251,252,Кв.1, УПИ III-355,Кв.53, УПИ VIІІ-208,Кв.1,К.Л.397,М.Подлозище, УПИ ІІІ-170,Кв.15 М.В.З.Люлин, УПИ ІІІ-19 кв.58 В.З.Горна Баня, Цветна ГрадинаНа 26.01.2018 г. /09:30 - 16:00 ч./ - Мало Бучино: Бенковска/В.З.Симоница/ На 26.01.2018 г. /09:30 - 16:00 ч./ - София: Бегония, Бъдеще, кв.Суходол, М.Бачище, ПИ 68134.3939.22, Люлинска, Местн.Падината, Овче Поле, Овчо Поле/Емил Шекерджийски, Перла, Стоичко Станиславов, Траян Танев, Труд, Явор/Малчика/, Явор/Цв.Божков/Община ПАНЧАРЕВО  На 22.01.2018 г. /09:30 - 16:30 ч./ На 24.01.2018 г. /10:00 - 16:30 ч./ На 25.01.2018 г. /10:00 - 16:30 ч./ На 26.01.2018 г. /10:00 - 16:30 ч./ - Панчарево: Беликата, вилна зона Беликата, Невен/В.З.Беликата/, Роза/В.З.Беликата/, Хіх-299, Ягода/В.З.Беликата/На 23.01.2018 г. /09:30 - 16:00 ч./ - Лозен, общ. Столична: Бяло Море/В.З.Врана-Лозен/ На 23.01.2018 г. /09:30 - 16:00 ч./ - София: Бяло Поле На 24.01.2018 г. /09:30 - 13:30 ч./ - Бистрица, общ. Столична: 101-ва, 114, Бистришка Четворка/68-ма/, Бистришко Шосе ПИ 04234.6941.43, вилна зона Бистрица, вилна зона Манастира, М.Бялата Кал В.З Бункера, Спортист/3-та/На 24.01.2018 г. /09:30 - 13:30 ч./ - София: Бистришко Шосе, Бистришко ШосеОбщина ПОДУЯНЕ  На 22.01.2018 г. /09:00 - 16:30 ч./ - София: Стефан Караджа На 23.01.2018 г. /09:00 - 16:30 ч./ - София: Васил Петлешков, Владимир Вазов, Ген. Липранди, Златица, Кочо Честименски, Осогово/Пело Пеловски/, Острово/Ив.Христов-Зъбчето/, Тополница, Хаджи ДимитърНа 24.01.2018 г. /09:00 - 16:30 ч./ - София: 575-та/Кв.Левски/, 576-та/Левски/, Княгиня Тамара, Левски-В ||| -291 A 23, Летоструй, Поп Грую, Станислав ДоспевскиОбщина СЕРДИКА  На 23.01.2018 г. /09:00 - 15:15 ч./ - София: Бенковски, Оралица На 24.01.2018 г. /09:00 - 16:30 ч./ - София: Фондови Жилища На 25.01.2018 г. /09:00 - 16:30 ч./ - София: КлокотницаОбщина СЛАТИНА  На 24.01.2018 г. /09:00 - 16:15 ч./ На 25.01.2018 г. /09:00 - 16:30 ч./ - София: Кирил Божиков, Марко Бочар, Слатина, Слатинска/Червена Армия/, Христо СмирненскиНа 25.01.2018 г. /09:30 - 10:30 ч./ - София: Роглец На 25.01.2018 г. /09:45 - 10:30 ч./ - София: Роглец, Слатина, Христо СмирненскиОбщина СРЕДЕЦ  На 22.01.2018 г. /09:00 - 16:00 ч./ На 23.01.2018 г. /09:00 - 16:00 ч./ На 24.01.2018 г. /09:00 - 16:00 ч./ На 25.01.2018 г. /09:00 - 16:00 ч./ На 26.01.2018 г. /09:00 - 16:00 ч./ - София: 21 Век/449-та Студентска/ На 22.01.2018 г. /10:00 - 16:00 ч./ - София: Васил Левски На 23.01.2018 г. /10:00 - 16:00 ч./ - София: Христо Белчев На 24.01.2018 г. /09:00 - 16:30 ч./ - София: 6-ти Септември, Ген. Гурко, Иван ВазовНа 25.01.2018 г. /10:00 - 16:00 ч./ На 26.01.2018 г. /10:00 - 16:00 ч./ - София: Юрий Венелин На 26.01.2018 г. /09:00 - 16:30 ч./ - София: Драган ЦанковОбщина СТУДЕНТСКИ ГРАД  На 22.01.2018 г. /09:00 - 16:00 ч./ На 23.01.2018 г. /09:00 - 16:00 ч./ На 26.01.2018 г. /09:00 - 16:00 ч./ - София: Проф.Георги Брадистилов На 23.01.2018 г. /08:00 - 16:00 ч.; 09:30 - 12:30 ч./ - София: Симеоновско Шосе/Вол.Шосе/ На 24.01.2018 г. /09:00 - 16:00 ч./ На 25.01.2018 г. /09:00 - 16:00 ч./ - София: Проф.Георги Брадистилов, Симеоновско Шосе/Вол.Шосе/На 26.01.2018 г. /09:00 - 16:30 ч./ - София: ДървеницаОбщина ТРИАДИЦА  На 22.01.2018 г. /09:00 - 16:00 ч./ На 23.01.2018 г. /09:00 - 16:00 ч./ - София: ул. Янко Забунов На 22.01.2018 г. /09:15 - 16:00 ч./ На 23.01.2018 г. /09:15 - 16:00 ч./ - София: Балша/Д-Р Минчо Нейчев/ На 23.01.2018 г. /09:30 - 11:30 ч./ - София: ул. Марин Големинов На 24.01.2018 г. /09:00 - 16:00 ч./ - София: Ворино, Дойран, ж.к. Красно Село, ул. ”Янко Забунов На 25.01.2018 г. /09:00 - 16:00 ч./ - София: ж.к. Красно Село, ул. Янко Забунов На 25.01.2018 г. /14:30 - 16:00 ч./ - София: Иван Вазов, Ярослав Вешин На 26.01.2018 г. /09:00 - 16:00 ч./ - София: ж.к. Красно Село, Неофит Рилски, Смърч", "date": "2018.01.21", "title": "Вижте къде ще спира токът в София (Планирани прекъсвания на ЧЕЗ в периода 22-26 януари)"}
{"url": "https://offnews.bg/zimni/biatlonistki-edva-ne-postradaha-v-antholtc-673296.html", "text": "Две елитни германски биатлонистки едва не пострадаха по време на масовия старт на 12.5 километра от Световната купа по биатлон в италианския зимен център Антхолц-Антерселва.Върху главите на Франциска Пройс и Марен Хамершмид се изсипа натрупал се по дърветата край трасето сняг, като в момент видимостта пред тях стана нулева, но те продължиха и в крайна сметка завършиха в топ 10 - Хамершмид е 6-а, а Пройс - 8-а.Победата грабна трикратната олимпийска шампионка от Сочи 2014 Дария Домрачова от Беларус. 31-годишната съпруга на легендата Оле Ейнар Бьорндален преодоля трасето за 40:23.9 минути и пропусна само една мишена в четирите си стрелби.Така тя записа втора победа за сезона и 30-а в кариерата си за Световната купа.Двукратната олимпийска шампионка Анастасия Кузмина (Словакия) остана втора с три грешки и изоставане от 11.9 секунди.Трета финишира Кайса Макарайнен от Финландия на 16.2 секунди с четири пропуснати мишени.Италианката Доротея Вирер водеше преди последната стрелба, но в нея направи два пропуска и в крайна сметка завърши седма на 29.4 секунди зад Домрачова.", "date": "2018.01.21", "title": "Биатлонистки едва не пострадаха в Антхолц"}
{"url": "https://offnews.bg/zimni/i-tonga-shte-ima-predstavitel-na-olimpiadata-673279.html", "text": "Малката островна държава Тонга ще има участник на зимните олимпийски игри, които ще се проведат в Пьонгчанг между 9 и 25 февруари.Това е таекуондистът Пита Тауфатофуа, който стана световно известен по време на церемонията по откриването на лятната олимпиада в Рио де Жанейро през 2014 година. За тези две години той се е преквалифицирал на ски бегач и успя да вземе квота за крос кънтрито в последния момент по време на състезание в Исландия.Пита Тауфатофуа доби голяма популярност, като влезе в ролята на знаменосец на делегацията на Тонга в Рио, появявайки се в традиционна носия с намазано с масло тяло. Той не се представи особено успешно в Рио, като отпадна още в първи кръг. Това явно го е амбицирало да пробва късмета си в съвсем други спортове.\"След Рио имах нужда от ново предизвикателство. Затова избрах най-трудния възможен спорт. Поставих тялото си на предела и се радвам, че успях за една година да се справя с покриването на нормата\", споделя 34-годишният атлет.Подготовката му е преминала с упражнения по плажовете и карането на ролкови ски по улиците на Бризбейн.", "date": "2018.01.21", "title": "И Тонга ще има представител на олимпиадата"}
{"url": "https://offnews.bg/razsledvane/izpariavaneto-na-stadionite-vav-varna-672932.html", "text": "Община Варна създава перфектните предпоставки за „скрита приватизация на общинско имущество“. Констатацията е на Сметната палата, а повод е едно от двете идентични съдружия на местната администрация – апортиране на имоти, миноритарен дял в партньорството и никаква заинтересуваност от последствията. По една и съща схема Варна остава без стадионите си „Юрий Гагарин“ и „Спартак”. Частните компании печелят от имотите, а данъкоплатците се разделят със собствеността си.Две от най-големите спортни съоръжения във Варна – стадионите „Юрий Гагарин“ и „Спартак“, станаха жертва на една и съща схема за скрита приватизация чрез апорт в частни търговски дружества. Така общината изгуби веднъж собствеността си върху имотите и втори път възможността да влияе върху разпореждането с тях, тъй като е миноритарен съдружник в компаниите, които ги придобиха. Това предизвика протести в града, a накрая се намеси лично премиерът, но засега не изглежда някой да търси отговорност за цялата тази бъркотия.Началото е през 2005 г., когато администрацията на тогавашния кмет на града Кирил Йорданов влиза в съдружие с „Химимпорт“ и основава компанията „Спортен комплекс Варна“. В нея общината влиза с апорт от 136 дка собствени терени, в това число и най-големият градски стадион „Юрий Гагарин“. Имотите са оценени на малко над 12 млн. лв., което прави по около 40 евро на кв.м. Справка в архивите на няколко от най-големите агенции за недвижими имоти във Варна обаче показва, че през април 2005 г., средната цена на парцелите в същия район на Варна е около три-четири пъти по-висока. Не- зависимо от това администрацията на Йорданов не оспорва оценката и по тази причина срещу апортираните имоти са записани едва 35% от акциите в новоучредената компания.Останалите 65% от акциите получава „Химимпорт“ срещу обявена парична вноска от близо 22.5 млн. лв. За изпълнителен директор на „Спортен комплекс Варна“ е назначен Марин Митев, член на надзорния съвет на Централна кооперативна банка и на управителния съвет на „Химимпорт“.И ЗАПОЧВАТ ЕДНИ „ОГРОМНИ ТРУДНОСТИ“Дружеството е записало в предмета на дейността си, че ще се занимава с „организиране и провеждане на спортни събития и мероприятия, изграждане, поддържане и експлоатация на спортни площадки, стадиони, басейни и други съоръжения за спортни и културни цели“. Но от 2005 г. досега от „Спортен комплекс Варна“ непрекъснато обясняват, че строителството на нов градски стадион среща „огромни трудности“. Те започвали с липсата на кадастрална скица и неясна собственост на част от апортираните общински парцели и искания за продажба от собствениците им на „нереално високи“ цени и стигали чак до непредвидено високи разходи за изместване на подземни и надземни комуникационни трасета. Но така или иначе дванадесет години по-късно новият град- ски стадион продължава да е само във фаза „бавно напредващ груб строеж“.Междувременно през септември 2015 г. част от апортираните 136 дка общинска земя, оценени на 12 млн. лв., е продадена на командитно дружество с участието на „Кауфланд България“. Стойността на сделката е доста любопитна – за 14.46 дка купувачът плаща близо… 18.3 млн. лв. Не е необходимо да си голям математик, за да пресметнеш, че само една десета от апортираната десет години по-рано земя е продадена много по-скъпо от оценката на всичките 136 дка. Колкото и да се е променил пазарът за тези години, подобно разминаване е драстично.ЕДНО „НЕДОРАЗУМЕНИЕ“Но това не е всичко. „Спортен комплекс Варна“ продължава да разпродава парчета от земята с мотива, че трябва да намери пари за строителството на стадиона. В края на септември 2017 г. дружеството продава втори терен от активите си. Този път купувач е компанията „Планекс“, която придобива парцел от 11.5 дка само за 3.6 млн. лв. В този случай цената е изненадващо ниска, но обяснение няма. Според неофициална информация „Планекс“ е била обезщетена с този терен за неразплатени строителни работи, извършени на площадката на бъдещия стадион.Сделката става известна на медиите в края на октомври, но иначе е упорито отричана от Димитър Карбов (НФСБ), представител на варненския Общински съвет в Общото събрание на акционерите на „Спортен комплекс Варна“. Няколко дни по-късно, когато е помолен да коментира съдържанието на нотариалния акт от продажбата, Карбов най-напред опитва да скрие своята неинформираност и се прави на изненадан. След това нарича новината за сделката „недоразумение“, а накрая дори се усъмнява в автентичността на документа.В седемчленния Съвет на директорите на „Спортен комплекс Варна“ общинският съвет би трябвало да има трима представители. По неизвестни причини те не са намерили за необходимо да информират местната администрация за намерението на мажоритарния собственик да предприеме нова, втора продажба на активи две години след първата. И този път варненци, които на хартия притежават 35% от „Спортен комплекс Варна“, не знаят какво се случва с тяхната земя.СХЕМА ПОД ИНДИГОТази история е почти идентична с друга – на по-малкия градски стадион „Спартак“. Тя започва през 2006 г. Тогава по вече проиграния сценарий община Варна и компанията „Барет ауто“ основават акционерното дружество „Спортен комплекс Спартак“. В него срещу парична вноска от 6 270 200 лв. „Барет ауто“ записва 62 172 поименни акции, които се равняват на 66% от капитала му. Останалите 34% в „Спортен комплекс Спартак“ са за община Варна, която участва в съдружието пак с апорт- на вноска. Става дума за „Урегулиран поземлен имот за стадион със спортно-възстановителен център и хотел“. В имота влизат близо 42 дка терен, 705 кв. м спортна зала, още две постройки с площ 420 кв.м. и стадион „Спартак“. Всичко това е оценено на 3.2 млн. лв. Освен с терени община Варна участва в съдружието и с парична вноска в размер на 800 лв. Дотук всичко е еднакво – миноритарно участие и обещания за бъдещи придобивки.Също като близнака си и „Спортен комплекс Спартак“ е създаден с широк предмет на дейност, в който на първо място са записани „организиране и провеждане на спортни събития и мероприятия, изграждане, поддържане и експлоатация на спортни площадки, стадиони, басейни и други съоръжения за спортни и културни цели“. Едва в края на дългия списък могат да бъдат открити дейности като „отдаване под наем на активи на дружеството, участие и управление в инвестиционни проекти“. Стадиони, басейни и други съоръжения не са изградени и до този момент.С ЕДНА ДУМА – „БАТАК“Всички във Варна виждат резултата – съдружия има, спортни обекти няма. Но пък частните партньори на общината развиват успешен бизнес с имотите. В началото на октомври фенове и бивши спортисти на Професионалния футболен клуб „Спартак Варна“ дават пресконференция в столицата, за да привлекат внимание към проблемите с някогашната общинска спортна база. Според представените от тях документи през 2010 г. мажоритарният пакет акции в „Спортен комплекс Спартак“ е преминал във владение на друга варненска компания – „Инжстрой холдинг“.„От този момент нататък нещата, свързани със „Спартак“, могат да се определят само с една дума – „батак“, казва членът на фенклуба „Синдикат 12“ Стефан Калименов.„БЕЗЦЕРЕМОННА КРАЖБА В ОСОБЕНО ГОЛЕМИ РАЗМЕРИ“В момента терените, апортирани от Община Варна в „Спортен комплекс Спартак“, имат висока пазарна стойност, тъй като се намират в бързо развиващ се район на Варна с интензивно жилищно и търговско строителство.С този мотив членове на фенклуба на „Спартак Варна“, искат от общинската администрация да излезе от съдружието, като си възстанови апортираните имоти. И тъй като това не се случва, с няколко шумни протеста, димки и фойерверки пред сградата на кметството във Варна те търсят помощ от премиера Бойко Борисов. Този път той реагира почти мигновено. На 30 октомври 2017 г. Борисов организира среща със заинтересуваните страни. Крайният резултат от нея е разпореждане на премиера държавата да отпусне 1 млн. лева за нов футболен терен, съблекални и трибуни на стадион „Спартак“. Още същия ден от Министерството на младежта и спорта разпространяват информация, според която „Инжстрой холдинг“ изненадващо е заявило пълната си готовност стадионът и прилежащите му спортни съоръжения да бъдат върнати в собственост на община Варна.Дали всичко това ще се случи в действителност, трябва да стане ясно още в близките месеци. Но печалните истории на двата стадиона припомнят констатациите след одитната проверка на Сметната палата за работата на местната администрация. В доклада е записано буквално следното: „С приетия устав на дружеството „Спортен комплекс Варна“ е създадена предпоставка за скрита приватизация на общинското имущество“.Б. ред. - ", "date": "2018.01.21", "title": "Изпаряването на стадионите във Варна"}
{"url": "https://offnews.bg/obshtestvo/virus-ili-hakvane-prezidentat-spodeli-link-za-barzi-krediti-na-turski-673282.html", "text": "Публикация на турски език се появи тази сутрин в профила на президента Румен Радев във Фейсбук.От пресцентъра на \"Дондуков\" 2 съобщиха, че е извършена за \"нерегламентираната\" публикация и за това са уведомени службите.Самият пост води към съмнителен турски сайт за бързи кредити, който прилича на спам или вирус. Публикацията е бил изтрита бързо, след като е видяна от администраторите. ", "date": "2018.01.21", "title": "Вирус или хакване? Президентът сподели линк за бързи кредити на турски във Фейсбук"}
{"url": "https://offnews.bg/na-tozi-den/babinden-imen-den-praznuvat-valeri-maksim-agnesa-i-neofit-660983.html", "text": "На 21 януари църквата почита паметта на Св. мъченик Неофит, Св. преподобни Максим Изповедник и Св. Агнеса.На днешната дата имен ден празнуват Валери, Валерия, Максим, Максимилиан, Агнеса, Неофит.Името Максим идва от латински език и означава \"най-голям\", \"най-велик\". Името Валери идва от латинското Valerius, родово име от valeo - \"силен съм\", \"здрав\". Неофит е от гръцки език и означава \"новопокръстен\". Името Агнеса е гръцко и означава чиста и непорочна, подобно на агне.На 21 януари (по стар стил) се празнува и Денят на родилната помощ, известен още като Бабинден.От 1951 г. 21 януари е обявен за ден на родилната помощ и на акушерките и гинеколозите.Бабинден е един от големите народни женски празници, посветен на \"бабите\" – жените, които помагали при раждане на младите булки и невести. Обредността през този ден е подчинена главно на желанието да се засвидетелстват почит и уважение към възрастните жени, които са \"бабували\" на родилките. Този празник е езически и идва от далечните праславянски времена, но се е запазил и по време на Възраждането е бил изключително почитан. Днес Бабинден губи доста от обредните си обичаи, но пък се празнува от по-възрастните и е свързан с много смях и веселие.", "date": "2018.01.21", "title": "Бабинден. Имен ден празнуват Валери, Максим, Агнеса и Неофит"}
{"url": "https://offnews.bg/politika/angelkova-na-bansko-i-piron-niama-da-zabiat-bez-da-mine-protceduri-673280.html", "text": "България има изключително богат туристически потенциал, но за да го развиваме, трябва да имаме достъп до планината, а това става чрез ски лифтове. Това каза министърът на туризма Николина Ангелкова в ефира на БНТ.По думите ѝ туризмът губи oт това, че няма повече лифтови съоръжения не само в Банско и в Пирин, но и в други региони, тъй като те водят до повече туристи и инвестиции.„Важно е всички наши курорти да бъдат развивани, a ски пистите биха помогнали да развиваме целогодишен туризъм. Правителството взе конкретно решение за Банско и там никъде не казано, че ще се строят къщи и хотели - няма как да се появи и един забит пирон без да са минали всички необходими процедури. Искаме да дадем възможност, ако се спазват всички изисквания на закона, строителството на втори лифт да бъде реализирано. Но има още - трябва да се даде екологична и още множество други оценки, които да гарантират че ще бъдат спазени изискванията на европейското законодателство“, каза още министър Ангелкова и уточни, че е поет ангажимент да бъдат засадени двойно повече дървета от тези, които ще бъдат отсечени при изграждането на втори лифт в Банско. „Важното е, че се дава възможност на един регион да се развива и така и трябва да бъде. Трябва да бъдат приети и плановете за управление на Рила, на Витоша, спазвайки националното и европейското законодателство. А всяко едно инвестиционно намерение минава през тях, заради което има висш експертен екологичен съвет“, каза още тя и уточни, че правителството винаги се е опитвало да намери решение чрез диалог, но трябва да се правят и компромиси. На въпрос дали вицепремиерът Валери Симеонов ще прави акции в дискотеките по морето и през лятото на тази година тя отговори, че това зависи единствено от него. „Продължаваме със засиления контрол целогодишно по всички курорти и максимално ще работим за облекчаване на административните изисквания, така че това да доведе до повишаване на качеството на туристическия продукт, който предлагаме“, каза министър Ангелкова.", "date": "2018.01.21", "title": "Ангелкова: На Банско и пирон няма да забият без да мине процедури"}
{"url": "https://offnews.bg/futbol/veche-i-ofitcialno-ianev-i-manchev-se-zavarnaha-v-tcska-673286.html", "text": "Бившите футболисти и треньори на ЦСКА Христо Янев и Владимир Манчев се завръщат на работа в клуба. Новината бе потвърдена от официалния сайт на \"червените\".\"Двамата ще бъдат скаути на първия отбор и ще помагат за привличането на нови класни попълнения, които да допринесат за постигането на големите цели на отбора\", пишат на страницата от ЦСКА.Христо Янев е Футболист номер 1 на ЦСКА за 2005 година. Има 148 мача с червената фланелка, в които отбеляза 54 гола. Той става шампион на страната с ЦСКА през 2003 и 2005 година.Владимир Манчев защитава червената фланелка в два периода - 1998 - 2002 година и 2008 - 2010 година. Той вкарва 52 гола в 109 мача за ЦСКА. Нападателят печели Купата на България през 1999 година, а през сезон 2001/02 става голмайстор на \"А\" група и е избран за Футболист на футболистите. Той е треньор в ДЮШ на клуба от 2013 до 2016 година.През 2015 година тандемът Янев - Манчев, заедно с Ивайло Петров - Пифа, който също се завърна в клуба и ще предава своя опит на вратарите в Академия ЦСКА, поеха тима и го изведоха до Купата на България през 2016 година, а няколко месеца по-късно напуснаха отбора, но продължиха да подкрепят ЦСКА от трибуните на \"Армията\".", "date": "2018.01.21", "title": "Вече и официално: Янев и Манчев се завърнаха в ЦСКА"}
{"url": "https://offnews.bg/112/tir-padna-v-reka-na-patia-harmanli-kapitan-andreevo-673287.html", "text": "ТИР излетя от пътя Харманли-Капитан Андреево и падна от мост. Едното платно е затворено, съобщава Нова телевизия.Инцидентът е станал малко преди 6:00 часа тази сутрин. Машината се е озовала директно в близката река.Причините за инцидента все още се изясняват. Предполага се, че по това време е имало поледица по пътя.Възможно е шофьорът да е заспал. С трудности той е бил изваден от кабината, в момента е настанен в болница.", "date": "2018.01.21", "title": "ТИР падна в река на пътя Харманли-Капитан Андреево"}
{"url": "https://offnews.bg/obshtestvo/vremeto-dnes-valezhi-i-stud-673276.html", "text": "След временно спиране на валежите през нощта в неделя бързо ще се заоблачи и по-късно през деня отново ще завали. В северозападните и планинските райони ще вали сняг, а в останалата част от страната – дъжд.Вятърът ще се ориентира от югоизток, ще е до умерен. Минималните температури ще бъдат между минус 4 и 1 градуса, максималните 2 – 7 градуса.През нощта срещу понеделник валежите ще се усилят, по-значителни ще са в Предбалкана и Родопската област. Ще нахлува още студен въздух.В планините ще бъде облачно и ветровито, с умерен и силен югозападен вятър. Ще превалява сняг, в Източни Родопи, Странджа и Сакар - дъжд. Максималната температура на височина 1200 метра ще е около 2 градуса, на 2000 метра - около минус 3 градуса.По Черноморието ще е облачно и дъждовно. Ще духа до умерен изток-югоизточен вятър. Максималните температури ще са 6-8 градуса. Температурата на морската вода ще е 7-8 градуса. Вълнението на морето - 2-3 бала.", "date": "2018.01.21", "title": "Времето днес: Валежи и студ"}
{"url": "https://offnews.bg/sviat/200-grada-v-sasht-protestiraha-sreshtu-tramp-673278.html", "text": "Над 200 американски града, сред които Ню Йорк, Лос Анджелис или Чикаго, протестираха срещу политиката на Доналд Тръмп, съобщава Си Ен Ен.Демонстрантите издигнаха лозунги срещу имиграцията, абортите, правата на жените, на хомосексуалистите, бисексуалните и транссексуалните и други.В протеста в Ню Йорк се включи актрисата Упи Годбърг, а в този в Парк сити в щата Юта участва Джейн Фонда.В много от градовете в демонстрациите се включиха членове на движението срещу сексуалния тормоз \"Аз също\".Протестите стават на фона на ключови избори за конгреса в САЩ.", "date": "2018.01.21", "title": "200 града в САЩ протестираха срещу Тръмп"}
{"url": "https://offnews.bg/zvezdi/kim-kardashian-i-kanie-uest-krastiha-tretoto-si-dete-chikago-673284.html", "text": "Ким Кардашиян и Кание Уест кръстиха третото си дете Чикаго. Дъщеричката им се роди преди няколко дни и бе износена от сурогатна майка, тъй като Ким е имала сериозни здравословни проблеми при износването на предишните им две деца - синът им Сейнт и дъщеря им Норт. Риалити звездата и рапърът оповестиха името на дъщеря си с публикации в социалните мрежи като Кардашиян публикува просто 3 думи - Сейнт, Норт и Чикаго.Двойката получи не малко критики при кръщаването на предишните си две деца заради нестандартния избор на имена. \"Сейнт\" означава \"светец\", а \"Норт\" - \"север\". Сега към тях се присъединява Чикаго - голям град в САЩ. Причината да кръстят дъщеря си по този начин е, че и двамата родители изпитвали топли чувства към града.Според американски медии на сурогатната майка, чието име не се съобщава, са били платени 45 000 долара, за да износи детето на Кардашиян-Уест.Но Ким и Кание не са единствените в клана Кардашиян, които имат навика да кръщават децата си повече от нестандартно. Сестрата на риалити звездата Кортни кръсти третото си дете Рейн (\"дъжд\"), като в последния момент решила да промени изписването на името, за да бъде по-различно. Братът на Ким - Роб, пък кръсти дъщеричката си Дрийм (\"мечта\").", "date": "2018.01.21", "title": "Ким Кардашиян и Кание Уест кръстиха третото си дете Чикаго"}
{"url": "https://offnews.bg/drugi/ultramaratonetcat-krasimir-georgiev-uspia-probiaga-220-km-za-36-chas-673283.html", "text": "Ултрамаратонецът Красимир Георгиев успя в мисията си да бяга 36 часа на пътека в подкрепа на децата с онкохематологични заболявания.Георгиев бяга от 10 сутринта в петък до 22 часа в събота в столичен търговски център. На пътеката до Красимир Георгиев се качваха обикновени хора, като на всеки пробягани 100 метра даряваха по 1 лев. Алпинистът Боян Петров се включи в бягането, а професионалният боксьор Кубрат Пулев дойде лично да дари за каузата.\"Бяxa мнoгo тeжĸи 36 чaca, нo чoвeĸ ĸaтo peши, гo пpaви, пoнe aз cъм тaĸa. Haй-вaжнoтo e, чe пoмoгнaxмe нa тeзи мaлĸи гepoи.Aз caмo бягaм, тe ca гepoитe. Бeшe тeжĸo, бeшe cтpaшнo тeжĸo, нo eĸипът ми бeшe c мeнe. Haй-вaжнoтo бeшe и чe тoлĸoвa мнoгo xopa дoйдoxa, зa дa бягaт c мeн. Toлĸoвa мнoгo xopa ce oбaдиxa, зa дa мe пoдĸpeпят – тoвa e вaжнoтo\", коментира Георгиев.", "date": "2018.01.21", "title": "Ултрамаратонецът Красимир Георгиев успя - пробяга 220 км за 36 часа"}
{"url": "https://offnews.bg/112/17-godishen-zabi-kola-v-darvo-tia-izgoria-napalno-673285.html", "text": "17-годишен заби автомобил в дърво, като се е разминал без наранявания, съобщиха от ОДМВР-Разград. Инцидентът е станал до мандрата на село Голям Извор, община Самуил.Около 15.30 часа на 20 януари непълнолетният Х.Х. /17 г./ от село Богданци управлявал „Опел Корса“, нерегистриран по надлежния ред.Тийнейджърът изгубил контрол над колата и се блъснал в крайпътно дърво. При произшествието автомобилът изгорял напълно, Х.Х. е без наранявания. ", "date": "2018.01.21", "title": "17-годишен заби кола в дърво, тя изгоря напълно"}
