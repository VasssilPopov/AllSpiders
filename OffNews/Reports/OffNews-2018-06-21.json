{"url": "https://offnews.bg/futbol/tragichna-arzhentina-zagubi-ot-harvatia-i-e-pred-otpadane-683064.html", "text": "Отборът на Аржентина е пред отпадане от световното първенство в Русия, след като загуби с 0:3 от Хърватия във втория си мач от груповата фаза.Тимът от Балканите постигна втори успех след победата с 0:2 над Нигерия и вече се класира на осминафиналите, след като си осигури първото място в групата.Утре е и вторият мач от тази група между Исландия и Нигерия и от неговия резултат зависи до голяма степен кой ще е вторият отбор от потока, който ще продължи напред. В последния кръг Аржентина играе с Нигерия, а Исландия ще се срещне с вече класиралия се тим на Хърватия.Аржентинците играха слабо на фона на залога от мача, а под всички на терена беше мегазвездата на Барселона Лионел Меси, който сякаш отсъстваше от играта.Играта през първото полувреме вървеше равна, с лек превес на Аржентина, макар и по-опасните положения да бяха създадени от хърватите.След почивката дойде ключовият момент в 53-та минута, когато Анте Ребич се възползва от безумна грешка на вратаря на южноамериканците Вили Кабайеро и откри резултата. Стражът се опита да прехвърли Ребич, който с удар от въздуха прати топката в мрежата му.Аржентинците се опитаха да потърсят изравнителен гол, но бяха напълно безидейни в атака, докато играчите на Хърватия бяха опасни на контраатака и реализираха втори гол в 80-та минута, когато Лука Модрич отбеляза със страхотен изстрел от далечно разстояние.Това съвсем не беше краят на унижението за двукратните световни шампиони, след като в продължението на двубоя Иван Ракитич оформи крайното 3:0.", "date": "2018.06.21", "title": "Трагична Аржентина загуби от Хърватия и е пред отпадане"}
{"url": "https://offnews.bg/izvan-terena/arzhentinski-fen-varti-80-000-km-pedali-za-da-gleda-rezila-v-rusia-683065.html", "text": "Един от най-тъжните хора на планетата тази вечер е 33-годишният аржентинец Хуан Матиас Амая. Мъжът е пропътувал 80 000 км с велосипед от родината си до Русия, за да гледа световното първенство, а любимците му го разочароват тотално до този момент.Аржентина завърши 1:1 с Исландия, а във втория си мач катастрофира с 0:3 срещу Хърватия.\"Тръгнах през 2013 година. Първо гледах първенството в Бразилия, а след това поех към Русия. Естествено, преодолях океана със самолет, но колелото беше с мен. Исках да покажа на хората, че свободата е реалност, стига да я поискат\", споделя аржентинецът, който тръгва към Русия от Испания.Приятелите му са благодарни за възможността да опознаят света чрез разказите му в социалните мрежи. Преди да стане велопътешественик Матиас е работил във фармацевтична компания, но консуматорският начин на живот не бил по вкуса му.\"Пари, пари, пари...Човек става роб, а заслужава да е свободен. Първо си взех отпуск за 2 седмици и стана тя каквато стана\", споделя мъжът, чиято следваща цел е Мондиал 2022 в Катар.", "date": "2018.06.21", "title": "Аржентински фен върти 80 000 км педали, за да гледа резила в Русия"}
{"url": "https://offnews.bg/112/ulitcite-i-dvorovete-v-montanskoto-selo-erden-sa-pod-voda-683063.html", "text": "Силен дъжд, придружен с гръмотевици и градушка, заля улиците на монтанското село Ерден и наводни десетки дворове, съобщава bTV.Водата влезе и в десетина от къщите.От един от наводнените домове пожарникари евакуираха 15-годишно момиче, то е заведено при свои близки в по-високата част на селото. Няма пострадали хора.Това е второ наводнение в село Ерден тази седмица.", "date": "2018.06.21", "title": "Улиците и дворовете в монтанското село Ерден са под вода"}
{"url": "https://offnews.bg/kultura/hippielandia-festival-se-mesti-v-nu-boyana-film-studios-683046.html", "text": "Неблагоприятната прогноза за времето ще премести фестивала HippieLandia в Nu Boyana Film Studios.Събитието отваря врати в 21:00 и продължава до 08:00.Феновете на музикални преживявания ще чуят любимите си изпълнители на сухо и прохладно, заобиколени от кино декорите в NU BOYANA FILM STUDIOS / Кино Център София/.Мулти-жанровото събитие по традиция ще посрещне легендарни артисти както от цял свят, така и от родната сцена.Тази година сред хедлайнърите ще видим култови имена като ONYX, ENTER SHIKARI, SOULS OF MISCHIEF, BLACK SUN EMPIRE, DUSTIN ZAHN, DOPE DOD, COOH, DETEST, THE DJ PRODUCER, MULTIPLEX MC, HITO, SNTS, KIMYAN LAW.Цялата програма по часове може да видите във ", "date": "2018.06.21", "title": "HippieLandia Festival се мести в Nu Boyana Film Studios"}
{"url": "https://offnews.bg/112/osaden-za-bludstva-i-krazhbi-izbiaga-ot-zatvora-v-lovech-683045.html", "text": "Затворник с 13-годишна присъда за блудства и кражби е избягал от затвора в Ловеч тази сутрин.Полицията издирва беглеца - 48-годишния Борис Ангелов Иванов.Присъдата му е влязла в сила през 2011 г. и 7 години е лежал при строг режим. В началото на месеца той е бил настанен в затворническо общежитие на облекчен режим. Работил е в млекопреработвателен цех на бившата фабрика \"Сердика\" като чистач.Иванов е избягал към 10:30 ч. днес. Когато разбрали, че го няма, другите затворници тръгнали да го търсят.Беглецът има още 6 години зад решетките.Зам.-министърът на правосъдието Николай Проданов коментира, че не става въпрос за бягство, а по-скоро за \"отклоняване\" от външен работен обект на лишен от свобода, който не е бил охраняван. В такива случаи определени ангажименти за охраната на тези лишени от свобода поемат от съответната фирма, която ги е ангажирала като работна ръка, уточни той.Часове след бягството МВР разпространи описание и снимка на избягалия. Той е среден на ръст, с кафяви очи и къса, черна коса, с нормално телосложение, продълговато, леко мургаво лице, правилен нос, високо чело. На врата си има татус – червена целувка.От полицията призовават хората, които имат допълнителна информация за издирвания, или го забележат, да сигнализират на тел. 112 или във всяко поделение на МВР. Анонимността им е гарантирана.", "date": "2018.06.21", "title": "Осъден за блудства и кражби избяга от затвора в Ловеч"}
{"url": "https://offnews.bg/analizi-i-komentari/mannata-ot-bog-keksovete-ot-darzhavata-utopiata-na-turtcite-stava-re-683038.html", "text": "В свещените книги се разказва как Бог е спуснал на хората манната небесна.Свят, в който потребностите се задоволяват от небесата, е утопичен.Сякаш за да напомни за утопията в свещените книги, президентът Ердоган предизборно обеща на турците държава, в която денонощно на хората ще се раздават безплатни кексчета.Най-голямата мечта на един средно статистически турчин е да се сдобие с държавна служба.Затова обещанията на Ердоган трябва да се тълкуват като блага вест за бленуваната от векове насам утопия на турците. С други думи, обещание за строй, в който на хората няма да се налага да работят много, а държавата ще задоволи всичките им нужди.Тук трябва да подчертаем няколко пункта.Нито светски настроените, нито ислямистите не разбраха, че икономиката е самостоятелна категория. Както за кемалистите, така и за ислямистите на първо място стоеше политиката, бюрокрацията, т.е. държавата.Но корените на това състояние се крият в историята: в турската държавническа традиция обикновено основополагаща роля са имали „бюрократите“. За разлика от това, на Запад важна роля за държавното образувание е изиграла буржоазията.Като наследници на една и съща държавническа традиция и кемалистите, и ислямистите очакваха икономиката да се формира според правилата на държавата. Но производството и търгавията не са само области, свързани с полагане на труд, а същевременно изискват и интелектуална дейност.При това положение в турската политика липсва прозорливост, чрез която да се проумее например, че ограничаването на свободите на журналистите е във вреда на свободите на всички хора в обществото и, че в същото време това означава елиминиране на икономически субекти.В турската държавническа традиция екзистенциалната връзка между икономиката и свободата е неприемлива величина.Например по време на кемалисткия период средностатистическият прокурор се съмняваше в даден обвиняем „дали е комунист“ или „привърженик на шериата“.По време на управлението на ислямистите същият обвинител, започна да се съмнява в обвиняемия дали защитава кюрдската кауза, дали е участник в събитията от Гези или е гюленист.В турската история още не се е появил прокурор, който най-напред да се усъмни в обвиняемия „дали укрива данъци“.Един типичен турски прокурор не е убеден, че държавата може да се подкопае чрез укриване на данъци.Затова в Турция най-големият позор не е укриването на данъци, финансовият фалит, даването на подкуп. В Турция най-големият позор е обиждането на държавните големци.Хубаво е да си припомним, че думите на Фузули „отправих поздрав, но не го приеха, защото не беше рушвет“, са казани по времето на султан Сюлейман Законодателя, известно още като Златният век на османците.И републиканска Турция, както и нейните предшественици селджуците и османците остана вярна на схващането, че икономиката трябва да е подчинена на държавата.При тази държавническа традиция държавата въобще не допуска, че икономическият субект може да има независими права. С други думи, в турската държавническа традиция правото на недвижима собственост не е неприкосновено.Например с Танзиматския ферман от 1839 г., Османската държава обещава следното:Само че нито Османската държава, нито ислямистките елити, които не отстъпват на никого званието да бъдат нейни наследници, не спазиха това обещание.През 2018 година в Турция имуществото на хората пак се конфискува.Отгоре на всичко, когато днес, през 2018 г., правото на частна собственост въобще не се зачита, най-големият икономически успех на този държавен строй се дължи на производството на продукция в ниския сегмент в условията на глобалния пазар, използвайки с лихва средствата на глобалната система.Нещо по-важно, подходът на турската държавническа традиция, чрез който се игнорират реалните правила на икономиката, се подкрепя и от значителна част от обществото.Този подход е възприет дори от онова съсловие, което наричаме търговци и инвеститори, заради липса на друго определение в турския език. Затова когато държавата попита турския „търговец“ или „индустриалец“ – какво искаш?, отговорът е: „субсидия“, но не и „свобода“.А една значителна маса от хора, чиято най-голяма мечта е да стане „държавен чиновник“, не знае, че икономиката е сфера, различна от държавата и вярва, че държавата разпределя благата. Тоест, за тази маса източникът на „хляба“ им не са данъкоплатците, бизнесмените, работниците, търговците, а – държавата.Ето, това състояние ни отвежда към предизборното обещание на Ердоган за денонощно раздаване на безплатни кексове.Нека да онагледим темата с един пример: на парламентарните избори през ноември 2015 г. в град Байбурт Партията на справедливостта и развитието получи 60 на сто от вота. А на референдума през 2017-а, тук беше най-висок процентът на гласувалите с „да“ (82 процента).Сега да погледнем някои икономически показатели. Според информация, публикувана във в. „Байбуртска поща“ през последното четиримесечие на 2016 г. от тази област износът е нулев. А по информация на вестник „Съла“, в цялата страна в Байбурт се харчи най-малко електроенергия и областта е с най-нисък процент на износ.Но според дописка пак в същия вестник, Байбурт е трети по индекс на щастието в Турция.Ключовият момент да бъдеш трети по индекс на щастието, въпреки наличието на ниско потребление на електроенергия и без износ е, вярата в държавата, а не в икономиката.Възможно ли е да спадне подкрепата за ПСР в Байбурт?Би било подвеждащо да се очаква, че предпочитанията на избирателите, които са свикнали с внушеното от държавата, едва ли не утопично разбиране, за разпределение на благата, да се промени бързо и драстично, както ние предполагаме. Защото за голяма част от тези избиратели материалното благосъстояние е производна не на икономиката, а – на държавата.Тогава как това става възможно? Отговорът на този въпрос се крие в системата за разпределение на благата, изработена в полза на поддръжниците на онова съсловие, което управлява държавата. Ние наричаме това турска държавническа традиция.В този строй, в ядрото на който лежи разбирането за сдобиване с трофеи, реакцията на доволните от разпределението на благата срещу икономическите процеси не може да е такава, каквато ние очакваме. Защото за тези щастливи хора, преди всичко най-важното нещо не са процесите, които се случват на пазарите, а дали държавата ще има възможност да разпределя благата.По тази причина за определен брой граждани истинският проблем не е за кого ще се гласува, истинският проблем за тях се крие в една съществена подробност, касаеща крайната фаза на турската утопия. Тоест, кексът със стафиди ли ще бъде или с шоколад?Б. ред. - ", "date": "2018.06.21", "title": "Манната от Бог, кексовете от държавата, утопията на турците става реалност"}
{"url": "https://offnews.bg/ikonomika/fibank-shte-kapitalizira-92-miliona-leva-pechalba-za-minalata-godina-683048.html", "text": "Общият размер на активите на Първа инвестиционна банка възлиза на 8,9 млрд. лв. Нетният доход от такси и комисиони нараства с 10,8% спрямо предходната година. За 2017 г. нетните приходи от търговски операции отчитат ръст от 10%.Това стана ясно на проведеното днес  в “София Хотел Балкан” общо събрание на акционерите на Fibank (Първа инвестиционна банка).На него присъстваха главният изпълнителен директор (CEO) на банката Неделчо Неделчев, главният директор Риск (CRO) Светозар Попов, главният директор ритейл (CRBO) Севдалина Василева, главният директор Корпоративно банкиране (CCBO) Чавдар Златев и главният финансов директор (CFO) Живко Тодоров.Ръководството на Fibank представи пред присъстващите акционери доклад за дейността и финансовите резултати на банката за 2017 г.ПИБ увеличава пазарните си позиции в банкирането на дребно и кредитирането на МСП, като се повишава и тежестта им в кредитния й портфейл. Балансовият собствен капитал на Първа инвестиционна банка също се увеличава с 10,6%. Базовият собствен капитал от първи ред (CET1) запазва темповете си на нарастване и достига 12,87%. Ръст се регистрира и по отношение на капитала от първи ред до 15,87% и общата капиталова база до 15.89%.Акционерите гласуваха реализираната нетна печалба от 92 млн. лв. за 2017 г. да бъде капитализирана, което допълнително ще увеличи капиталовата позиция на банката и ще осигури база за допълнителен растеж. С това решение капиталовите показатели се очаква да надминат 13,5% за базов собствен капитал от първи ред и 16,5% за обща капиталова база на консолидирана основа.Общото събрание на акционерите на банката избра „БДО България“ ООД и „МАЗАРС“ ООД за одиторски дружества за 2018 г.Досегашният директор на „Вътрешен одит“ – г-жа Ралица Богоева, вече заема позицията Главен директор Информационни технологии и операции. Позицията директор на дирекция „Вътрешен одит“ ще бъде заета от г-н Пламен Димитров, който притежава над 15 години професионален опит.", "date": "2018.06.21", "title": "Fibank ще капитализира 92 милиона лева печалба за миналата година"}
{"url": "https://offnews.bg/tehnologii/otkrivat-technomagicland-v-sofia-zona-za-malki-i-porasnali-liubopitk-683042.html", "text": "Какво е чувството да си затворен в гигантски сапунен мехур? Как е възможно водата да тече нагоре? А как компютърните програми компресират текстове? На 23 юни в София Тех Парк отваря врати TechnoMagicLand - интерактивен технологичен център за деца и младежи, където ученици, преподаватели и родители ще имат възможност да опознаят науката и технологиите отблизо и да си отговорят на тези и още много въпроси.За разлика от традиционните музеи, на територията на TechnoMagicLand се залага на двата най-модерни подхода в съвременното образование - учене чрез правене и учене чрез забавление. На над 1300 кв. м площ са разположени близо 40 интерактивни и познавателни експеримента от областта на природните науки, математиката и информационните технологии - т. нар. STEM области, които подготвят днешните деца за професиите на бъдещето.Въпреки че е подходящ и за възрастни, TechnoMagicLand е територия за децата - чрез собствените си усилия те ще разгадават загадките на физиката, математиката, химията, компютрите и изкуствения интелект, ще придобиват нови знания и ще виждат как на практика работи науката.TechnoMagicLand е проект на една от утвърдените български софтуерни компании „ТехноЛогика“ и се осъществява в партньорство със „София Тех Парк“ АД. Инвестицията на „ТехноЛогика“ за експериментите до момента надвишава 750 хил. лева. В устава на съвместното дружество е заложено то да реинвестира печалбата си, ако има такава, а всяка година 30% от експонатите ще бъдат подменяни.Особено популярни сред първите гости на парка - деца и ученици на възраст от 7 до 14+ години, се оказаха експериментите с гигантски сапунени мехури, виртуалната реалност и единствена в София зона с криви огледала.Акцентът в TechnoMagicLand обаче са експонатите, които дават на посетителите възможност да се запознаят с основни природни закони като сили на триене, магнетизъм, смесване на цветовете, оптични илюзии и др., както и с технологичния напредък от последните години чрез 3D сканиране и принтиране, програмиране на роботи и изкуствен интелект, дигитализиране на звук, сглобяване на компютър. Центърът е свободна селфи зона, така че представителите на дигиталното поколение да се чувстват у дома си и да споделят емоцията с приятелите си.“Търсихме баланса между това TechnoMagicLand да бъде атрактивен и да е въплъщение на заложения у всеки от нас стремеж да експериментира и да опознава. И за да се различим от съществуващите технологични центрове по света, създадохме собствена система, която следи кой посетител на кой експеримент се намира и добавя състезателен елемент към посещението”, разказва основателят на „ТехноЛогика“ Огнян Траянов, който е и автор на идеята за TechnoMagicLand.„София Тех Парк е зона за развитие на стартиращия бизнес, за разработване на нови научни постижения и за синергия между тези два фактора в иновационната ни екосистема, но вече се превръща и в място, където бъдещите учени и млади предприемачи ще се обучават чрез забавни и интересни експерименти. Създаването на TechnoMagicLand е част от дейностите по изпълнението на втората фаза на проекта за Научно-технологичен парк и се радваме, че го реализираме в партньорство с „ТехноЛогика“. Надяваме се към нас да се присъединят още съмишленици, които биха искали да допринесат за каузата на TechnoMagicLand и неговото развитие“, коментира изпълнителният директор на „София Тех Парк“ АД Тодор Младенов.Придвижването и активирането на експонатите в TechnoMagicLand става чрез специални гривни, които след посещението могат да бъдат закупени от посетителите. С нарастването на броя спечелени точки на любопитковците пък всеки от тях може да се изкачи на по-високо ниво - “Търсач”, “Откривател” или “Магьосник”.Центърът ще работи от 10 до 19 ч. всеки ден от седмицата без понеделник. Цените на билетите са 4 лева за деца до 14 години и 7 лева за всеки над тази възраст. Предвидени са и билети за групови посещения, като гостуванията на училищни класове са още по-достъпни.Екипът на TechnoMagicLand се надява, че той ще допринесе за възраждането и надграждането на българските образователни традиции, свързани с наличието на добре оборудвани лаборатории и възможност за извънкласна дейност и обучение.Демонстрационната зала и лабораториите на центъра го правят атрактивно място за групови посещения и екскурзии на ученици от цялата страна. Лабораторията на TechnoMagicLand разполага със специализирано оборудване по химия, физика и роботика.", "date": "2018.06.21", "title": "Откриват TechnoMagicLand в София - зона за малки и пораснали любопитковци"}
{"url": "https://offnews.bg/politika/joncheva-vseki-vot-na-nedoverie-kam-pravitelstvoto-na-borisov-e-zakas-683061.html", "text": "Всеки вот на недоверие към правителството на Бойко Борисов е закъснял, заяви пред bTV народният представител и говорител на ПГ на „БСП за България” Елена Йончева. Работата на опозицията е сложна. Ние работим с инструментите на демокрацията. А как да се бориш с демократични инструменти, ако пред себе си имаш една шайка, а именно организирана престъпна група, по думите на доскорошен депутат от ГЕРБ (Антон Тодоров - б.р.) ? Вотът на недоверие е сигнал, за да се разбере от гражданите какво се случва в държавата, твърди Йончева.Тя добави, че депутати от другите парламентарни групи трябва да подкрепят вота, дори и от ГЕРБ, защото не всички там са от организираната престъпна група.Защото този вот на недоверие касае сигурността на гражданите. Има неразкрити убийства, агресия навсякъде, набези по селата. Обещанието на премиера, че във всяко населено място ще има полицай, се превръща в шега – водевил и цирк, в който ние участваме, коментира Йончева.Според нея много малък процент от кражбите се разкриват, а 85% от телефонните измами са неразкрити.Коя е тази европейска държава, която не може да се справи с този вид престъпления? МВР не се справя със своята работа. И Цветанов го казва на комисия, твърди говорителят на ПГ на „БСП за България”.Според нея в последно време са направени над 20 поправки на закона за МВР, има недокомплект на редови полицаи, а служителите на реда получават мизерни заплати.Не може да очаквате да ви охраняват, след като получават 700 - 800 лева, а охранител на мутра или бизнесмен получава 2500 лева. Полицията няма самочувствие и достойнство. Хората не виждат там перспектива, коментира Йончева. ", "date": "2018.06.21", "title": "Йончева: Всеки вот на недоверие към правителството на Борисов е закъснял"}
{"url": "https://offnews.bg/politika/sled-smartta-na-piloti-pravitelstvoto-tarsi-dopalnitelno-pari-za-remon-683047.html", "text": "След трагичния инцидент с , при който загинаха двама пилоти, правителството е дало зелена светлина за отделянето на допълнително средства за \"вдигане\" на летателната бойна техника, която в момента е приземена. Става въпрос бойните вертолети Ми-17, Ми-14 и Кугар.Това стана ясно на заседанието на комисията по отбрана в парламента, на която беше изслушан военният министър Красимир Каракачанов. След заседанието на правителството в сряда той е запознал вицепремиера Томислав Дончев и финансовия министър Владислав Горанов с нуждата от допълнително средства за осъществяване на планови ремонти за вертолетите, които в момента не летят. Каракачанов е изложил и вижданията си за промени в Закона за обществените поръчки, които да позволят бързия ремонт на военна техника:Каракачанов поясни, че на колегите си в правителството е представил финансовите разчети, които показват, че около 50 млн. лв. ще бъдат достатъчни за две години, за да бъдат ремонтирани машините, които не летят. Ако към тях се добавят и планираните в бюджета средства за планови реонти, сумата достига 80 млн. лв. Министърът обясни, че на практика към бюджета трябва да бъдат добавени нови по около 25 млн. лв. на година за настоящата и следващата година. Ремонтът на един хеликоптер Ми-17 излиза 5 млн. лв. В момента приземените от тях машини са общо пет. За Ми-24 ще са необходими \"малко повече\", а за \"Кугар\"-ите ще са необходими по около 8-9 млн. лв. за машина. За трите хеликоптера \"Бел\" необходимата сума за ремонта е около 3 млн. лв. За тях обаче няма да бъдат искани извънредно пари, а ще бъдат пренасочени средства от бюджета на МО.Каракачанов поясни, че не може да се разчита само на заделените средства за планови ремонти, които позволяват възстановяването на летателната годност на един хеликоптер за година. На въпрос защо не са били предвидени повече средства в бюджета за тази година, така че ремонтираните машини да бъдат повече, Каракачанов отговори, че \"никой не е предполагал, че ще се случи подобна катастрофа\". Ако има необходимост хеликоптери да се включат при гасене на пожар, може да се включат \"Кугар\"-ите, каза още министърът, но водната маса, която могат да носят, е много по-малка от тази, която могат да поемат Ми-17. Проверена е и възможността да се търси помощ от частни фирми или съседни държави.", "date": "2018.06.21", "title": "След смъртта на пилоти правителството търси допълнително пари за ремонт на вертолети"}
{"url": "https://offnews.bg/futbol/frantcia-se-klasira-za-1-8-finalite-sled-pobeda-nad-peru-video-683058.html", "text": "Франция стигна до трудна победа над Перу с 1:0 в двубой от Група С на световното първенство, игран на стадион \"Екатеринбург Арена\". Единственият гол вкара Килиан Мбапе в 34-ата минута.Срещата започна с натиск на \"петлите\", а Антоан Гризман пропусна да открие резултата в 16-ата минута, а Перу отвърна с изстрел на Гереро четвърт час по-късно.\"Петлите\" стигнаха до гол в 34-ата минута, когато Мбапе откри след случаен рикошет и стана най-младият голмайстор на Франция на световни първенства, измествайки Давид Трезеге. До края на полувремето Франция пропусна още няколко добри положения след бързи контраатаки.Втората част стартира с натиск на Перу, довел до удар в гредата, докато французите намалиха оборотите и не атакуваха с нужната острота. Двамата тима не направиха нужното за създаването на чисти голови положения и резултатът логично остана непроменен.С успеха възпитаниците на Дидие Дешан събраха 6 точки и освен, че са лидер в групата, се класираха за 1/8-финалите на турнира. В същото време \"инките\" отпадат, след като това бе второ поредно поражение за тях. Дания заема второ място с 4 точки, а Австралия е с 1.", "date": "2018.06.21", "title": "Франция се класира за 1/8-финалите след победа над Перу (видео)"}
{"url": "https://offnews.bg/futbol/dania-i-avstralia-ne-se-pobediha-var-otnovo-se-namesi-683050.html", "text": "Дания и Австралия не се победиха, след като завършиха наравно 1:1 в двубой от Група С на световното първенство, игран на стадион \"Самара Арена\". Двата тима не предложиха особени футболни достойнства. Австралийците имаха по-добрите положения за гол, особено през второто полувреме. Кристиан Ериксен откри резултата с много красив гол в 8-ата минута. Миле Йединак изравни от дузпа в 37-ата минута. Наказателният удар дойде след като реферът Матеу Лаос си послужи с видеоповторение.\"Червения динамит\" е лидер в групата с 4 точки, докато за \"кенгурата\" имат 1 точка. По-късно днес един срещу друг се изправят Франция и Перу. Така всичко ще се реши в последните срещи. ", "date": "2018.06.21", "title": "Дания и Австралия не се победиха, ВАР отново се намеси"}
{"url": "https://offnews.bg/politika/borisov-dojde-li-bsp-na-vlast-vsichki-evrofondove-spirat-683053.html", "text": "Сега тези, които искат , да си спомнят бежанските бунтове в Харманли, Овча купел и навсякъде. Дойде ли БСП на власт, всички еврофондове спират, всеки път. А сега България и Гърция имат повече пари от предишния програмен период.Това заяви премиерът Бойко Борисов при откриването на Пловдивския икономически форум.Кредитните агенции дават изключително добра перспектива на България. Плоският данък е 10%, ДДС е 20%, което е идеално за инвеститорите. Това ще продължи, докато управляваме. Безработицата в страната е под 6%, каза Борисов.По думите на премиера добрите резултати не се постигат лесно - особено на фона на политически популизъм и у нас, и по света, визирайки митата върху алуминия и стоманата, които САЩ наложиха към ЕС.С кое сме вредни? Че докарахме повече пари от Европа, че сме отсекли мигрантската вълна единствени в Европа? - попита министър-председателят.Той е категоричен, че спираме на 100 процента мигрантите към Европейския съюз, с изключение на тези, които бягат от войната. Останалите се връщат в своите държави, да работят за възстановяването им, добави премиерът.Държавите на предната линия като България, Гърция, Италия, Испания трябва да се подкрепят, да се осигурят външните граници на ЕС и тогава да се мисли какво ще се прави с тези, които вече са в Европа, коментира Борисов.На Балканите се случват неща, различни от старото твърдение, че са барутен погреб. България и Македония проявиха воля, Гърция и Македония проявиха воля, Хашим Тачи и Александър Вучич си стиснаха ръцете, каза Борисов.Според него нещата се случват благодарение на усилията, които се полагат от всички страни.Пловдивският икономически форум се провежда днес и утре в града и се организира от Делфийския икономически форум - Атина и от Центъра за либерални стратегии - София. Форумът разглежда предизвикателствата пред България, региона и Европа.", "date": "2018.06.21", "title": "Борисов: Дойде ли БСП на власт, всички еврофондове спират"}
{"url": "https://offnews.bg/politika/patcienti-poiskaha-ananiev-da-ne-priema-ostavkata-na-shefa-na-agentcia-683051.html", "text": "Пациенти с белодробни заболявания, водещи до белодробна трансплантация, поискаха от здравния министър Кирил Ананиев да не приема оставката на директора на Изпълнителната агенция по трансплантация Мариана Симеонова. Тя е поискала да бъде освободена заради неясните договори отношения с Евротрансплант и невъзможността да се извършват белодробни трансплантации на българи във Виена, тъй като договорът на страната ни с университетската болница там не е подновен.Според пациентите в момента всяка промяна в ръководството на ИАТ би довела до забавяне или преустановяване за неизвестен период от време на започналите разговори за подновяване на договор с клиника в страна от Европейския съюз, в която да бъдат осъществявани белодробни трансплантации на български пациенти.Призивът е подкрепен от Сдружение „Асоциация Пулмонална Хипертония“, Сдружение „Национален Алианс на хората с редки болести“, Сдружение „Асоциация Муковисцидоза“, Сдружение „Идиопатична Белодробна Фиброза“, Сдружение „Асоциация Саркоидоза“ и Сдружение „Алианс на трансплантираните и оперираните – АТО „Бъдеще за всички“. Пациентите с белодробни заболявания планират и протест на 29 юни, от 10 часа, пред Министерство на здравеопазването заради проблемите с белодробните трансплантации, като поканиха Ананиев да дойде и да обясни лично докъде са стигнали опитите за разрешаването им. \"Този протест се организира един месец след символичното изпращане в емиграция на нуждаещите се от белодробна трансплантация. Ние не подкрепяме здравната емиграция и задаваме въпроса – „Какво се промени един месец по-късно?“, обявиха пациентите. ", "date": "2018.06.21", "title": "Пациенти поискаха Ананиев да не приема оставката на шефа на Агенцията по трансплантация"}
{"url": "https://offnews.bg/politika/radev-nastoia-pred-vuchich-sarbia-da-uvazhava-balgarskoto-maltcinstvo-683056.html", "text": "Историческото помирение, върху което е изградена единна Европа, трябва да намери своето място и на Балканите. Отстояването на европейската перспектива в региона изисква смелост, конструктивност, загърбване на езика на омразата, установяване на трайно добросъседство и зачитане на правата на националните малцинства.Това заяви държавният глава Румен Радев на съвместна пресконференция с президента на Сърбия Александър Вучич в Белград. Радев е на двудневно официално посещение в Сърбия по покана на Вучич.Европейската интеграция на Сърбия, двустранното сътрудничество и повишаването на стандарта на живот на българското национално малцинство в страната бяха водещите теми на срещата на двамата президенти.През втория ден на визитата Радев заедно със сръбския си колега ще проведе първа по рода си съвместна среща с представители на българското национално малцинство в Димитровград.“Очакваме нашето национално малцинство да усети силната подкрепа на сръбската държава и позитивните промени в сръбското законодателство за малцинствата да донесат реални промени в ежедневието на нашите сънародници”, заяви днес Румен Радев и призова за конструктивен диалог и конкретни действия за подобряване на достъпа на българското малцинство до здравеопазване.Обсъдена е и възможността за подобряване на сътрудничеството между двете държави в сферата на образованието, както и по отношение на обучението на български език за сънародниците ни в Сърбия. Има взаимна готовност за подписването на конкретни спогодби, които да регламентират сътрудничеството в тези сфери.Президентът Александър Вучич потвърди и готовността на сръбската страна да предприеме практически действия за развитието на трансграничния регион и да осигури финансиране на медии на роден език за българското малцинство.Сръбският държавен глава отбеляза отличния двустранен диалог между България и Сърбия, който дава практически резултати в търговския обмен и ръста в туризма.“Тези постижения са особено важни, защото правят нашите два народа все по-близки. От огромно значение за нас е да гледаме към бъдещето, а не към миналото, да почитаме заедно своите загинали герои и да отворим нова страница”, каза Александър Вучич.“Днес в отношенията между България и Сърбия позитивните процеси доминират и сме решени тази тенденция да стане необратима. Езикът на омразата и разединението на Балканите трябва да останат в миналото, а на тяхно място да дойдат помирението и сътрудничеството”, заяви българският държавен глава на съвместната пресконференция в Белград.Той определи изграждането на добросъседски отношения в региона като исторически шанс, който ще гарантира европейската интеграция на Балканите и ще покаже, че уроците от миналото са научени.Радев изрази готовността на страната ни да продължи да оказва подкрепа на Сърбия за постигане на членство в ЕС.“Европейската перспектива на Сърбия беше водеща тема на нашата среща и занапред Сърбия може да разчита на нашата подкрепа - да работим заедно за перспективата на Балканите в Европейския съюз. Само така можем да имаме истинска стабилност и просперитет”, обърна се президентът към Александър Вучич.По думите на българския президент времевата рамка за присъединяване на Сърбия към ЕС, зададена от Европейската комисия до 2025 година, е амбициозна, но постижима цел, която изисква солидна мобилизация и воля за реформи в областта на политическия, икономическия и обществения живот на страната.Двамата президенти изразиха удовлетворението си от ръста в стокообмена между двете страни, който надхвърля 1 млрд. евро годишно, и от увеличаващия се обмен в сферата на туризма.На съвместната пресконференция беше подчертано и значението на общите инфраструктурни проекти, които свързват България и Сърбия - завършването на автомагистралата между Белград и София, електрификацията на железопътната линия Ниш-Димитровград-София, изграждането на газов интерконектор.“Когато говорим за свързаност, трябва да прилагаме всеобхватен подход”, заяви държавният глава Румен Радев и призова за по-активна работа в сферата на речния туризъм и търговия и активизиране на работата по съвместните проекти за трансгранично сътрудничество.Румен Радев определи включването на Сърбия в общото въздушно пространство на Европа като ключов общ приоритет:“Официална покана към Сърбия да се присъедини към Функционалния блок въздушно пространство беше отправена от България и Румъния - важна цел, която е в синхрон със стратегическите интереси на нашите страни от гледна точка на безопасността и ефективността на въздушния транспорт и европейската интеграция на Република Сърбия”, заяви българският президент.Румен Радев призова и за създаването на нов гранично-контролен пропускателен пункт на границата между България и Сърбия.През първия ден на посещението си българският държавен глава проведе срещи и с министър-председателя на Сърбия Ана Бърнабич и с председателя на Народната скупщина Мая Гойкович.", "date": "2018.06.21", "title": "Радев настоя пред Вучич Сърбия да уважава българското малцинство"}
{"url": "https://offnews.bg/izvan-terena/liuta-meksikanka-se-smili-i-pusna-polovinkata-na-svetovnoto-683059.html", "text": "Коравото сърце на мексиканска съпруга се смили над половинката си и го пусна на световното първенство в Русия.Историята стана изключително популярна, след като фенове от страната на ацтеките занесоха в Русия картонен макет на своя приятел Хавиер, който е бил спрян със скандал в стил \"Или аз, или футболът\" от половинката си да пътува за Русия. \"Старата не ме пусна на световното\" - беше изписано на гърдите на картонения Хавиер.Кадрите обиколиха света, а в сайта change.org тръгна петиция с искане Хавиер да бъде пуснат от жена му на Мондиала. Дамата явно се е вразумила и Хавиер вече е в Русия, където позира с картонения си двойник.Все пак за него си остава съжалението, че пропусна знаменитата победа с 1:0 над Германия на старта, но поне му остава утехата, че може би тимът му ще се задържи по-дълго в Русия.", "date": "2018.06.21", "title": "Люта мексиканка се смили и пусна половинката на световното"}
{"url": "https://offnews.bg/tenis/novak-dzhokovich-izhvarli-grigor-dimitrov-ot-kuins-683057.html", "text": "Най-добрият ни тенисист Григор Димитров загуби от Новак Джокович с 4:6, 1:6 и отпадна от турнира от сериите АТР 500 в \"Куинс\". Първоначално двамата стояха равностойно на корта, но в края на първата част българинът започна да изпитва сериозни проблеми на начален удар и впоследствие допусна пет двойни грешки – по две в първите два пробива на съперника си.Вторият сет започна равностойно, но Джокович проби решително за 3:1 гейма и така на практика се доближи максимално до крайния успех. Toва бе и пети пореден успех на сърбина срещу родния тенисист.За Жокера турнирът в Лондон е ключов, тъй като само при финал ще си осигури място сред първите 12 поставени на Уимбълдън. Досега Новак никога не е печелил това състезание и има един загубен финал срещу Рафаел Надал през 2008 година.Следващият съперник на Джокович ще стане ясен от френския сблъсък Адриан Манарино – Жулиен Бенето.", "date": "2018.06.21", "title": "Новак Джокович изхвърли Григор Димитров от Куинс"}
{"url": "https://offnews.bg/vitc-na-denia/vmesto-vitc-na-denia-na-kakav-ezik-govoriat-v-makedonia-683062.html", "text": "В личния си профил във Facebook македонският външен министър Никола Димитров публикува виц, който много точно обяснява моментната политическа обстановка в западната ни съседка. Вицът на македонски гласи:Ето го и преведен:", "date": "2018.06.21", "title": "Вместо виц на деня: На какъв език говорят в Македония?"}
{"url": "https://offnews.bg/ikonomika/programata-smart-lady-ot-fibank-podpomaga-zhenite-v-biznesa-683035.html", "text": "Жените на ръководни постове у нас стават все повече, дамите с високи финансови възможности - също. На теория нежният пол върви все по-уверено напред в бизнеса. Както по света, така и у нас обаче жените все още са по-уязвими и с по-малки възможности за развитие в бизнеса от мъжете.Докладът „Жените, бизнесът и законът 2018\", подготвен от Световната банка, измерва правните пречки пред икономическата активност на дамите през последното десетилетие. 50% от държавите в света имат форма на ограничения за работа за жените - в отрасли като минното дело, производството, строителството, енергетиката, селското стопанство, водите и транспорта. В резултат на тези ограничения около 2,7 милиарда жени нямат същите възможности само заради пола си. Пречките пред дамите не спират и в другата половина от страните под различни форми.В последните две години в Европа са извършени 15 знакови реформи с цел подобряване на икономическата ситуация на жените. Старият континент обаче изостава в осигуряване на защита на жените срещу насилието, особено на работното място.Когато погледнем статистиката за трудовите възнаграждения на двата пола в България ни става ясно, че равенството продължава да е мисия невъзможна. Последните данни, изнесени през 2017 г., са стряскащи - при сравнение между мъже и жени на един и същи пост, се оказва, че силният пол получава с цели 15% по-високо заплащане.Средната месечна нетна заплата на жените у нас е 630 лв, докато мъжете взимат средно нетно 715 лева. По-малко са и високоплатените дами. с работна заплата от 1000 до 2100 лв. са 11,3 на сто от жените, докато при мъжете този дял е двойно по-голям – 23 процента.Отделно от това близо 720 000 жени на трудоспособна възраст у нас нямат възможност да работят заради това, че се грижат за зависим член от семейството - дете, възрастен или болен.Обобщено можем да кажем, че и у нас, и по света, и сред бедните, и сред богатите, жените имат да извървят още дълъг път до равенството. Смела стъпка към него направи Първа инвестиционна банка, която през март пусна финансова програма, специално разработена за дамите. Тя цели да им помогне при стартирането на бизнес, да им вдъхне увереност и да им даде шанс за по-голямо кариерно и финансово израстване. Специалната програма на Fibank - Smart Lady e насочена към дами, които са предприемачи и управители на бизнес. Тя включва възможности за кредитиранe, съобразени с нуждите на дамите, както и редица нефинансови облекчения. По време на майчинство жените ще получат възможност да намалят месечните си вноски до 75% за 15 месеца. От банката предлагат и спестовна сметка с нарастваща доходност за бъдещето на децата, кредитна карта Diners Fіrѕt Lаdу c вĸлючeнa зacтpaxoвĸa пpи paĸ нa гъpдaтa, oтcтъпĸи пpи пoĸyпĸи в нaд 400 тъpгoвcĸи oбeĸтa, дocтъп дo BИΠ caлoни нa лeтищaтa в цял свят и peдицa дpyги пpивилeгии.", "date": "2018.06.21", "title": "Програмата Smart Lady от Fibank подпомага жените в бизнеса"}
{"url": "https://offnews.bg/112/mladezhi-potroshiha-patrulka-sled-kato-politcai-iskali-da-gi-globiat-683025.html", "text": "Двама души са задържани за проява на агресия към полицейски служители в Кърджали, съобщиха от областната дирекция на МВР в града.Нападателите са задържани в РУ - Кърджали за причинени щети на полицейски автомобил и възпрепятстване на униформени служители да изпълняват задълженията си.Всичко започнало, когато полицаите спрели шумна компания през нощта. Те започнали да съставят актове за нарушение, когато 23-годишен мъж направил опит да попречи на работата на единия от полицаите. Той не се съобразил и с отправените към него предупреждения.26-годишният му приятел пък хвърлил голямо парче от асфалтова настилка, в резултат на което било счупено панорамно стъкло и били нанесени поражения върху задната врата на патрулната кола.Двамата са задържани за срок до 24 часа в полицейското управление.Образувано е бързо производство за повреда и унищожаване на чуждо имущество.", "date": "2018.06.21", "title": "Младежи потрошиха патрулка, след като полицаи искали да ги глобят"}
{"url": "https://offnews.bg/sviat/3-i-polovina-godini-zatvor-za-lidera-na-upravliavashtata-partia-v-ruma-683060.html", "text": "Върховният касационен съд на Румъния осъди днес лидера на Социалдемократическата партия и председател на Камарата на депутатите Ливиу Драгня на 3,5 години затвор за подстрекаване към злоупотреба със служебно положение.Присъдата се отнася за периода, когато Драгня беше председател на Окръжния съвет на окръг Телеорман - от 2000 до 2012 г.Прокурорите твърдят, че Ливиу Драгня се е намесил при наемането на работа на две служителки в Главната дирекция за социална помощ и закрила на детето в Телеорман, които реално никога не са работили там, макар да са получавали заплати.Двете служителки всъщност са работили в окръжната организация на Социалдемократическата партия.Днешната присъда на Върховния касационен съд подлежи на обжалване.По закон Драгня може да остане председател на Камарата на депутатите, докато обжалва и няма произнесена окончателна присъда.  ", "date": "2018.06.21", "title": "3 и половина години затвор за лидера на управляващата партия в Румъния"}
{"url": "https://offnews.bg/politika/dans-shte-sabira-informatcia-za-patnitcite-no-i-za-pilotite-na-samole-683022.html", "text": "Държавна агенция \"Национална сигурност\" (ДАНС) ще събира данни не само са пътниците, но и за пилотите на самолетите. Това решиха депутатите с окончателното приемане на промени в закона за ДАНС.Авиокомпаниите вече ще трябва да предоставят информация за имената, датата на резервация, маршрут, адреси и телефони, не само на пътниците, но и на екипажа на звеното за обработване на резервационни данни към агенцията. Това ще трябва да става 48 часа преди обявеното време за излитане на редовните полети и 24 часа за нередовните полети.Целта е звеното към ДАНС да извършва оценка на пътниците и екипажа преди обявеното време за пристигане или заминаване, за да се предотвратяват, разкриват, разследват терористични престъпления. До промените се стигна заради евроизискване.Това звено беше открито през декември 2017 година и страната ни стана една от първите с такова в ЕС.", "date": "2018.06.21", "title": "ДАНС ще събира информация за пътниците, но и за пилотите на самолетите"}
{"url": "https://offnews.bg/obshtestvo/pet-akademichni-hratki-shte-goniat-za-plagiatstvo-hiliadi-universite-682983.html", "text": "Петима университетски преподаватели ще следят всички свои колеги, във всички български висши училища и научни организации, за плагиатство от името на министъра на образованието. Те ще сформират Комисия по академична етика, чието създаване е заложено в закон. Проект за нейния правилник е публикуван за обсъждане, а до месец предстои приемането му от Министерския съвет и, съответно, съставянето на комисията от министъра.Основната ѝ функция ще е контролна. Комисията ще подпомага министъра при осъществявания от него контрол върху процедурите за придобиване на научни степени, както и за заемане на академични длъжности, пише в проекта.От документа става ясно, че тя ще следи за:- нарушения при провежданите процедури за присъждането на научни степени или за заемането на академични длъжности;- конфликт на интереси при формирането на съставите на научните журита;- наличието на плагиатство в дисертационните трудове и представените за оценяване публикации;- недостоверност на представените научни данни.Комисията ще действа по заповед на министъра и по сигнали на \"заинтересовани\" лица и ще има задължението веднъж годишно да дава публично отчет за дейността си. Петимата ще работят срещу заплащане и служителите на Министерството на образованието и науката ще са длъжни да им съдействат.Висшите училища и научните организации ще са длъжни да предоставят цялата поискана информация и всички необходими документи в тридневен срок при поискване от министъра чрез председателя на Комисията по етика.Председателят и трима от членовете ще са представители на четирите области на науката - хуманитарни, природни, обществени и технически. Те трябва да са хабилитирани лица с образователна и научна степен \"доктор\" и имат най-малко 10 г. професионален опит. Един от членовете на комисията задължително трябва да е правоспособен юрист. Висшите училища, научните организации, неправителствените организации на учените и социалните партньори ще могат да предлагат членове. Министърът ще направи крайния подбор. Той ще има и правото да ги освобождава, например заради системно неизпълнение на задълженията или при влизането в сила на акт, с който е установен конфликт на интереси.Председател и член на комисията не могат да бъдат ректор, заместник-ректор, декан и/или директор на филиал във висше училище, съответно председател, заместник-председател и директор на институт на Българската академия на науките и Селскостопанската академия.", "date": "2018.06.21", "title": "Пет академични 'хрътки' ще гонят за плагиатство хиляди университетски преподаватели и учени"}
{"url": "https://offnews.bg/obshtestvo/stolichniat-zoopark-se-sdobi-s-kamilata-lemi-shte-zhivee-s-pesho-683031.html", "text": "Столичният зоопарк се сдоби с двугърбата камила Леми. Животното идва в София от унгарския зоопарк „Веспрем“ по линия на международния зоопарков обмен. У нас Леми ще живее в общо смесено местообитание с камилата Пешо и стадо камерунски мини кози на площ от 1000 кв.м.Настаняването на животните в местообитания е модерен начин на отглеждането им в зоопарковете, който им предоставя условия на живот, максимално близки до тези в естествената им среда.Към момента в столичния зоопарк има обособени още две смесени местообитания – експозицията на тревопасните животни, в която заедно живеят ръждиви кенгура и патагонски мари и Езерото за водоплаващи птици, в което съжителстват екземпляри от различни видове водоплаващи птици - поен лебед, ням лебед, черен лебед, лебедоподобна гъска, белобуза гъска, розов пеликан, зеленоглава патица и други.Плановете за развитие на столичния зоопарк са насочени към планиране и групиране на животните в местообитания по географски райони.", "date": "2018.06.21", "title": "Столичният зоопарк се сдоби с камилата Леми, ще живее с Пешо"}
{"url": "https://offnews.bg/112/mazhe-garmiaha-po-diunerdzhii-v-plovdiv-683027.html", "text": "Мъж е стрелял с пистолет във въздуха пред заведение за бързо хранене на бул. „Пещерско шосе“ в пловдивския кв. „Христо Смирненски“, съобщиха от полицията в града.Според предварителната информация и според показанията на очевидци в нощта срещу сряда е възникнал конфликт между клиенти и служители на обекта за бързо хранене. След размяна на реплики се е стигнало до ескалация на напрежението, като единият от клиентите се е качил в автомобила си, паркиран пред заведението, и стрелял с пистолет във въздуха, уточнява \"Фокус\", позовавайки се на говорителя на пловдивската полиция.При инцидента няма пострадали хора, а по случая се извършва проверка във Второ районно управление на МВР - Пловдив, като към момента се изяснява самоличността на мъжа, произвел изстрели, както и оръжието, с което е стреляно.Според пловдивския сайт plovdiv24.bg клиенти и майстори на арабската кухня възникнало напрежение след размяна на реплики. Служителите на заведението отказали да коментират случката с колегите им от нощната смяна, дори отрекли да имало такъв случай. Според сайта в същия търговски обект е имало пожар на 14 април. Като причина за него тогава е била посочена неизправност в една от скарите. ", "date": "2018.06.21", "title": "Мъже гърмяха по дюнерджии в Пловдив"}
{"url": "https://offnews.bg/temida/da-se-vidim-za-10-minuti-uchenitci-kupuvat-droga-s-kodirani-saobsh-683029.html", "text": "С кодовото изречение: \"Да се видим за 10 минути\", ученици си купували наркотици от дилъри. С него те правили заявка за конкретното количество, което искат и цената му - в случая 10 лв.Това установили разследващите от ГДБОП, полицията и спецпрокуратурата, които разбили група за разпространение на наркотици в Шуменско. Специализираната прокуратура е повдигнала обвинения на трима жители на Шумен, които са задържани на 16 юни миналата година при спецакция. Според събраните до момента доказателства повече от година групата е разпространявала различни наркотици, предимно марихуана, амфетамини, метамфетамини, дизайнерска дрога (чай за пушене), в т.ч. сред ученици в града. Участниците ползвали и други дилъри, които били длъжни всекидневно, или през ден, да се „отчитат“ на ръководителя на групата.По време на операцията по задържането на участниците у тях и на десет претърсени адреса са намерени и иззети около 500 грама различни наркотици.Според показанията на свидетели групата държала монопола на разпространение на лека дрога в Шумен и не допускала конкуренти на местния черен пазар. Помежду си участниците контактували чрез мобилно приложение, редовните клиенти пък си поръчвали желаните количества, използвайки кодови наименования - салата (за марихуана), сирене (за хапчета амфетамини) и т.н.„Да се видим за 10 или 20 минути“, означавало, че се иска дрога за 10 или 20 лева.В хода на разследването са използвани СРС.По искане на наблюдаващия прокурор на 19 юни 2018 г. Специализираният наказателен съд наложи на тримата обвинени мерки за неотклонение „Задържане под стража“ заради опасност да извършат нови престъпления и да се укрият.", "date": "2018.06.21", "title": "'Да се видим за 10 минути' - ученици купуват дрога с кодирани съобщения"}
{"url": "https://offnews.bg/futbol/ramos-otseche-maradona-e-na-svetlinni-godini-zad-mesi-683026.html", "text": "Защитникът на Реал Мадрид и испанския национален отбор Серхио Рамос изненада с изказване за нападателя на Барселона и Аржентина Лионел Меси. Бранителят обяви, че играчът на каталунците е светлинни години пред легендата Диего Марадона.\"Уважвам Марадона, той беше страхотен и суперзвезда. Но цяла Аржентина знае, че Марадона е на светлинни години зад най-добрия футболист в историята на тази страна, който за мен е Лионел Меси\", каза Рамос.Мнозина обаче съзряха, че изказването на испанският капитан не е толкова, за да похвали Меси, колкото да отвърне на удара на легендата Марадона.Преди няколко дни Дон Диего определи Рамос като \"пукнатина в защитата на Испания\". Освен това Марадона каза, че Диего Годин е много по-добър от бранителя на Реал Мадрид.", "date": "2018.06.21", "title": "Рамос отсече: Марадона е на светлинни години зад Меси"}
{"url": "https://offnews.bg/razsledvane/shiroko-zatvoreni-ochi-zashto-bdzh-ne-vidia-kup-narushenia-na-chastna-683005.html", "text": "БДЖ системно си е затваряла очите за нарушен договор от страна на частната компания \"ЖП Тракция\". Това става ясно от текста на контракта за наем на ремонтната база на ул. \"Майчина слава\" №2 в столичния квартал \"Подуяне\", както и от дневника на телефонограмите на депото, с които OFFNews разполага.За скандалния договор сме ви разказвали многократно, но не го бяхме виждали. Някои от текстовете му обаче се оказаха особено интересни.Това е същият този имот, който БДЖ отдаде за две години без търг на \"ЖП Тракция\" на символичната цена от 3293 лева, която отгоре на всичко започна да се плаща 9 месеца след сключването му, а съвсем наскоро при обявена конкурсна процедура се оказа, че има кандидат, готов да плаща 16 пъти повече от досегашния наемател (Б. ред. -  ).Въпреки че \"ЖП Тракция\" е получила една от най-добрите ремонтни бази на БДЖ за смешни пари и въпреки че дълго време изобщо е липсвала оценка на имота - основанието за плащане на наем, частната компания е нарушила условията на шампионския си контракт.В договора за наем, който е с № 112 от 26 май 2016 г. между \"БДЖ-Пътнически превози\" ЕООД и \"ЖП Тракция\" ЕООД, изрично е записано, че в ремонтната база трябва да се ползва само за изпълнението на договор \"Извършване на абонаментна планова техническа поддръжка, експлоатационни прегледи и извънпланова техническа поддръжка на модернизираните електрически локомотиви серия 46-200 и на модернизираните електрически локомотиви серия 44 в експлоатация за \"БДЖ-Пътнически превози\" за двегодишен период\".Конкретният запис е в чл. 5, ал. 2 на контракта. Ето какво пише в него:Освен това в договора има и конкретен запис, който регламентира и какво се случва в случай че \"ЖП Тракция\" реши да използва базата и за ремонт на превозни средства, които не включени в двугодишната ремонтна програма, по която частната компания е изпълнител. В чл. 7 ал. 3 на контракта за наем на ремонтната база пише, че за такова нарушение \"БДЖ-Пътнически превози\" има право да прекрати едностранно договора с Тракцията без предизвестие.А че разпоредбата на контракта не се спазва е ясно отдавна.Още на 26 януари т. г. публикувахме статията . Питането ни тогава остана без отговор, а и нямахме текста на договора за наем с \"ЖП Тракция\" и не бяхме сигурни дали става дума за нарушение или не. Сега вече знаем, че в случая се касае за явно неспазване на договореностите.То обаче изобщо не е единичен, инцидентен случай.На следващите две снимки се виждат локомотиви на частните компании \"СКМ Интернешънъл\" и \"Порт Рейл\", които са минали на ремонт в наетото от \"ЖП Тракция\" хале.Разбира се няма как нелегално частни локомотиви да влизат за ремонт в държавно депо, което би трябвало да обслужва само и единствено точно определени машини на \"БДЖ-Пътнически превози\". „Дневникът за телефонограмите“ на депото е книгата, в която се описват всички приходящи и изходящи локомотиви. Четивото не е особено интересно и не сме го проследили от край до край, но и няколко страници са достатъчни. В него се пази информация за влизането и излизането на локомотив 55-271 – собственост на \"Порт Рейл\", 55-237 – отново на \"Порт Рейл\" и 55-254 – на ТСВ Варна, както и доста локомотиви на \"БДЖ - Товарни превози\" ЕООД. В случая любопитното е, че \"ЖП Тракция\" в случая с приемането на локомотивите на \"БДЖ-Товарни превози\" за ремонт в Подуяне е нарушила не един, а два договора. Компанията имаше контракт да ремонтира такива машини, но по договор цялата работа по тях трябваше да се извършва в база на частното предприятие в столичния квартал Кремиковци, а не в държавно депо.Още по-любопитното е, че \"ЖП Тракция\" бе избрана за изпълнител по ремонтни договори за милиони левове на БДЖ именно на основание, че разполага със собствена база на територията на София, изискване довело до липсата на други кандидати за обществената поръчка.Остава само да гадаем защо БДЖ си е затваряло очите - дали в случая става дума за предварително съгласуван сценарий за облагодетелстване или за безстопанственост от страна на ръководството на БДЖ към имуществото на фирмата.. Частната компания получи лиценз от шефа на Изпълнителна агенция \"Железопътна администрация\" Веселин Василев през 2015 г., който е бивш колега на собственика на новото дружество. Двамата са били заедно в управлението на жп компания на известния бизнесмен Васил Божков. Лицензът бе скоростно даден, след като \"ЖП Тракция\" нае едно празно хале, в което заяви, че ще прави ремонти, а още на следващата година \"БДЖ-Пътнически превози\" и \"БДЖ-Товарни превози\" сключиха договори за милиони с точно тази компания.  ", "date": "2018.06.21", "title": "Широко затворени очи: Защо БДЖ не видя куп нарушения на частна фирма"}
{"url": "https://offnews.bg/politika/manolova-podavam-ostavka-sled-reshavaneto-na-problemite-na-protestira-683023.html", "text": "Омбудсманът Мая Манолова обяви, че ще подаде оставка, ако бъдат решени проблемите на протестиращите майки на деца с увреждания. Тя настоява депутатите спешно да приемат три законопроекта - за личната помощ, за хората с увреждания и социалните услуги, както и за личния фалит.Тя определи това нейно предложение като \"успокоителен бартер\", който предлага на всички, които уж застават зад промените, но не ги гласуват.\"Разбрах, че проблемът на всички, които са срещу палатковия лагер и срещу решаването на проблема на майките, е високото доверие в институцията, което беше съпроводено с укори и подозрения за лични амбиции или цитирам: „краткосрочни политически цели“. Е, аз нямам такива. Ако това е техният проблем – доверието в институцията на омбудсмана, съм готова да подам оставка, а те да решат проблема на майките\", обясни Манолова.До това се стигна след като Националният съвет за интеграция на хора с увреждания отхвърли предложенията ѝ. Законопроектът на Манолова не получи подкрепа от национално представените организации на хората с увреждания, финансовото министерство, синдикатите и бизнеса. Причината - според тях законът не защитава интересите на всички хора с увреждания.По думите ѝ това, че законопороектът за личната помощ не е намерил подкрепа от Националния съвет за хората с увреждания, показва, че проблемът на протестиращите майки няма да бъде решен. \"Беше направен опит от присъстващите да унизят майките с различни изпуснати реплики, изпуснати нерви и да стане ясно, че статуквото в политиките, в системата за хората с увреждания ще бъде запазено\", каза тя.Тя подчерта, че в момента за лична помощ се дават 169 млн. лева, но тези услуги са за 11 158 души. Предложението на Манолова и на протестиращите майки било да се дадат още 100 млн. лева, за да може повече хора да се възползват от асистенти. \"С това увеличение такива услуги ще получават 77 хил. души - 5 пъти повече, при това не на 2 часа както е сега, а според потребностите\", обясни Манолова.", "date": "2018.06.21", "title": "Манолова: Подавам оставка след решаването на проблемите на протестиращите майки"}
{"url": "https://offnews.bg/dw/mlad-lekar-lekuva-bezplatno-v-selata-na-severozapada-683024.html", "text": "Много български лекари отиват в чужбина. Шеип Панев също заминава, но вместо за Западна Европа поема към изоставените села на Северозападна България. За да лекува самотните възрастни хора - без да взима и стотинка.Историята му разказва българската редакция на \"Дойче веле\".Баба Милка е вдигнала кръвното. Сигурно е от сапунените опери, които гледа всеки ден, казва тя. Споделя, че преживява някои от историите много емоционално, а други, които намира за примитивни, само я дразнят. Въпреки това не изключва телевизора. Високото кръвно може да се дължи и на факта, че не си пие редовно лекарствата. „Трябва да си взимаш лекарствата по едно и също време - рано сутрин, а не късно след обяд, това е много важно\", казва ѝ Шеип Панев.Съвсем скоро той ще се дипломира като лекар. Днес е пристигнал в село Лютиброд в Северозападна България на около 100 километра от столицата София. Тук преглежда малкото останали възрастни хора. Северозападна България е един от най-бедните региони в ЕС. Младите хора отдавна са напуснали селата и се прибират само по уикендите. По тези места хората виждат лекар само веднъж в месеца – но само лете. През зимните месеци всичко зависи от времето.Провалът на държавата„Винаги казвам на дъщерята: Ако не дай боже ми се случи нещо и успея да ти се обадя по телефона – едва ли ще те дочакам жива, докато пристигнеш от София. Тук нямаме лекар. Колко пъти съм се молила да намерим някой, който да идва поне в понеделник, сряда и петък. В другия край на селото живее една акушерка, която се грижи за болната си майка. Когато ме заболят силно коленете, отивам при нея, за да ми бие една инжекция“, казва баба Милка.Шеип Панев не иска да се примири с тази ситуация. Вместо това действа - по собствена инициатива и на доброволни начала. Заедно с лекари от една столична болница посещава различни села в Северозападна България - но не само, за да трупа практически опит като лекар: „Длъжни сме да помогнем на хората тук, защото държавата очевидно не се справя. Във всяка възрастна жена виждам сякаш моята баба и това ми стопля сърцето. Хората тук ценят работата ни и се радвам, че мога да сторя нещо добро за тях, че съм им полезен. А това значи, че не живея напразно\", казва младият лекар.Безвъзмездният лекарски труд е просто благословия за неправителствената организация „Проект Северозапад“. От три години Яна Рупева са грижи за забравените хора в региона. „Освен работата ни с възрастните хора се опитваме да интегрираме в обществото и младежи с психически недъзи, които са прекарали целия си досегашен живот в социални домове. Налага се да ги учим на най-елементарни неща - да разпознават часовника, да внимават, когато пресичат улиците, да знаят как се пътува с влак и т.н.“, казва Рупева.Социални услуги – просто нямаВ отдалечените региони на България не съществува функционираща система на социални услуги, добавя тя. Само от дарения Яна Рупева е създала работилница за хора с увреждания. Държавата не отпуска и стотинка. Сега тя иска да създаде и социална кухня, в която хората с увреждания да приготвят и доставят храната за възрастните и самотни хора. „Старците тук изобщо не могат да повярват, че има някой, който е готов да се грижи за тях. Те са безкрайно благодарни, че им се дава възможност да водят приличен живот на старини“, казва Яна Рупева.Лекари като Шеип Панев са абсолютно необходими в тези региони. Спасяването на човешки живот нерядко зависи от бързината на лекарите. „В учебниците четем за онези решаващи пет до десет минути, през които пациентът трябва да бъде реанимиран. На практика обаче линейките пристигат след два, три, а понякога и след четири часа в отдалечените села. Умират хора, които при нормални обстоятелства бихме могли да спасим“, казва Шеип.За съжаление лекари като Шеип се броят на пръсти. Повечето млади лекари ги тегли към Западна Европа, а не към селата в България. „Отварянето на границите, което първоначално приветствахме, имаше и отрицателни последици. Днес нашите лекари напускат България. Утре обаче и българските пациенти ще тръгнат към чужбина и това ще постави под натиск и германската здравна система. За тези неща трябва да се помисли още днес - преди да сме започнали да внасяме евтина чужда ръка отвън\", казва бившата зам.-председателка на Българския лекарски съюз д-р Галинка Павлова.\"Имам дълг към хората тук\"Над 1600 български лекари работят понастоящем в Германия. Шеип Панев обаче не иска да напуска България. „Човек живее само веднъж и всеки сам си взима решенията. Не осъждам моите колеги, които заминават. В България е много трудно за младите лекари. Бих заминал за Германия, но само временно - на специализация, а не за постоянно. Мисля, че имам дълг към хората в България. Искам да остана, за да ги лекувам. Какво ще стане, ако всички заминат оттук?\", казва младият медик.След прегледа при него, Баба Милка, която участва в местна фолклорна група, се отправя към съседното село. „Коленете нещо не ме държат, но гласът ми все още е силен. „За болежките в коленете ще трябва да чакам, докато се появи отново д-р Панев\", казва бабата.", "date": "2018.06.21", "title": "Млад лекар лекува безплатно в селата на Северозапада"}
{"url": "https://offnews.bg/liubov-i-seks/ariana-grande-se-sgodi-683020.html", "text": "Певицата Ариана Гранде се сгоди за комедианта от американското шоу Saturday Night Live (\"На живо в събота вечер\") Пийт Дейвидсън, съобщи CNN.Актьорът потвърди новината при появата си в американското развлекателно предаване The Tonight Show в сряда.Водещият Джими Фалън се пошегува с Дейвидсън, че вече не е нужно да се ожени за Ариана Гранде, за да набере популярност и да бъде гост в шоуто му.\"Но аз го направих и се чувствам сякаш съм спечелил от лотарията\", отговори комедиантът и така потвърди слуховете за годеж.Звездната двойка е заедно от месец. Наскоро Гранде се раздели с предишния си приятел - рапъра Мак Милър и описа в публикация колко токсична е била връзката им.\"Не споделях колко тежка и откачена беше връзката ни, но тя беше точно такава. Ще продължа да се моля от дъното на сърцето си Мак разбере защо се разделихме\", написа певицата.Що се отнася до отношенията ѝ с Дейвидсън, той заяви пред Фалън, че всичко върви идеално.", "date": "2018.06.21", "title": "Ариана Гранде се сгоди"}
{"url": "https://offnews.bg/politika/bsp-vnesoha-iskaneto-si-deputatite-da-niamat-vakantcia-gerb-gi-obvini-683028.html", "text": "БСП внесе в деловодството на парламента предложение за отмяна на лятната ваканция на делутатите. Социалистите искат народните представители да не почиват, докато не решат проблема на протестиращите майки на деца с увреждания.\"Не е човешко докато майките и децата с увреждания през летните месеци седят на жълтите павета, народните представители и Министерски съвет да се пекат по плажовете в България или чужбина\", обясни пред журналисти социалистът Филип Попов.Социалистите обясниха, че с предложението си дават възможност на правителството да си изпълнят обещанията, за да се разрешат проблемите на хората с увреждания в България. Попов припомни, че през 2012 г. предходно правителство на Бойко Борисов е приело стратегия, според която още преди две години е трябвало да бъде приет Законът за социалните услуги.\"Сега сме средата на 2018 г. – този закон е още на ниво концепция. Затова даваме възможност на правителството до края на юли да изработи този закон, както и още други два – Закона за хората с увреждания и Закона за личната помощ, да ги внесат в Народното събрание и през август месец да дебатират и да разрешават проблемите на хората с увреждания, защото чашата на търпението им е прелята\", каза още той и подчерта, че майките протестират от началото на юни пред Народното събрание и в други градове.Според ГЕРБ обаче за пореден път исканията на определена социална група се използват с политически цели. \"Може би това щеше да е приемливо, ако не ставаше въпрос за използването им от страна на една госпожа, която във вчерашния и днешния ден се е регистрирала единствено, че е в сградата на Народното събрание\", коментира депутатът от ГЕРБ Десислава Атанасова. След това от най-голямата партия за пореден път извадиха справка, според която Нинова не гласува в пленарната зала.\"Призовавам колегите да не бъдат толкова крайни популисти. Нормално е, когато стоят искания на определена социална група, политиците да имат чувствителност. Но да се злоупотребява с това и то на фона на безхаберието и неучастието й в работата на парламента- това е недопустимо\", обяви в отговор депутатът от ГЕРБ Десислава Атанасова.На въпрос дали депутатите ще успеят да приемат преди ваканцията промените, които засягат хората с увреждания, Атанасова отговори: \"Ако трябва ще работим с удължено работно време\".\"Когато се налага да се работи, се правят дълги заседания, понякога и среднощни. В повечето случаи опозицията е реагиралана това\", обясни тя.Атанасова се изказа и за заявлението омбудсмана Мая Манолова, че е готова да напусне поста си на обществен защитник в името на това промените да бъдат приети. \"Мога да коментирам оставки, само когато са депозирани в Народното събрание. Мая Манолова е избрана за омбудсман от нас, така че ако смята да я подава и я депозира, вероятно всички парламентарни групи ще направят изявление\", обясни тя.Председателят на парламентарната група на \"Обединените патриоти\" Волен Сидеров пък обяви, че е готов да приеме искането на БСП, ако Корнелия Нинова го убеди в нуждата депутатите да нямат ваканция. \"В пряк диалог можем да видим какво точно искат, за какво го искат. Госпожа Нинова е решила да отговори на обществените виждания и предлага това. Лично аз мисля, че може и да няма ваканция, бих подкрепил такова предложение\", каза той.\"Вчера казах, че може да се предложи да работим и нощна смяна. Трябва да имаме предвид, че парламентът не е цех, в който се произвеждат части. Работата е по-специфична, тя е многостранна, не е само гласуването на поправка в определен закон. Работата ни не е само натискане на бутон в залата. Много голяма част от нея остава скрита, затова се създава впечатлението за бездействие\", добави той.Междувременно стана ясно, че майките на децата с уврежания също вече са информирани за внесеното от БСП предложение.\"Срещнахме се с майките на деца с увреждания пред парламента. Уверихме ги , че поставихме условие на правителството да внесе законодателни предложения до края на юли. Ние имаме готовност с конкретни текстове. Информирахме ги, че изпълнихме ангажимента си към тях\", коментира лидерът на БСП Корнелия Нинова.", "date": "2018.06.21", "title": "БСП внесоха искането си депутатите да нямат ваканция, ГЕРБ ги обвиниха в популизъм"}
{"url": "https://offnews.bg/obshtestvo/dazd-proveriava-dali-sotcialnite-sa-si-svarshili-rabotata-v-sluchaj-s-683032.html", "text": "Държавната агенция за закрила на детето (ДАЗД) ще извърши проверка на работата на дирекция „Социално подпомагане“ - София.Поводът за проверката е казус с две деца, въвлечени в тежък и продължителен родителски конфликт.По информация на OFFNews става въпрос за случай, разгласен от майката в няколко групи в социалните мрежи. Жената с инициали Г.Д. разказва, че е разведена с биологичния баща на двете си деца. Тя споделя, че дълги години е живяла в условията на брутално домашно насилие.Жената посочва, че мъжът продължава да тормози нея и двете ѝ децата, като ги заплашва, че няма да доживеят до следващия си рожден ден.Въпреки че психолози от Комплекс за социални услуги към Столична община са дали гласни показания по делото за родителски права, като са сигнализирали за деца в риск, преди попечителството е присъдено на бащата.Майката разказва още, че документ, доказващ патологията на мъжа, е откраднат от съда и тази кражба се прикрива.Според майката цялата система, включително Агенцията за социално подпомагане, активно работи в полза на насилника и срещу децата ѝ.От ДАЗД уточниха за OFFNews, че ще извършат проверка какво е становището на дирекция \"Социално подпомагане\" по делото за попечителство и въз основа на какви данни е изготвено.Жената настоява за действия от страна на компетентните държавни институции и в писмо до вицепремиера по икономическата и демографската политика Валери Симеонов.", "date": "2018.06.21", "title": "ДАЗД проверява дали социалните са си свършили работата в случай с отнети от майка деца"}
{"url": "https://offnews.bg/politika/bsp-nastoiava-za-izslushvane-na-ministri-zaradi-nov-izbiagal-zatvornik-683039.html", "text": "БСП настояха министърът на вътрешните работи Валентин Радев и правосъдният министър Цецка Цачева да бъдат извикани утре в парламента, за да дадат обяснения за нов случай на избягал затворник.\"Преди минути от интернет сайтове разбрахме, че както казва главният секретар, имаме нов случай на отклонило се лице от български затвор, а всъщност е избягало\", обяви от парламентарната трибуна социалистът Иван Ченчев.От БСП искат Радев и Цачева да обяснят пред депутатите какви мерки са предприети.\"За нас какво остава? Може би да се надяваме, че ще бъде заловен по-бързо, докато не си е пуснал брада\", коментира Ченчев.В края на пленарното заседание председателят на Народното събрание обяви, че ще уведоми министрите за искането.", "date": "2018.06.21", "title": "БСП настоява за изслушване на министри заради нов избягал затворник"}
{"url": "https://offnews.bg/bojni/konar-makgregar-maj-niama-da-otide-zad-reshetkite-683037.html", "text": "Ирландската суперзвезда в смесените бойни изкуства Конър Макгрегър почти сигурно ще отърве затвора за нападение на автобус преди галавечерта UFC 223.Тогава ирландецът потроши стъклото на рейса, в който се возеха бойците. Бившият шампион на организацията вече беше изправен пред съда, но според ММА Мания, ще се измъкне с време зад решетките.В момента адвокатите на Макгрегър преговарят с прокуратурата. Очаква се да се стигне до споразумение - Конър да се признае за виновен и да бъде осъден на глоба и обществено полезен труд.Съдебното заседание, в което по всяка вероятност ще бъде решено какво ще се случи с ирландеца, ще бъде на 26 юли.", "date": "2018.06.21", "title": "Конър Макгрегър май няма да отиде зад решетките"}
{"url": "https://offnews.bg/obshtestvo/chuma-po-kozite-i-ovtcete-registrirana-v-iambolsko-683040.html", "text": "Огнище на болестта „Чума по дребните преживни животни“ (PPR) е било регистрирано в село Воден, в ямболската община Болярово, съобщи БАБХ.Това е първият слчуай, в който заболяването е засечено на територията на ЕС.Проби от животни са изпратени за допълнителен анализ във Финландия.От агенцията уточняват, че болестта не е опасна за хората, но е много опасна за овцете и козите. Наличие на заболяването на определена територия рязко ограничава възможността за търговия с животни, както и с животинска продукция.За ограничаване разпространението на болестта е определена трикилометрова предпазна зона, която ще се следи стриктно и ще се вземат проби. В граничните общини Царево, Малко Търново и Средец от област Бургас, Болярово и Елхово от област Ямбол и Тополовград и Свиленград от област Хасково се забранява търговията, придвижването и транспортът на дребни преживни животни с изключение на тези предназначени за незабавно клане и след разрешение от официален ветеринарен лекар или на такива преминаващи транзит. Забранява се и организирането на пазари и изложби на дребни преживни животни.Заболяването е разпространено в съседна Турция, но на този етап не е ясно как е проникнала заразата на територията на страната. Заболяването се предава при тесен контакт между животните. С цел предотвратяване неговото разпространение и засягане на нови ферми, ще бъдат извършвани проверки за нелегална търговия и придвижване на дребни преживни животни на територията на съответните области. БАБХ препоръчва фермерите временно да ограничат търговията и транспортиране на животни, както и посещение на ферми. Особено важно е да се избягват пътувания до ферми в южната ни съседка или в други трети страни.", "date": "2018.06.21", "title": "Чума по козите и овцете регистрирана в Ямболско"}
{"url": "https://offnews.bg/politika/direktorkata-na-agentciata-po-transplantatcia-podala-ostavka-patcient-683001.html", "text": "Изпълнителният директор на Изпълнителната агенция по трансплантация д-р Мариана Симеонова е подала оставка.Това стана ясно от писмо на пациентските организации \"Заедно с теб\", които снощи изпратиха позицията си в подкрепа на д-р Симеонова. Официална информация от агенцията или от Министерството на здравеопазването засега няма. OFFNews изпрати запитване до ИАТ, след което оттам обясниха, че към момента нито могат да потвърдят, нито да отрекат информацията. Обещаха да има такава днес или утре. Тя е поискала да бъде освободена заради неясните договори отношения с Евротрансплант и невъзможността да се извършват белодробни трансплантации на българи във Виена, тъй като договорът на страната ни с университетската болница там не е подновен, пише clinica.bg.Казусът провокира протести на пациенти. Проблемът не е решен, но от пациентските организации \"Заедно с теб\" се застъпват за директорката с думите, че \"д-р Симеонова работи успешно и отдадено години наред с пациенти, близки на донори и лекари. Успя да постигне много за донорството и трансплантациите в България. Благодарение на нея беше създадено доверие в донорството, тя успя да сплоти пациенти и лекари\".Заставаме твърдо зад професионализма и човечността ѝ и заявяваме пълно доверие към работата ѝ, се казва в позицията.\"Д-р Симеонова живее с каузата за донорството повече от всеки друг в нашата държава. Тя е един от най-читавите отдадени на професията хора. Без нея и малкото, което работи ще спре. Невероятен лекар и човек!\", пише още в писмото, подписано от Пенка Георгиева от \"Заедно с теб\".", "date": "2018.06.21", "title": "Директорката на Агенцията по трансплантация подала оставка, пациентските организации я подкрепиха"}
{"url": "https://offnews.bg/sviat/premierat-na-nova-zelandia-rodi-momichentce-683017.html", "text": "Премиерът на Нова Зеландия Джасинда Ардърн роди момиченце.Бебето тежи 3,310 г и е първото дете на младата министър-председателка.37-годишната Ардърн е родила в болница в Окланд в четвъртък сутринта, четири дни след термина си. Тя ще ползва 6-седмичен отпуск по майчинство, а през това време ще я замества вицепремиерът Уинстън Пиърс. Ардърн увери, че дори в тези седмици няма да изоставя напълно работата си и ще продължи да чете документи.", "date": "2018.06.21", "title": "Премиерът на Нова Зеландия роди момиченце"}
{"url": "https://offnews.bg/politika/podalata-ostavka-rositca-dimitrova-mozhe-da-stane-savetnichka-na-valer-683002.html", "text": "Подалата оставка като зам. социален министър Росица Димитрова може да стане съветник на вицепремиера Валери Симеонов, обяви тази сутрин пред Нова тв председателят на ПГ на ГЕРБ Цветан Цветанов.Тя нямаше друг полезен ход, освен да подаде оставка след всичко, което се изсипа върху нея, но това не означава, че ще я изгубим като експерт, допълни Цветанов.Валери Симеонов публично изрази несъгласието си с отстраняването на Димитрова вчера. Той изрази и раздразнението си поради факта, че то не е било съгласувано с него. Кто вицепремиер той наблюдава именно социалната политика.\"Говорих с Валери Димитрова за Росица Димитрова вчера. И двамата сме на мнение, че тя е добър специалист. Валери Симеоново има намерение да я вземе за съветник в неговия кабинет\", каза Цветанов.Димитрова подаде оставка след критиките във връзка с участието ѝ в 11-ата сесия на Конференцията по Конвенцията за правата на хората с увреждания, проведена в Ню Йорк. Оказа се, че социалното министерство е платило над 16 хил. лв. за самолетни билети само за една командировка. Димитрова е пътувала в бизнес класа с билет за 8306 лв., държавният експерт от отдел \"Интеграция на хората с увреждания\" Надежда Харизанова е била в икономичната класа срещу 2016 лева.\"Да скъп е (билетът, бел. ред.). И на мен не ми харесва, че е толкова скъп\", коментира вчера Димитрова. Тогава тя заяви, че ще се върна на работа в община Велико Търново.\"В Ню Йорк тя е спала в общежитието на консулството и не е похарчила нито лев от бюджета на държавата, за да може да бъде в скъп хотел”, увери Цветанов.\"Росица Димитрова е имала планирана друга командировка, която не е била със средства от държавния бюджет. Три дни преди събитието е решено, че тя трябва да представи България на нужното високо ниво на 11-та сесия на Конференцията на страните по Конвенцията за правата на хората с увреждания в Ню Йорк. България е председател на форума за периода 2017-2018 г. и в това си качество организира конференцията\", поясни още Цветанов.По думите му тя е направила изключително много за хората с увреждания и винаги е работила в интерес на хората.", "date": "2018.06.21", "title": "Подалата оставка Росица Димитрова може да стане съветничка на Валери Симеонов"}
{"url": "https://offnews.bg/112/v-tezhko-sastoianie-e-ediniat-ot-postradalite-pri-katastrofata-s-taksi-683003.html", "text": "Един човек остава в тежко състояние след катастрофата в София снощи, при която се удариха такси и друг лек автомобил. Общо петима души пострадаха при инцидента, който стана малко преди 21.00 часа в сряда в района на булевардите „България“ и „Тодор Каблешков“.На сигнала са се отзовали три линейки. Най-тежко пострадал е 22-годишен мъж, който е с черепно-мозъчна травма и множество тежки наранявания и разкъсвания. Той е транспортиран във ВМА. Говорителят на Центъра за спешна медицинска помощ (ЦСМП) – София Катя Сунгарска обясни, че има и второ момче - на 20 години с нараняване на главата и съмнение за комоцио, което е закарано в „Пирогов“, съобщава \"Фокус\".Другите двама души са с по-леки наранявания. Шофьорът на таксито е с охлузни рани, леко пострадал и не се е налагало транспортирането му в болнично заведение. Началникът на „Пътна полиция’’ към СДВР комисар Тенчо Тенев обясни, че таксито е пътувало по бул. „България“ в посока Околовръстен път, а друг лек автомобил „Опел Корса“ е пътувал от Околовръстния път по бул. „България“ и е искал да завие наляво по бул. „Тодор Каблешков“. Той е минал по разрешен сигнал на светофара. Таксито е преминало на червено и е ударило странично „Опел Корса“, който е завивал наляво за „Каблешков“. „От страничния удар е пострадал тежко пътникът от лекия автомобил „Опел Корса“, водачът също доста е пострадал. Закарани са в болница. От таксито има двама ранени пътници – алжирци. Те също са закарани за преглед в болница. Шофьорът на таксито е с по-леки наранявания. Тестван е за алкохол, резултатът е бил отрицателен“, каза още комисар Тенчо Тенев.", "date": "2018.06.21", "title": "В тежко състояние е единият от пострадалите при катастрофата с такси в София"}
{"url": "https://offnews.bg/sviat/papa-frantcisk-ne-mozhete-da-othvarliate-migrantite-koito-pristigat-683004.html", "text": "Папа Франциск разкритикува политиката на администрацията на Доналд Тръмп за разделяне на семействата на мигранти, преминали незаконно границата с Мексико. В пространно интервю за агенция Ройтерс той заяви също, че популизмът не е отговор на имиграционните проблеми на света, съобщава БТА.В интервюто папата каза, че подкрепя неотдавнашните изявления на американските католически епископи, които определиха разделянето на деца от техните родители като \"противоречащо на нашите католически ценности\" и като \"неморално\".Светият отец се спира и върху скорошната ситуацията в Италия, където правителството реши да не приема кораб със спасени в Средиземно море над 600 мигранти. Плавателният съд в крайна сметка бе приет от Испания. \"Вярвам, че не можете да отхвърляте хората, които пристигат. Трябва да ги приемете, да им помогнете, да се грижите за тях, да ги придружавате и да видите къде да ги настаните, но из цяла Европа\", казва папата. \"Някои правителства работят по този въпрос и хората трябва да бъдат настанени по най-добрия възможен начин, но пораждането на психоза не е лек за проблема. Популизмът не решава нещата. Онова, което решава нещата, е приемането, проучването, благоразумието и предпазливостта\", каза папата.В миналото италианският вицепремиер Матео Салвини, който е лидер на крайнодясната партия Лига, заяви, че Франциск трябва да приеме мигранти във Ватикана, щом е толкова загрижен за тях, припомня Ройтерс.В интервюто Франциск казва, че е натъжен от решението на Доналд Тръмп от миналата година да въведе нови ограничения върху пътуванията и търговията на американците с Куба.Пред Ройтерс 81-годишният папа защити начина, по който ръководи Католическата църква, и каза, че иска да назначи повече жени да оглавят ватиканските департаменти, защото те са по-добри при разрешаването на конфликти.Франциск разкрива, че здравето му е добро с изключение на болки в крака, които обаче били свързани с проблеми в гърба. Той повтори изказването, което направи малко след избирането си за папа през 2013 г., че може някои ден да се оттегли поради здравословни проблеми като предшественика си папа Бенедикт Шестнадесети, но допълни: \"Точно сега дори не си помислям за това.\"Франциск споделя, че е оптимист за разговорите, които могат да доведат до историческо споразумение за назначаване на епископи в Китай. В интервюто той каза също, че може да приеме още оставки на епископи в Чили заради скандала със сексуални посегателства над деца, разтърсил местната католическа църква.По въпроса за реформата на ватиканската администрация папата казва, че тя върви добре, но трябва да се работи още. Той подчертава, че е много доволен, че подетите реформи са направили по-прозрачни скандалните едно време ватикански финанси. За Ватиканската банка, която вече закри стотици подозрителни или спящи сметки, папата посочва, че сега тя работи добре. Той добавя, че е трябвало да вземе някои силни решения в тази насока.", "date": "2018.06.21", "title": "Папа Франциск: Не можете да отхвърляте мигрантите, които пристигат. Популизмът не решава нещата"}
{"url": "https://offnews.bg/obshtestvo/vazduhat-v-sofia-tazi-zima-bil-po-chist-ot-predishnata-683036.html", "text": "Със 100 по-малко са превишенията на фини прахови частици във въздуха на София, отчетени от измервателните станции на Изпълнителната агенция по околна среда през първите три месеца на 2018 г., спрямо първото тримесечие на 2017 г. Освен количествено, намалението е и качествено, като отчетените средни концентрации за тримесечието варират в диапазона между 30 и 53 µg/m3, докато година по-рано са в диапазона 52-77 µg/m3, съобщи Столична община\"Намаляването на броя на среднодневните превишения и на самите средни концентрации на фините прахови частици е резултат от комплексните мерки, които общината заедно с гражданите предприема за подобряване качеството на въздуха. Тенденцията за намаляване е трайна и очакванията ни са тя да се запази. Вярвам, че все по-ясно се осъзнава, че всички участваме във формирането на качеството на въздуха и че от всички нас зависи какъв точно въздух ще дишаме. Дали ще слезем от автомобила си и ще се качим в градския транспорт, дали ще оставим колата си да пуши или ще я приведем в изправност, дали ще изхвърляме по график едрогабаритните отпадъци или не, дали ще паркираме в зелените площи или не, дали ще изберем екологично отопление или не - това са ежедневни малки избори, които всеки от нас прави според възможностите си\", заяви зам.-кметът по околна среда Йоана Христова.Тя припомни, че през последната година Столична община изпълнява комплекс от над 100 заложени мерки от Актуализираната програма за подобряване на качеството на въздуха в София до 2020 г. Една от тях е и приетият през януари от Столичният общински съвет Механизъм с действия при превишения на фини прахови частици.За пръв път тази зима беше въведен „зелен билет“ за градски транспорт. Еднодневната „зелена“ карта за цялата мрежа на градския транспорт струва 1 лев и влиза в сила при стойности на фините прахови частици над 200 µg/m3поне два последователни дни на две градски автоматични станции или на 4 градски автоматични станции в един ден. Тези условия бяха на лице на 28 януари, когато гражданите, закупиха 30 000 зелени билета.През първите три месеца на тази година общината е възложила измиване на улици и булеварди 33 пъти, а общата площ на измитите пътни платна е 3 177 дка.Междувременно Столична община стартира кампания за насърчаване на алтернативното на личните автомобили придвижване в градска среда – включително с градски транспорт, колело или пеша. Лице на кампанията е певецът и актьор Орлин Павлов. Анализите показват, че 57% от замърсяването на въздуха идва от транспорт, докато София е европейската столица с най-много автомобили на глава от населението, а в 70% от колите се вози само по 1 човек.", "date": "2018.06.21", "title": "Въздухът в София тази зима бил по-чист от предишната"}
{"url": "https://offnews.bg/zdrave-i-krasota/kak-deteto-da-ne-se-strahuva-ot-zabolekaria-682965.html", "text": "Посещението при зъболекар може да е стресиращо и за детето, и за родителя. Но това не е задължително, а може да бъде и забавно.Доказва го със своите детски зъболекарски работилници  от Асеновград. В кабинета си тя организира безплатни занимания на деца, като ги учи как да мият зъбките си правилно, как да се грижат за тях, кани ги да седнат на зъболекарския стол и да опознаят „страшните“ инструменти. С много усмивки, търпение и най-вече желание младата лекарка успява да предразположи малчуганите, които са сред любимите ѝ пациенти. Може би, защото тя самата е майка на тригодишно момченце.„Възникването на идеята за дентална работилница се роди съвсем спонтанно покрай отварянето на новия ми кабинет и завръщането ми на работа след майчинство. Като родител, вече бях наясно, че децата изпитват дискомфорт от срещите си с всякакъв род медицински лица. От друга страна, стоеше тежестта от детските ми спомени и моят собствен ужас от чакането на пред кабинет, споделя младата лекарка. - При кратък брейнсторм с близка приятелка, се оформи идеята - защо да не запознавам децата с това, какво представлява посещението при зъболекар и то в условие без да имат реална нужда от помощ. Така ще липсва болка, стрес и се отваря място за безкрайното им любопитство, да ги научим чрез игра.“Идеята проработва успешно и кабинетът се изпълва с любопитни деца и родители, усмихнати и с изплезени малиновочервени езици. Оцветените устички са забавен начин за качествен контрол. „Давам им таблетки под формата на розови бонбончета. Оцветяват в розово и лилаво навсякъде, където децата не са успели да измият добре зъбките и има плака. После ги мием заедно до побеляване“, обяснява д-р Мира. Накрая на работилницата няма дете, което да не е седнало на стола ѝ и отворило уста без страх.Специалният подход към децата не се изчерпва с груповите занимания.Всяка седмица кабинетът отделя един следобед за „отворените врати“ за малки пациенти. Тогава д-р Мира е без престилка, с весели дрехи, и кани децата да опознаят кабинета ѝ преди записания час. Тя съветва родителите да направят няколко такива посещения преди да започне същинското лечение, за да свикне детето с мястото и лекаря.1. . Децата ни се раждат без бактерията Streptococcus mutans, която е главен виновник за кариеса. Заразяването с нея става при споделянето на едни и същи прибори при хранене, както и при целуването им по устата от мами, баби, лели и т. н. Попаднали веднъж с устната кухина на детенцето, те се заселват там перманентно. Моят съвет е детето да не яде от вашите прибори и целувките по устичката да се избягват.2. . Лесно да се каже, трудно да се направи. Бактериите, водещи до кариес, се хранят с останките въглехидратна храна. Ако тези останки се сведат до минимум, до минимум се свежда и рискът от кариес. Ако все пак детето е яло сладко, би помогнало да изплакне устата си след това с вода или поне да изпие няколко глътки.Сокчетата и нектарите са с високо съдържание на захари и редовната им консумация води до кариес. Ако дете пие сокче с добавена много захар или подсладители всеки ден в продължение на 2 месеца и не поддържа добра устна хигиена, то почти сигурно ще има кариес.3. . Водете децата на зъболекар от малки, още преди да имат нужда. Нека свикнат с обстановката, със зъболекаря си, със стола. Така, когато един ден се наложи да се работи в устата им, стресът от непознатото няма да го има. Ако някой от родителите е със страх от зъболекар, по-добре другият родител да води детето на зъболекар. Малчуганите са много интуитивни и усещат страха в родителя си.Децата се страхуват от непознатото, новото, неочакваното, което ги залива в момент, когато обичайно има болка. Работилницата цели точно това - да дойдат, да видят, да разучат, да се отпуснат, да стигнат докъдето те преценят, без да има оказван натиск върху тях.4. . Започва още след появата на първите зъбчета с марля и кислородна или преварена вода. По-нататък се замества с малка четка без паста. Важно е механичното изчеткване на натрупаната плака, за което не е толкова важен видът на пастата, а механичното четкане и подходящата по размер глава на четката. Колкото е по-малка четката, толкова по-лесно се достигат местата. Препоръчително е зъбките да се мият сутрин и вечер. Нека обаче това не става насила. По-добре е детето да пропусне едно миене на зъби, отколкото да остане с неприятен спомен за тази дейност. Нека всичко е приятно, под формата на игра. Моят син се забавлява и ентусиазира много, когато клякам до него и мием зъбите заедно.5.. При децата любопитството е водещото, за да се постави добро начало. После е необходимо постоянство от страна на родителите, защото рутината е нещо, което децата харесват и им създава усещане за сигурност, стабилност и спокойствие. Веднъж създадена в ранна възраст, рутината бива спазвана без особен проблем от децата.Миенето на зъбите, изплакването на устата след ядене, посещението при зъболекаря, правилният хранителен режим - всичко е възможно да се представи под формата на забавна игра на децата, игра, с която те да свикнат, игра, която да стане част от тяхното ежедневие - ежедневие, което ги пази!", "date": "2018.06.21", "title": "Как детето да не се страхува от зъболекаря"}
{"url": "https://offnews.bg/sviat/hiliadi-protestirat-v-rumania-zaradi-promeni-v-npk-i-otstraniavaneto-n-683006.html", "text": "Хиляди хора протестираха в Букурещ и и други градове в Румъния срещу смекчаване на Наказателно-процесуалния кодекс (НПК), което според тях ще затрудни борбата с корупцията, предаде БТА.\"Няма да отстъпим\" и \"Крадци\" скандираха близо 5000 демонстранти пред сградата на правителството в Букурещ.Те размахваха знамена на Румъния, САЩ и ЕС и наричаха \"Червена чума\" управляващата Социалдемократическа партия.Шумни демонстранти влязоха и в сградата на парламента, придружени от депутати на опозиционния Съюз за спасение на Румъния, в момент, когато министър-председателката Виорика Дънчила изнасяше реч от трибуната за наближаващото румънско ротационно председателство на ЕС в първата половина на 2019 г.На няколко пъти имаше сблъсъци със силите на реда. Арестувани са осем души, сред които един германски журналист. Хиляди души протестираха и в градове като Брашов, Сибиу, Тимишоара, Яш и Клуж.В понеделник късно вечерта доминираният от социалдемократите парламент прие изменения в Наказателно-процесуалния кодекс, които според опозицията имат за цел да защитят закононарушители.Сред измененията има намаляване на броя нарушения, за които дадено лице може да бъде пратено във временен арест и драстично ограничаване на времетраенето на следствените действия.Според президента десноцентрист Клаус Йоханис редица изменения целят да фаворизират председателя на Социалдемократическата партия Ливиу Драгня, който може да поиска преразглеждане на присъдата си от две години затвор условно за изборна измама, която от 2016 г. му забранява да се кандидатира за премиер.Днес освен това румънският Върховен касационен съд трябва да обяви присъдата си срещу Драгня по обвинение в подстрекаване към злоупотреба със служебно положение в качеството му на председател на Окръжния съвет на окръг Телеорман в афера с фиктивни работни места.В края на май Конституционният в съд в Румъния задължи президента Клаус Йоханис да отстрани Лаура Кьовеши - ръководител на специализираната прокуратура, която разследва престъпления сред висшите държавни служители и корупция. 45-годишната Лаура Кьовеши се превърна в символ на борбата с корупцията в съседна Румъния. Тя обаче не се харесва на управляващите. Правосъдният министър на Румъния Тудорел Тоадер поиска от президента Кьовеши да бъде освободена от поста си, като я обвини в престъпване на правомощията, неуважение на авторитета на парламента и в клеветнически изявление относно властта в Румъния в западните медии.", "date": "2018.06.21", "title": "Хиляди протестират в Румъния заради промени в НПК и отстраняването на Лаура Кьовеши"}
{"url": "https://offnews.bg/obshtestvo/puskat-dvizhenieto-prez-garibaldi-zatvariat-krastovishteto-na-6-ti-683033.html", "text": "Ремонтът на столичната ул. \"Граф Игнатиев\" се изпълнява в срок, кръстовището с ул. „Денкоглу“ е готово на бетон и се планира на 2 юли да бъде пуснато временно движението през пл. \"Гарибалди\". По-късно ще бъде положена и нова пътна настилка. На 1-ви юли колите тръгват отново по \"Солунска\", а след това ще продължи работата по тротоарите. Това стана ясно по време на среща на столичния кмет Йорданка Фандъкова със строителите и надзора на ремонта на \"Графа\". Пред зам.-кмета Евгени Крусев, районния кмет на „Средец“ Мария Ачкова, проектантите, представители на изпълнителя на обекта G.P Group, както и на всички експлоатационните дружества, които имат инфраструктура в зоната на ремонта, Фандъкова подчерта, че е важно обектът да се изпълни качествено и в срок.В отсечката на ул. „Граф Игнатиев“ от бул. „Витошка“ до ул. „Денкоглу“ са премахнати трамвайните релси и пътната настилка и приключва реконструкцията на подземните комуникации. Изградени са топлофикационният колектор и водопроводната и канализационната инфраструктури, положена е кабелната мрежа на уличното осветление и са изградени нови колектори за електропреносната мрежа. В зоната на площад \"Славейков\" също са демонтирани релсите и настилката и предстои изграждане на колекторите на ЧЕЗ и кабелната мрежа за уличното осветление. На 26 юни започва полагането на новите трамвайни релси.Продължава демонтажът на релсовия път и подмяната на водопроводните отклонения към сградите в участъка на ул. Граф Игнатиев“ от ул. „Раковски“ до ул.„6-ти септември“, както и в участъка от бул. „Васил Левски“ до бул. „Евлоги и Христо Георгиеви“. Предстои на 2 юли да бъде затворено кръстовището на ул. „6- ти септември“ и ул. „Граф Игнатиев“ за реконструкция на топлофикационната мрежа преминаваща през кръстовището. ", "date": "2018.06.21", "title": "Пускат движението през 'Гарибалди', затварят кръстовището на '6-ти септември'"}
{"url": "https://offnews.bg/politika/ofitcialno-debatite-po-vota-na-nedoverie-shte-sa-vav-vtornik-683008.html", "text": "Дебатите по втория вот на недоверие срещу третото правителство на премиера Бойко Борисов ще се проведат на извънредно заседание във вторник другата седмица.Това предложение направи днес председателят на парламента Цвета Караянчева, а след това депутатите го гласуваха със 170 гласа за и 4 въздържал се.Извънредното заседание ще започне в 13:00 часа на 26 юни. Гласуването пък ще бъде в петък - 29 юни. За това, че . Днес дните за обсъжданията и гласуванията бяха официално приети.Темата на вота, който беше внесен вчера от БСП, е провал на правителството в областта на сигурността. Социалистите обявиха, че не са търсили подкрепа от други партии в парламента, но очаквано я получиха от ДПС. Причината - темата е тази, за която от партията на Мустафа Карадайъ настояваха да е обект на първия вот на недоверие срещу третия кабинет на премиера Бойко Борисов.И подкрепата на ДПС обаче не стига, за да падне правителството. БСП и ДПС имат общо 105 народни представители, от \"Воля\" обявиха, че по-скоро няма да подкрепят вота на недоверие, а за да мине той поне 121 депутати трябва да го подкрепят.Това е вторият вот на недоверие към кабинета Борисов 3. И първият беше внесен от БСП, но заради провала на правителството в борбата с корупцията. Тогава той беше отхвърлен - 103-ма депутати от БСП и ДПС гласуваха \"за\", а в подкрепа на кабинета бяха 131 депутати от управляващото мнозинство, както и народни представители от \"Воля\".", "date": "2018.06.21", "title": "Официално: Дебатите по вота на недоверие ще са във вторник"}
{"url": "https://offnews.bg/izvan-terena/sautgejt-niama-da-mozhe-da-vdiga-rakata-si-pri-gol-na-anglia-683010.html", "text": "Селекционерът на английския национален отбор Гарет Саутгейт е контузил рамото си по време на крос в базата на тима в Репино край Санкт Петербург. Той е получил лекарска забрана да се радва по типичния си начин на гол.\"Вече няма да мога така активно да празнувам головете на Англия. Жестът с вдигнат юмрук е недопустим\", казва Саутгейт, цитиран от сайта на ФА.Това не е единствената травма в лагера на британците. Халфът на Тонъм Деле Али, който получи лека контузия в бедрото по време на срещата с Тунис (2:1), най-вероятно ще пропусне втория мач на \"трите лъва\" на Мондиал 2018.На негово място срещу Панама ще започне Рубен Лофтъс-Чийк, чието включване през второто полувреме на първия двубой бе оценено високо. Освен тази рокада, Саутгейт може да предприеме още две промени. Според \"Телеграф\" Рахим Стърлинг, получил доста критики за представянето си и пропуските си срещу Тунис, може да отстъпи мястото си на Маркъс Рашфорд. \"Сън\" пък предполага, че вместо Ашли Йънг срещу Панама ще стартира Дани Роуз.", "date": "2018.06.21", "title": "Саутгейт няма да може да вдига ръката си при гол на Англия"}
{"url": "https://offnews.bg/obshtestvo/liatoto-idva-dnes-do-34-gradusa-v-naj-dalgia-den-682979.html", "text": "Астрономическото лято настъпва днес в 13,07 часа, когато Слънцето ще премине през точката на лятното слънцестоене. Слънцето е на разстояние 153 029 029 km от Земята и се движи над тропика на Рака.  През най-дългия ден в годината ще преобладава слънчево време. Максималните температури ще са между 29 и 34 градуса. След обяд в западната и северната част от страната ще има повече облаци и на места за кратко ще вали, ще гърми и ще духа вятър, според прогнозата на НИМХ. Край морето ще е малко по-хладно - до 32 градуса, а сред вълните до 2 бала термометрите ще сочат 23-26 градуса. Над планините ще бъде предимно слънчево. След обяд, главно над масивите в Западна България, ще се развие купеста и купесто-дъждовна облачност и на места ще превали и прегърми. Ще духа умерен вятър от изток. Максимална температура на височина 1200 метра - около 19, на 2000 метра - около 13 градуса. От утре летните бури се завръщат, възможни са и градушки. В събота температурите падат значително - с 5-6 градуса, вятърът се усилва през уикенда.  ", "date": "2018.06.21", "title": "Лятото идва днес, до 34 градуса в най-дългия ден"}
{"url": "https://offnews.bg/sviat/turtcia-otgovaria-na-sasht-s-mita-varhu-avtomobili-vaglishta-uiski-683007.html", "text": "Турция налага вносни мита върху над двайсет американски продукта - от автомобили до слънцезащитни кремове - в отговор на американските мита върху стоманата и алуминия, предаде БТА.Страната ще наложи мита на обща стойност 267 милиона долара върху американски стоки, внасяни в Турция, възлизащи на 1,8 милиарда долара.Митата, които влизат в сила от днес, са ответна мярка срещу решението на президента на САЩ Доналд Тръмп да наложи мита върху вноса на стомана и алуминий, съответно 25 и 10 процента. САЩ заявиха, че вносът на металите представлява заплаха за националната сигурност. Мярката разгневи традиционни съюзници на САЩ като ЕС, Канада и Турция.Американските мита върху внасяните от Турция стомана и алуминий на обща стойност 1,1 милиарда долара възлизат на 267 милиона долара.Турският министър на икономиката Нихат Зейбекчи обяви, че Турция започва да прилага от днес ответни мита заради \"неразумните\" и \"неприемливи\" допълнителни мита върху стоманата, въведени от Вашингтон.Нововъведените турски мита засягат американските въглища, хартия, бадеми и орехи, тютюневи изделия, необработен ориз, уиски, автомобили, козметика, машинно оборудване и петролни продукти.Турция продължава да се стреми към активни, стабилни и реципрочни търговски отношения със САЩ, заяви още Зейбекчи. Обемът на търговията между Турция и САЩ за миналата година възлиза на 20,6 милиарда долара, според официалните данни.", "date": "2018.06.21", "title": "Турция отговаря на САЩ с мита върху автомобили, въглища, уиски, козметика и др."}
{"url": "https://offnews.bg/obshtestvo/bez-prognozi-za-vremeto-sled-9-iuli-meteorolozite-v-ban-izlizat-na-pr-682999.html", "text": "Метеоролозите от Българската академия на науките излизат днес на протест.Причината: липса на средства за съществуване.Работещите в Националния институт по метеорология и хидрология ще се съберат пред централата на сградата на БАН в 9 ч. Планира се протестът им да продължи час и половина.Ако исканията им не бъдат изпълнени, след 9 юли няма да има метеорологични прогнози, се казва в изявление на НИМХ, чийто протест досега не беше чут.Ето пълния текст на изявлението им:", "date": "2018.06.21", "title": "Без прогнози за времето след 9 юли: метеоролозите в БАН излизат на протест"}
{"url": "https://offnews.bg/tenis/grigor-dimitrov-sreshtu-dzhokovich-na-turnira-v-london-dnes-683000.html", "text": "Григор Димитров се изправя срещу бившия №1 в тениса Новак Джокович днес.Мачът от турнира на трева в Лондон е третият в програмата за деня на \"Куинс клуб\". Първият е с начален час 14.Най-добрият български тенисист има една победа и шест загуби срещу сърбина.Програма:Централен корт, 14 ч.:Д. Мъри / Соареш - Даниел / Коолхофне преди 15 ч.:Ник Кириос - Кайл ЕдмъндНовак Джокович - Григор ДимитровЖулиен Бенето - Адриан Манарино", "date": "2018.06.21", "title": "Григор Димитров срещу Джокович на турнира в Лондон днес"}
{"url": "https://offnews.bg/obshtestvo/v-chasti-ot-deset-stolichni-rajona-bez-voda-dnes-682939.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Подмяна на спирателни кранове зад бл. 33 в „Овча купел“ 2 налага спиране на водоподаването от 09:00 до 21:00 часа на ул. „Антонин Колар“, ул. „Феникс“ и бул. „Президент Линкълн“, ул. „Иван Хаджийски“ от ул. „Феникс“ до ул. „Промишлена“.Пак подмяна на пожарен хидрант на бул. „Сливница“ в Център налага спиране на водоподаването от 10:00 до 18:00 часа на бул. „Сливница“ от ул. „Отец Паисий“ до ул. „Опълченска“. Пресвързване на довеждащ водопровод над с. Мърчаево налага спиране на водоподаването от 10:00 до 22:00 часа на с. Мърчаево. Инвестиционен проект за реконструкция на уличен водопровод на ул. „Могилата“ в кв. „Витоша“ налага спиране на водоподаването от 9:00 до 19:00 часа на ул. „Чавдар Мутафов“ от бул. „Симеоновско шосе“ до ул. „Екатерина Ненчева“ул. „Тодор Чипев“, ул. „Могилата“, ул. „Ради Радев“, ул. „Марин Тодоров“, ул. „Димитър Яблански“ и ул. „Лиляна Паница“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. Изграждане на водопроводни връзки на ул. „Каменица“ в „Горна баня“ налага спиране на водоподаването от 08:00 до 20:00 часа на ул. „Каменица“, ул. „Роза“, ул. „646-та“ ул. „Диамант“ и ул. „Каменица“ между ул. „748-ма“ и ул. „Еделвайс“.Във връзка с подмяна на спирателен кран на ул. „Г. М. Димитров“ в „Дианабад“, се налага спиране на водоподаването от 10:00 до 16:30 часа на ул. „Г.М.Димитров“ №1 ; ул. „Апостол Карамитев“ №2 и №2А.Поради подмяна на сградно водопроводно отклонение на ул. „Кутлувица“ в кв. „Модерно предградие“, се налага спиране на водоподаването от 09:30 до 14:30 часа на бул. „Сливница“, ул. „Старата църква“, ул. „Връх Манчо“, ул. „Справедливост“. Без вода във връзка с подмяна на сградно водопроводно отклонение на ул. „Аличо“ в с. Казичене, ще бъдат от 10:00 до 18:00 часа на ул. „Витоша“ от ул. „Христо Ботев“ до ул. „Аличо“, ул.“ Аличо“ от ул. „Св. Св. Кирил и Методи“ до ул. „Хан Аспарух“.Заради подмяна на сградно водопроводно отклонение на ул. „Жътва“ във вилна зона „Малинова долина“, се налага спиране на водоподаването от 10:00 до 14:00 часа на ул.“ Жътва“.", "date": "2018.06.21", "title": "В части от десет столични района без вода днес"}
{"url": "https://offnews.bg/izvan-terena/sablaznitelna-peruanka-nadaha-inkite-za-frantcia-683019.html", "text": "Какво е световно по футбол без фенките на стадиона. В това се убеждаваме за сетен път, гледайки кадрите със съблазнителната перуанка Нису Каути, която веднага прикова вниманието на световните медии с пищните си форми и безрезервна подкрепа за перуанците.Това не помогна обаче на сънародниците й в първия мач, загубен от Дания с 0:1. Днес инките излизат срещу Франция и Нису им е приготвила допълнителен бонус.При положителен резултат тя планира да свали и без това оскъдното си горнище. Да видим дали този ход ще има успех. Двубоят между Франция и Перу е днес от 18 часа.", "date": "2018.06.21", "title": "Съблазнителна перуанка надъха инките за Франция"}
{"url": "https://offnews.bg/futbol/dimitar-penev-machovete-v-evropa-sa-ot-drugo-testo-683009.html", "text": "Почетният президент на ЦСКА Димитър Пенев коментира жребия на армейците пред \"Тема Спорт\". Пената този път не пътува до Швейцария, а представител бе дългогодишният международен шеф на армейците Илия Илиев.\"\", каза Пенев.", "date": "2018.06.21", "title": "Димитър Пенев: Мачовете в Европа са от друго тесто"}
{"url": "https://offnews.bg/112/politciata-izdirva-izcheznal-33-godishen-mazh-v-sofia-683014.html", "text": "Столичната полиция издирва 33-годишния Виктор Данаилов Зерков, който е в неизвестност от вечерта на 15 юни тази година.Виктор Зерков живее в софийския ж.к. „Овча Купел“.Висок е 175-180 см, с нормално телосложение, кестенява коса, сини очи.Облечен е с къси панталони, черно яке „Адидас”, с цветовете на бразилското знаме на яката. Придвижва с червено колело, с бели надписи на латиница на рамката.Хората, които могат да дадат информация за него, ще помогнат за издирването му като я съобщят на тел.112, 02/9821760, тел. 02/9821755 или в най близкото поделение на МВР.", "date": "2018.06.21", "title": "Полицията издирва изчезнал 33-годишен мъж в София"}
{"url": "https://offnews.bg/kultura/oratoriata-melanholichna-krasota-shte-napomni-za-spasiavaneto-na-bal-683011.html", "text": "Четвъртото издание на музикалния фестивал „Песни на живота\" 2018 г. се открива с европейска премиера на ораторията „Меланхолична красота\" от Георги Андреев и отбелязва 75-ата годишнина от спасяването на 49 000 български евреи по време на Холокоста. Текстът е на Скот Керънс в съавторство с Арие Финкелщайн, а събитието е част от проектите на продуцентската компания „Варна Интернешънъл\".На 5 юли в София и 7 юли в Пловдив от 19:00 часа на сцените на зала „България\" и Летния театър в Стария град ще се съберат над 200 изпълнители от Софийската филхармония, Националния филхармоничен хор „Светослав Обретенов\" и Детския филхармоничен хор с диригент Славил Димитров, солисти от Националния фолклорен ансамбъл „Филип Кутев\" с главен диригент Георги Андреев, Voices Rising and Vocal Point от Консерваторията за млади артисти от Средния Запад, Илинойс, САЩ; еврейският камерен хор Lachan от Торонто и Holly Blossom Temple Choir и Temple Singers от Канада; солисти: Деси Добрева - сопран /Лиляна Паница - Лили/, Боян Василев - тенор /Цар Борис, Пешев/, Петър Петров - бас /Четец, Комисар Белев, Митрополит Кирил/, Осман Мусаоолу - тенор /Равин/, Иван Ангелов - тенор /Равин/. Изпълнителският състав включва повече от 300 инструменталисти и певци, включително Националния филхармоничен оркестър на САЩ, Бостънския Boston Modern Orchestra Project, Детския хор на Индианаполис, Националния филхармоничен хор, ансамбъл „Корикос\" и националния фолклорен ансамбъл на България „Филип Кутев\". Всички са обединени под палката на световноизвестния маестро Хенри Лек.", "date": "2018.06.21", "title": "Ораторията 'Меланхолична красота' ще напомни за спасяването на българските евреи на фестивала 'Песни на живота'"}
{"url": "https://offnews.bg/politika/bsp-podkrepi-protesta-na-meteorolozite-683012.html", "text": "Депутати от БСП и членове на парламентарната земеделска комисия се срещнаха с протестиращите метеоролози от БАН днес и подкрепиха исканията им.Работещите в Националния институт по метеорология и хидрология излязоха днес на жълтите павета, пред централната сграда на Академията на науките, за да изразят протеста си срещу пренасочването на част от субсидията за тях към други пера на БАН. Те настояват пред Народното събрание за промени в Закона за БАН, които да направят невъзможно държавните средства за НИМ да се преразпределят от ръководните органи на Академията.\"Не желаем повече да бъдем използвани като „рекетьор“ срещу българското правителство\", пишат от НИМХ в .\"Протестът на служителите на НИМХ е напълно основателен, тъй като те се нуждаят от средства, за да могат да работят нормално, с нова техника и да получават адекватни заплати“, коментира депутатът от парламентарната група на „БСП за България“ Румен Георгиев след среща с протестиращите.Миналата седмица той поиска от земеделския министър Румен Порожанов отпускането на 400 хил. лв. за НИМХ. Обърна се именно към него с мотива, че голяма част информацията, която институтът изготвя, се ползва от Министерството на земеделието и храните (МЗХ).МЗХ отделя средства за работата на института от 1990 г. до идването на първия кабинет \"Борисов\" през 2009 г.\"Парламентът отпусна 15 000 000 лв. допълнително на БАН, до НИМХ са стигнали едва 100 хил. лв. от поисканите от тях 1 145 000 лв. Учудващо е, че Министерството няма интерес да финансира работата на метеоролозите, то трябваше веднага да реагира и да отпусне средствата, които институтът поиска от министъра още през октомври 2017 г.“, коментира Георгиев.Той ще поиска и среща между него, представители на НИМХ и министър Порожанов във връзка с поисканите 400 000 лв. за института.", "date": "2018.06.21", "title": "БСП подкрепи протеста на метеоролозите"}
{"url": "https://offnews.bg/obshtestvo/klimatat-se-promenia-ban-ne-desetki-ucheni-osvirkaha-rakovodstvoto-683016.html", "text": "Десетки учени протестираха на жълтите павета срещу ръководството на Българската академия на науките, което държи Националния институт по метеорология и хидрология в мизерия с нищожна субсидия.Метеоролозите се събраха в 9 ч. Те носеха плакати, свирки и национални флагове и за около час освиркванията им заглушаваха минаващите по \"Цар Освободител\" автомобили.Те окичиха фасадата на Академията с плакатите си, докато техни представители влязоха вътре за разговор с ръководството.От два месеца на сайта на НИМХ е публикувано протестното им писмо с исканията им. Никой обаче не му обръща внимание. Едва днес, когато учените решиха, че е дошло времето за уличен протест, от ръководството на БАН решиха да ги приемат. Опозиционни депутати от отсрещната сграда на Народното събрание също излязоха и обещаха подкрепа. В 14 ч. с тях ще се срещне и министърът на образованието Красимир Вълчев.Ръководството на БАН декларирало подкрепа към искането за достойно заплащане, стана ясно след разговора в БАН на ръководителя на звено \"Централна метеорологична обсерватория\" Орлин Георгиев.Нито той, нито колегите му обаче вярват, че тя означава нещо повече от празни думи. \"Тази подкрепа нееднократно е декларирана\", обяснява Орлин. Затова от НИМХ днес ще се обърнат и към министъра на образованието.През последните годин председатели на БАН са влизали в дежурната стая на синоптиците единствено когато е имало проблеми - два пъти, по време на протести, обяснява Георгиев защо не вярват на ръководството. Тяхното обяснение е, че ги използват като параван, а те не искат това. Не искат и да ги използват за рекет - синоптиците да протестират, държавата да даде пари за НИМХ и ръководството на БАН пак да им ги отнеме.Затова метеоролозите искат промяна в Закона за БАН, която да осигури разписването на бюджета за института им в отделно перо по бюджета на БАН, така че субсидията да не може да се пипа от ръководството.В същото време, на сайта на БАН бе публикувано следното съобщение:", "date": "2018.06.21", "title": "Климатът се променя, БАН - не! Десетки учени освиркаха ръководството на Академията"}
{"url": "https://offnews.bg/futbol/rosi-za-liga-evropa-ako-sme-gotovi-mozhem-preborim-vadutc-683015.html", "text": "След победата на Левски над Хебър Пазарджик с 4:0 в контрола, треньорът на \"сините\" Делио Роси говори за контузените футболисти в състава и жребия в Лига Европа, където тимът ще се изправи срещу Вадуц.\"Вече казах, че това е период с големи натоварвания и контузии се случват. Имаме някои невъзстановени от миналата годна като Нашименто, Ривалдиньо, Иванов - те все още не са готови. Те следват рехабилитационна програма. Цветкович има също неотшумял проблем, Вутов е с възпаление на коляното.Тези неща се случват. Те са част и от манталитета на играчите. Те би следвало да са провели подготовка преди лагера. Паулиньо - възможно е да не играе в първия мач от Лига Европа. Той се опита да вземе една висока топка и разтегна.Никога не зависи от противника. Винаги зависи от нас. Ние трябва да се подготвим добре. Ако сме готови, можем да се преборим с тези съперници. За нас са важни мачовете след неудачите от миналата година, трябва да преодолеем тези двубои и да вървим напред.Мисля, че времето за подготовка ще ни стигне, въпреки че ни липсва още някой футболист, за да направим състава оптимален. Клубът знае на кои постове са ни нужни играчи. Знае го от преди три месеца. Тренирам футболистите, които имам. Надявам се да завършим селекцията преди началото на сезона\", каза Роси.", "date": "2018.06.21", "title": "Роси за Лига Европа: Ако сме готови, можем преборим Вадуц"}
{"url": "https://offnews.bg/sviat/tramp-smekchi-tona-i-spria-razdelianeto-na-detca-ot-roditelite-im-po-g-683021.html", "text": "Президентът на САЩ Доналд Тръмп подписа вчера указ за прекратяване на практиката за разделяне на деца мигранти от родителите им при незаконно влизане в страната, предадоха Ройтерс и Франс прес. \"Не харесвах да виждам как биват разделяни семейства\", каза Тръмп на церемонията по подписването на нормативния акт. В същото време той подчерта, че здравата охрана на южната граница на САЩ с Мексико остава приоритет за него. Франс прес определя указа на Тръмп като зрелищен обрат, който слага край на една практика, струвала многобройни критики на администрацията на президента на САЩ. Малко по-рано източник от правителството каза, че Тръмп ще подпише нормативния акт още същия ден. Той обясни, че указът ще даде на семейства нелегални имигранти с деца предимство при разглеждане на техните случаи. Нормативният акт обаче няма да сложи край на т. нар. политика на нулева толерантност на администрацията на Тръмп към нелегалната имиграция, подчерта в същото време цитираният източник, пожелал анонимност. По-рано днес президентът на САЩ каза, че скоро ще подпише \"нещо\" с цел спиране на разделянето на деца мигранти от техните родители, с които са влезли незаконно в страната. Искам да реша проблема с разделянето на мигрантски семейства на границата между Мексико и Съединените щати, каза Тръмп пред репортери в Белия дом.", "date": "2018.06.21", "title": "Тръмп смекчи тона и спря разделянето на деца от родителите им по границата на САЩ"}
{"url": "https://offnews.bg/sviat/vodeshta-se-razplaka-v-efir-dokato-chete-kak-tramp-razdelia-detca-ot-683018.html", "text": "Телевизионна водеща в американската обществена телевизия NBC се разплака в ефир, докато съобщава информацията, че администрацията на Доналд Тръмп разделя малки деца от родителите им и ги държи затворени по границата на САЩ с Мексико.Във вторник вечерта емисията на телевизия MSNBC върви нормално, докато новинарката Рейчъл Мадоу не трябва да прочете информация, дошла току-що от \"Асошиейтед прес\".Мадоу губи контрол над емоциите си, когато чете и разбира за хилядите деца и бебета, държани по границата на САЩ, разделени от родителите им. В съобщението е използван терминът който водещата с трудно успява да произнесе.Актът на разделяне на деца от майките им на границата е част от приетата политика за \"нулева толерантност\" към миграцията. Родителите се разделят с децата си, защото са извършили престъпление, влизайки в САЩ нелегално, беше обяснението на властите.Тръмп и Белия дом понесоха унищожителни критики, като срещу американския президент глас надигна дори съпругата му - Мелания Тръмп, която се обяви против това и призова за промяна.Тя не закъсня - през вчерашния ден Тръмп подписа заповед, с която да се спре разделянето на деца от родителите им на границата.Видео от емоционалния изблик на Мадоу:", "date": "2018.06.21", "title": "Водеща се разплака в ефир, докато чете как Тръмп разделя деца от майките им на границата"}
{"url": "https://offnews.bg/obshtestvo/trend-polovinata-balgari-iskat-nato-59-podkrepiat-es-683013.html", "text": "49 на сто от българите биха гласували за оставане на България в НАТО спрямо 24%, които смятат, че страната ни трябва да  напусне алианса.Това сочи национално представително проучване на агенция \"Тренд\" по поръчка на в. \"24 часа\".Изследването е проведено сред 1008 пълнолетни граждани между 1 и 9 юни 2018 г., като използваният метод на регистрация е пряко интервю „лице в лице“. При евентуален референдум за излизане на България от Европейския съюз 59% от анкетираните биха гласували против. 20 на сто отговарят, че ще гласуват \"за\", а 21% не могат да преценят.Според 40% от интервюираните ЕС има нужда от съществена промяна в начина си на функциониране. 29% считат, че тази промяна трябва да е малка, а едва 7 на сто са на мнение, че не е необходима каквато и да било промяна.36% посочват, че ЕС трябва да дава повече власт на отделните национални държави, а 35 на сто отговарят, че Съюзът трябва да се стреми към по-силна интеграция между различните страни-членки.Една от тенденциите, които \"Тренд\" отчита, е че в началото на председателството на Съвета на ЕС българите са имали по-сериозен интерес към него. През януари 53% са следили новините, свързани с председателството, а 43% не са.  В последния месец структурата е обърната – 56% декларират, че не следят новини свързани с него, а 40% следят. 41 на сто са на мнение, че България се справя с председателството на Съвета на ЕС, докато 19% не мислят така. Основната част от деклариралите, че България не се справя, са симпатизантите на БСП, посочват от агенцията.Проучването показва още, че ГЕРБ продължава да запазва лидерската си позиция с малко над 3% преднина пред основния си опонент в лицето на БСП.Ако днес се проведат парламентарни избори 23,1% биха гласували за ГЕРБ, а 19,8 на сто биха подкрепили БСП. ДПС се нарежда на 3-то място с 6,6%, следвани от \"Обединени патриоти\" с 5.5%.Извън парламента ще останат \"Демократична България\" с 2,1%, ВОЛЯ на Веселин Марешки, която би получила 1.9% от гласовете, и Реформаторският блок с 1,2%34% от анкетираните отговарят, че изобщо не биха гласували на парламентарни избори. ", "date": "2018.06.21", "title": "'Тренд': Половината българи искат НАТО, 59% подкрепят ЕС"}
{"url": "https://offnews.bg/obshtestvo/organizatcii-na-horata-s-uvrezhdania-sreshtu-majkite-fondatcii-platil-683034.html", "text": "Национално представените организации на хората с увреждания и протестиращите майки на деца с увреждания отново се изправиха едни срещу други. Организациите обявиха, че проверяват сигнали за финансирани от чужди фондации и финансови институции социални проекти, като част от парите са отишли за организиране на протести. Сигналите пристигнали от членове на организацията и са подплатени с документи, които са публични. Според тях над 1 млн. лева са отишли за организиране на протести. Ще съберем и проверим всички факти и след това ще ги дадем за официален одит и разследване, обяви зам.-председателят на Националния съвет за интеграция на хората с увреждания Адриана Стоименова. Тя отказа да даде повече информация на този етап, но призова медиите да помогнат за разследването. По думите ѝ тези, които са финансирали подобни проекти, искат нещата да останат в този вид и да няма никаква промяна за хората с увреждания. Организациите на хората с увреждания се обявиха против протеста на майките на деца с увреждания и отново изразиха позицията си против подготвения с тяхна помощ законопроект за личната помощ. Те обясниха, че по данните към момента хората с увреждания у нас са 648 685 души, като към тази бройка не включени старите досиета, а новите не са в пълен размер, така че действително броят им е по-голям, докато законопроектът се отнася само за около 70 000 души. Настояваме личната помощ да бъде включена в Закона за социалните услуги, който се подготвя в момента, и да е за всички, които имат нужда от подкрепа, независимо от вида и степента на увреждане, каза Стоименова.За мен е странно, че в момент, в който имаме подадена ръка и се работи по законите за хората с увреждания, има протести, подчерта тя.  Васил Долапчиев от Съюза на слепите в България пък посочи, че се полагат усилия за разделяне и противопоставяне на двете групи. Вместо това трябва да има общо решение за промени, защото решаването на парче е довело до сегашните резултати. Той се обяви против исканите от протестиращите майки оставки, като нарече искането популистко. Организациите категорично обявиха, че с протестите на майките се цели да се разсее вниманието и концентрацията, за да не се случат промените, които се подготвят в момента на няколко нива и които засягат всички хора с увреждания. Павел Савов от БАРИС пък посочи, че в момента някой се опитва да \"яхне\" хората с увреждания. Той обяви, че организациите планират да излязат с шатра пред Националния стадион \"Васил Левски\", където всеки ще може да се запознае с проблемите им. Протестиращите майки също обявиха позицията си срещу национално представените организации на хората с увреждания. Те настояват субсидирането на дейността им да спре, тъй като са доказано неефективни и работата им е пряко свързана с неефективното социално министерство. Родителите предлагат и включването на експерти от държави с добре развита социална политика в извършването на реформите в сферата на уврежданията у нас.", "date": "2018.06.21", "title": "Организации на хората с увреждания срещу майките: Фондации платили над 1 млн. лв. за протести"}
{"url": "https://offnews.bg/temida/4-godini-zatvor-za-shofior-sgazil-dete-na-peshehodna-pateka-683052.html", "text": "4 години ще лежи в затвора Кирил Георгиев, който миналата година сгази 16 – годишния Костадин Джардов на пешеходна пътека край Атия. Тежката катастрофа на главния път Бургас – Созопол остави родителите без единственото им дете. На 20 ноември миналата година 16-годишният ученик Костадин Джардов тръгва за училище – бургаската Професионална гимназия по туризъм. Около 6:45 ч. пресича пешеходната пътека на рисковото кръстовище до военоморската база, защото автобусът за Бургас не влиза в селото, а спирката е на пътя. Тогава го помита джипът, управляван от Кирил Георгиев. Възрастният мъж, пенсионер, е шофирал с 95 км/ч, при разрешени 60. Въобще не е намалил преди пешеходната пътека, нито се е съобразил с времето – облачно, с мокра пътна настилка. Ударът е бил толкова силен, че тялото на момчето отхвърча на 53 метра и Костадин умира. Бащата на загиналото момче, което му е единствен син, Апостол бе на заседанието и плачеше през цялото време. Майка му е рускиня и предпочете да не присъства на делото. Апостол сподели, че Кирил никога не го е потърсил:А самият Кирил обясни това пред медиите:В Бургаския окръжен съд Кирил призна вината си и делото тръгна по съкратеното производство. Въпреки сериозния си опит зад волана, се оказа, че е имал нарушения, свързани с висока скорост, неплащане на застраховка, неработещи фарове, шофиране без колан…Едва в съдебната зала, Кирил се обърна към почернения баща и му каза, че съжалява и му поднася съболезнования. Георгиев сподели, че няма ден, в който да не мисли дали не е можел да предотврати инцидента и да върне времето назад. Мъжът изживял посттравматично душевно разстройство след катастрофата. Въпреки чистото му съдебно минало, окръжният съдия Катя Господинова бе категорична, че деянието представлява обществена опасност и посочи, че на пътя един миг невнимание, коства човешки живот и разбити съдби.Седем години затвор поиска окръжният прокурор за Кирил, адвокатите на семейството на детето – с 1 – 2 години повече, а колегите им, защитаващи шофьора – дори условно наказание. В крайна сметка, наказанието се редуцира, защото делото се гледа по съкратеното следствие и крайната е 4 години затвор. Апостол Джардов бе категоричен, че ще я обжалва. Днес, край с. Атия се изгражда пешеходна пасарелка, а автобусът влиза в селото, но семейството на Костадин никога няма да го види като абитуриент, а съучениците му – да седнат до него в класната стая.", "date": "2018.06.21", "title": "4 години затвор за шофьор, сгазил дете на пешеходна пътека"}
