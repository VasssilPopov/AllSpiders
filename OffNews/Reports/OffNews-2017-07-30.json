{"url": "https://offnews.bg/sviat/rusia-demonstrira-voenna-mosht-na-parad-nachelo-s-putin-661677.html", "text": "На фона на демонстрациите на военна сила между САЩ и Северна Корея и американските заплахи към Китай, Русия също показа военна мощ на парад в Санкт Петербург по случай Деня на военноморския флот, присъствието си подчерта и руският президент Путин.Той обходи с катер корабите участващи в парада, а редом до върховния главнокомандващ, над когото се развяваха президентският щандарт и Андреевският флаг, стояха министърът на отбраната Сергей Шойгу и командващият ВМС адмирал Владимир Корольов.На празника, който традиционно се провежда последната неделя от юли, държавният глава поздрави екипажите на корабите, след което катерът му пусна котва до Адмиралтейската крайбрежна улица, откъдето той наблюдава парада.За първи път в историята на военноморските паради в Санкт Петербург в днешния участваха повече от 5 хил. моряци от Балтийския, Северния, Черноморския и Каспийския флот. Общо 50 кораба и подводници бяха на парада. Над града прелетяха 40 самолета и хеликоптера на морската авиация. Зрителите видяха за първи път тежкия атомен ракетен крайцер \"Пьотр Велики\", най-голямата атомна подводница в света \"Дмитрий Донски\", новата фрегата \"Адмирал Макаров\", кораба за борба с подводници \"Вицеадмирал Кулаков\" и др., пише ТАСС. В празника участваха и кораби от Китай, които преди няколко дни проведоха общи учения с руски моряци в Балтийско море.Президентът Путин поздрави руските моряци и им благодари за \"достойната служба и вярност към родината и народа\".Той напомни, че историята на Русия е \"неразривно свързана с победите на безстрашния военноморски флот\", цитирайки специално битките за Одеса и Севастопол през Втората световна война, и подчерта, че \"Русия е мощна военноморска държава\".Парад в чест на руския военноморски флот се състоя за първи път и в сирийския град Тартус, където Русия разполага с база. Начело на парада беше подводницата от Черноморския флот \"Краснодар\", която заедно с фрегатите \"Адмирал Есен\" и \"Адмирал Григорович\" в края на юни нанасяше удари с крилати ракети по бази на бойци в Сирия.", "date": "2017.07.30", "title": "Русия демонстрира военна мощ на парад начело с Путин"}
{"url": "https://offnews.bg/futbol/spriagat-finalist-v-shampionskata-liga-za-naslednik-na-zhadnoto-v-levs-661687.html", "text": "Левски ще има нов треньор от понеделник, твърди вестник \"Труд\". Според информацията днешното домакинство на \"сините\" срещу Витоша (Бистрица) ще е последният мач на настоящия треньор Николай Митов - Жадното, след който ще се осъществи треньорска рокада.За заместник на Митов се спряга известен специалист от чужбина, работил в Англия, където солидни контакти има собственикът Спас Русев.На \"Герена\" усилено пазят в тайна кой е той, но според публикацията фаворити са Аврам Грант и Никодимус Папавасилиу.Грант е бивш мениджър на Челси. С лондонския клуб той игра финал в ШЛ, загубен с дузпи от Манчестър Юнайтед. За последно Грант води националния тим на Гана, но през февруари напусна поста си.Преди няколко дни пък Левски отрече, че преговаря с Папавасилиу, който в момента работи като скаут на английския Нюкасъл.", "date": "2017.07.30", "title": "Спрягат финалист в Шампионската лига за наследник на Жадното в Левски"}
{"url": "https://offnews.bg/futbol/trudno-e-da-vpechatlish-zlatan-661682.html", "text": "Шведската мегазвезда Златан Ибрахимович е известен с огромното си его и беспорните футболни умения, с които е радвал феновете от Амстердам до Милано, Барселона, Париж и Манчестър.Той е видял и 2 и 200 във футбола и трудно може да бъде впечатлен от нещо. Опит да му вземе акъла направи обаче норвежецът Тобиас Бекс, майстор в жонглирането и т.нар. фрийстайл.Той пропътува разстоянието до Стокхолм, за да демонстрира наистина изумителните си умения пред своя идол. Шоуто се получи доста зрелищно, а Златан търпеливо му се наслади.За финал той само се усмихна с половин уста и плясна няколко пъти вяло. Това би обидило всеки артист, но не и Тобиас, който страшно се въодушеви от пестеливата реакция на Ибракадабра.\"Той е невероятен футболист и човек\", написа младежът.", "date": "2017.07.30", "title": "Трудно е да впечатлиш Златан"}
{"url": "https://offnews.bg/leka-atletika/jolo-nikolov-specheli-izprevari-lifta-661684.html", "text": "Един от най-известните ни атлети в средните и дългите бягания в Йоло Николов спечели четвъртото издание на атрактивното състезание \"Изпревари лифта\".При дамите първа е учещата в САЩ националка Милица Мирчевал информира Спортал . Тазгодишната напревара бе с джакпот от 3000 лв. Стартът по традиция бе на начална станция на лифта \"Бай Кръстю\" над Драгалевци, а финала е на горна станция.Дължината на трасето под лифта е 1800 м със сборна положителна денивилация от 411 м и среден наклон от 24,4%. Второто трасе е с денивилация от 427 м и е дълго 2300 м и има среден наклон от 18,9%.Най-изненадващо повечето от водещите състезатели предпочетоха да бягат по по-дългото трасе. До финала при професионалистите бягащи за джакпота достигнаха 15 атлети. Победителят Йоло Николов финишира за 15,31 мин, което бе с 35 секунди по-слабо от времето на лифта, който всички преследваха.При дамите Милица Мирчева даде време от 18,21 мин. Въпреки, че и тази година никой не изпревари лифта, организаторите раздадоха на първите трима при мъжете 1800 лв от наградния фонд. Мирчева пък получи 300 лв. В масовия старт до финала достигнаха 87 души, като с най-добро време бе Димитър Трапов от Гоце Делчев.", "date": "2017.07.30", "title": "Йоло Николов спечели \"Изпревари лифта\""}
{"url": "https://offnews.bg/sviat/balgarin-e-postradal-pri-sumatohata-ot-prestrelkata-v-germania-661690.html", "text": "Български гражданин е пострадал при инцидента в клуб \"Грей\" в германския град Констанц, провинция Баден-Вюртемберг. Това съобщиха от пресцентъра на МВнР, като се позовават на полицията в града.Германските власти са информирали българското консулство, че българинът не е пострадал при стрелбата, а се е наранил при създалата се ситуация на уплах. Полицията не е пожелала да даде допълнителна информация и данни за пострадалия българин. Съгласно германското законодателство негови лични данни може да бъдат предадени на българските власти само при изразена от нашия сънародник изрична молба.Генералното консулство ще продължи да бъде в контакт с местните органи на реда и ще информира за ситуацията.Дипломатите ни са получили инструкции от София да оказват максимално съдействие на пострадалия и неговите роднини при нужда.Припомняме, че в 4.30 ч. местно време в нощта срещу неделя в клуб \"Грей\" в Констанц бе открита стрелба, при която загина един човек, а други трима бяха сериозно ранени. Полицията застреля извършителя, като по първоначални данни не става въпрос за терористично нападение.От Външно министерство публикуваха и номер за всички български граждани, които желаят да получат актуална информация по случая. Това могат да направят на телефоните на генералното консулствопо на България в Мюнхен:Teл.: +49 89 171 176 14; +49 89 171 176 15Дежурен телефон в извънработно време: +49 172 888 10 56", "date": "2017.07.30", "title": "Българин е пострадал при суматохата от престрелката в Германия"}
{"url": "https://offnews.bg/sviat/rekord-v-india-zaloviha-korab-prenasiasht-1-5-tona-heroin-661685.html", "text": "Индия задържа кораб, пренасящ 1,500 килограма хероин, на стойност 545,94 милиона долара, предава Reuters .Това се случи край бреговете на западния щат Гуджарат, заяви говорител на индийските Военноморски сили.В изявление на ВМС на Индия се каза, че това е най-голямото количество наркотици, които индийските власти са задържали наведнъж към днешна дата.", "date": "2017.07.30", "title": "Рекорд: В Индия заловиха кораб, пренасящ 1,5 тона  хероин"}
{"url": "https://offnews.bg/futbol/natcional-podpisa-sas-slovashki-grand-661689.html", "text": "Защитникът Васил Божиков подписа договор днес за три години със словашкия гранд Слован (Братислава), обявиха медиите в страната и след това и официалната страница на клуба.Божиков пристига със свободен трансфер от турския Касъмпаша, където от миналото лято се оказа извън сметките на треньорското ръководство.За бъдещето на Божиков имаше вариант и в ЦСКА-София, но самият той не е бил възхитен от подобен вариант, тъй като трудно би взел някое от титулярните места в защитата на гранда от Борисовата градина.Заедно с Божиков при небесносините от Братислава пристига и левият защитник Диамантис Хухумис, който досега е играл за гръцкия Панатинайкос (Атина).\"Много съм щастлив, че подписах договор със Слован. Знам, че идвам в най-големия клуб в Словакия. Искам да допринеса, за да бъде този отбор още по-успешен.През лятото имах няколко оферти, но Слован ме привлече най-много. Ще работя усилено, така че се надявам бързо да вляза във форма и да заиграя\", каза пред официалната страница на Слован 29-годишният футболист, който може да играе и в центъра, и като ляв бранител.Това че не беше титуляр в турския си отбор, не попречи на Божиков да бъде викан всеки мач в националния състав на нашата страна. Той има 7 мача с националния трикольор, а преди да рита две години за турския Касъмпаша, е играл за Литекс Ловеч, Миньор Перник, Гигант Съединение в Трета лига.", "date": "2017.07.30", "title": "Национал подписа със словашки гранд"}
{"url": "https://offnews.bg/futbol/galiani-dovolen-ot-novia-milan-661693.html", "text": "Бившият вицепрезидент на Милан Адриано Галиани изрази задоволството си от активността на \"росонерите\" на трансферния пазар.След една нулева година китайските собственици развързаха щедро кесията и купиха играчи за близо 200 милиона евро с ясната амбиция да върнат Милан на върха на италианския и европейски футбол.С имена като Леонардо Бонучи Милан си връща блясъка и се надява да сложи край на живуркането като средняк в Серия А.\"Аз съм спокоен за бъдещето на Милан. Радвам се, че продадохме клуба на собственик, който е активен на пазара. Силвио Берлускони също следи внимателно новините. Милан ще остане завинаги в нашите сърца. Не мога да не се радвам, че Джиджо Донарума подкрепи проекта, като предподписа\", коментира Галиани.Междувременно стана ясно, че от Байерн (Мюнхен) са отхвърлили оферта на Милан за Ренато Санчес на обща стойност 45-50 млн. евро, твърди Sky Sport Italia, цитиран от Спортал. 10 млн. евро е било предложението за едногодишен наем, а останалите пари са били за евентуално откупуване след това.В Бавария обаче не бързат, защото, както вече признаха, около 10 клуба са проявили интерес към младият португалец. Отделно днес наставникът Карло Анчелоти участва в поредна пресконференция, на която пак заяви, че не е взел крайно решение относно Санчес.“Да го пускаме под наем ли? Има още време, за да си помислим. Той стартира лошо при нас, но сега вече започва да показва качествата си”, коментира треньорът на Байерн.", "date": "2017.07.30", "title": "Галиани доволен от новия Милан"}
{"url": "https://offnews.bg/analizi-i-komentari/prichinata-za-bezprichinnoto-nasilie-661674.html", "text": "Вярно е, че от побоя над журналиста Иво Никодимов излезе и добра новина – солидарността, която предизвика и в колегията, и в цялото общество. Тя обаче беше съчетана с едно стъписване – не само от размерите, които насилието е взело, но и от възможността то да се окаже безпричинно, както твърдеше самият Никодимов. Каквато и причина да е предизвикала побоя му, би била по-успокоителна, отколкото никаква. Защото това значи, че простотията вече е стигнала до физическа репресия. Значи, че предупрежденията за опасността от подценяването на културата, от силно ограничената подкрепа за изкуството, науката и образованието са се оказали основателни.В основата на културата стоят забрани, които спазваш, тя очертава граници, които не можеш да си позволиш да прекрачиш. Отсъствието ѝ, обратно, прави поддаването на нагоните безпрепятствено, стимулира проявите на агресия. А очакването, че навсякъде, където на някой му хрумне те да удари и нищо не го спира отвътре, ще има полицай, е повече от утопично.Причините за безпричинното насилие са Динко и Петното, дупарата на Гери-Никол и средният пръст на Сузанита, враждебната реч, вагоните непрочетени книги, лошият вкус сред публичните елити и пр., и пр. Въпрос на случайност е само чия точно физиономия ще бъде обезобразена.Тази седмица по повод на 75-ата годишнина от разстрела на Никола Вапцаров отново, особено в социалните мрежи, сблъскаха мнения антикомунисти и носталгици. Настървено спореха дали е голям поет или не, но всъщност слабо се интересуваха от това. Отрицателите му го използваха, за да изобличат комунизма като тероризъм, а защитниците му - за да оправдаят историческата роля на Съветския съюз и неговите български поддръжници. И едните, и другите се опираха на спорната логика, че големият поет не може да е терорист, но разчетена, разбира се, от срещуположни позиции.Никола Вапцаров продължава да е жертва на несъстоялия се у нас дебат за близкото минало. Ако се беше състоял, поетът спокойно можеше да се оттегли в историята на литературата и специалистите по нея да се занимават с оценката му. А не хора, които имат да си уреждат сметки за друго.Несъстоялият се дебат за близкото минало е довел и до още нещо – той вече не е между комунизъм и антикомунизъм, а между антикомунизъм и противници на антикомунизма с днешна дата. Което, разбира се, не е в полза на антикомунизма, защото го лишава от историческия му опонент, подменя го.Причината е в един роден политически парадокс: БСП, за която дори се спореше дали въобще има право на съществуване при демокрацията, устойчиво присъства в политическия пейзаж на прехода, докато десните, въпреки че получиха големия исторически аванс от падането на комунизма, почти ги няма. А доколкото ги има демонстративно бягат от антикомунизма като идеология. Така че сега той може да разчита главно на персонални гласове.Договорът с Македония, за чието подписване Парламентът гласува през седмицата, може пък най-после да успее да извади отношенията ни със съседите от националните митологии и да ги вкара в реалната политика. Или по-точно да промени наложилите се политически употреби на тази митологии. Защото антибългарските настроения в Македония са израз не толкова на стремеж към национална независимост, колкото са другото име на сърбоманията и съответното влияние, което тя носи. И по православната дъга стига до Кремъл.В този смисъл ако нашата подкрепа изиграе някаква роля и Македония наистина влезе в НАТО, това вече ще е съвсем друга държава. Защото това в кой геополитически отбор играеш има далеч по-голямо значение за националната съдба от митовете и легендите, които разказваш за нея.", "date": "2017.07.30", "title": "Причината за безпричинното насилие"}
{"url": "https://offnews.bg/futbol/tcska-sofia-oskuba-kanarchetata-661695.html", "text": "Жесток бой отнесе отборът на Ботев Пловдив в базата си в Коматево от вицешампиона ЦСКА София в двубой от третия кръг на Първа лига.Столичани разгромиха участника ни в Лига Европа с 6:2 и върнаха надеждите на феновете си, че имат сили да се преборят за шампионската титла. Дори и опитите на рефера да повлияе на резултата не помогнаха на пловдивчани, които имат оправдание с това, че им предстои мач реванш с португалския Маритимо.В герой за тима от Борисовата градина се превърна бразилският таран Фернандо Каранга, който отбеляза хеттрик, преди да напусне терена поради контузия. Два гола добави Кирил Десподов, а с един се отчете Тиаго Родригес. За домакините се разписаха Лъчезар Балтанов и Омар Косоко.ЦСКА можеше да направи успеха си още по-убедителен, но два гола на Каранга бяха отменени поради засада, а веднъж и гредата спаси пловдивчани от попадение.Футболистите на Стамен Белчев пък пропуснаха още 3-4 отлични възможности за гол. ЦСКА поведе с 2:0, след което резултатът беше намален с цената на нарушение в атака на играчите на Ботев. Малко по-късно реферът не отсъди и дузпа или поне нарушение срещу Фернандо Каранга в наказателното поле.Пловдивчани обаче така и не се възползваха от подаръците, а разгромът настъпи след изключително глупавата постъпка на Йордан Минев, който реши да дава съвети на съдията как да си върши работата в 54-ата минута. Той получи жълт картон, а репликите му донесоха още един.Следващият мач на ЦСКА е на стадион \"Българска армия\" срещу Локомотив (Пловдив). Двубоят е на 6 август (неделя) от 20:00 часа.БОТЕВ (ПЛОВДИВ) - ЦСКА-СОФИЯ 2:60:1 Фернандо Каранга 130:2 Тиаго Родригес 291:2 Лъчезар Балтанов 391:3 Фернандо Каранга 61 д.1:4 Фернандо Каранга 692:4 Омар Косоко 752:5 Кирил Десподов 852:6 Кирил Десподов 90", "date": "2017.07.30", "title": "ЦСКА София оскуба \"канарчетата\""}
{"url": "https://offnews.bg/futbol/shefat-na-la-liga-za-nejmar-prav-mu-pat-661688.html", "text": "Президентът на испанската елитна Ла Лига Хавиер Тебас не е притеснен от евентуалния трансфер на нападателя на Барселона Неймар в посока френския ПСЖ.Според боса това напускане няма да се отрази на силата и привлекателността на Ла Лига, която ще запази водещото си място в Европа и света.\"Повече бих се притеснявал, ако си тръгнат Кристиано Роналдо или Лионел Меси, но Неймар...Барселона и Ла Лига са много повече от него\", коментира Тебас, който обаче не пропусна да заплаши, че ще се обърне към съда, ако трансферът се осъществи. Формален повод ще бъде нарушаването на правилата за финансовия феърплей на УЕФА.\"ПСЖ не може да има повече приходи от Барселона и Реал. Това е абсурд. Никой не вярва в него. На практика катарското правителство налива пари в ПСЖ и нарушава финансовия феърплей, което е недопустимо\", коментира Тебас.Днес стана ясно, че е намерен вариант за заобикаляне на правилата на УЕФА. Qatar Sports Investment ще преведе на Неймар сумата от 300 милиона евро срещу ангажимента да стане лице на световното в Катар през 2022 година.С част от парите или по-точно 222 милиона евро, той сам ще си покрие клаузата за напускане на Барселона преди изтичането на договора и така ПСЖ няма да бъде намесен в сделката и съответно разследван за нарушаване на финансовия феърплей.", "date": "2017.07.30", "title": "Шефът на Ла Лига за Неймар: Прав му път!"}
{"url": "https://offnews.bg/112/otkriha-izostaveno-5-mesechno-bebe-v-sofia-661683.html", "text": "Сигнал за оставено без надзор бебе на детската площадка, в близост до бл.20 в столичния квартал „Младост \" 1 е получен на телефон 112 в 14:25 часа. Гражданка съобщила, че чула продължителен силен плач и намерила бебето, което било в детско столче, с бебешко шише вода и пакет с детски храни.На място веднага са изпратени полицейски патрул и екип на Спешна помощ. Лекарите установили добро общо състояние на детето.Два часа след откриването на детето, от полицията съобщиха, че майката е установена и ѝ предстои разпит.Те ще го настанят в неонатологията на \"Специализирана болница за активно лечение по детски болести - проф. д-р Иван Митев\".Полицейските служители правят оглед на мястото, където е намерено бебето и разпитват свидетели.", "date": "2017.07.30", "title": "Откриха изоставено 5-месечно бебе в София"}
{"url": "https://offnews.bg/112/dinko-si-poiska-lekar-chuvstval-se-zle-ot-stresa-pri-aresta-661681.html", "text": "С линейка задържаният Динко Вълев от Ямбол излезе за кратко от ареста, защото се почувствал зле от стреса. Той имал и травма на главата от предишна катастрофа, каза адвокатът на Вълев Марин Марковски, цитиран от .Според юриста клиентът му е задържан незаконно и престъпление няма. След прегледа в първомайската болница Вълев ще бъде върнат в ареста. Марковски твърди, че няма доказателства Динко да е извършил престъпление. \"Стойността на въпросния джиесем, за който се твърди, че го е повредил, е 89 лева. Това изключва да бъде образувано наказателно производство. По второто обвинение - за лека телесна повреда, той не се признава за виновен. Вълев не е осъждан и при тези обвинения задържането му е незаконно\", казва юристът.Той припомни, че жалбоподателят е оттеглил с входящ номер в прокуратурата показанията си срещу Динко от Ямбол. \"Не мога да гадая мислите му. Веднъж се е оплакал и подал сигнал, че е бит. После се отрича. Но моят клиент не е извършил такова нещо\", обясни Марковски. ", "date": "2017.07.30", "title": "Динко си поиска лекар, чувствал се зле от стреса при ареста"}
{"url": "https://offnews.bg/izvan-terena/polovinkata-na-bozhinov-pokaza-grehovno-tialo-661686.html", "text": "Половинката на бившия национал Валери Божинов Биляна Дол не спира да показва сексапилното си тяло в социалните мрежи.Сръбската сексбомба, която изпълнява и функциите на импресарио на бившия нападател на Левски, използва всяка минута, за да прекара времето си на слънце, по възможност край басейна.Благодарение на Биляна Божигол се измъкна от нездравословната обстановка в Китай и заигра в една от най-добрите за живот европейски държави - Швейцария.Дол има добри контакти в алпийската държава и успя да уреди Божинов да рита в местния Лозана.Самият Валери наскоро заяви, че ще използва Швейцария като платцдарм, за да опита за последно да атакува водещите шампионати в Европа. Божинов е играл в Серия А, за кратко в английската Премиър лийг, както и в Португалия.", "date": "2017.07.30", "title": "Половинката на Божинов показа греховно тяло"}
{"url": "https://offnews.bg/sviat/streletcat-v-germania-e-irakchanin-politciata-podozira-liubovna-afera-661675.html", "text": "Стрелецът, който уби един човек и рани трима в дискотека в Германия, преди да бъде убит, е иракски гражданин, който е живеел дълго време в страната и не е бил кандидат за убежище.Полицията изключи мотивът за нападението му в южния германски град Конщанц да е бил тероризъм, пише \"Ройтерс\".\"Мотивите на стрелеца, който е действал сам, остават неизвестни\", каза той. \"Ние продължаваме да разследваме, но обстоятелствата около събитията в дискотеката преди стрелбата вече са по-ясни и това ни кара да изключим тероризма като мотив.\"Полицейски източник, цитиран от Франс прес, е посочил, че е много вероятно да става дума за \"любовна афера\".", "date": "2017.07.30", "title": "Стрелецът в Германия е иракчанин, полицията подозира любовна афера"}
{"url": "https://offnews.bg/politika/kanev-gerb-i-borisov-sa-natrupali-politicheska-i-materialna-slanina-661692.html", "text": "\"Правителството на Борисов не го виждам да е живо към момента, но и в това състояние на летаргия трудно би умряло. Мечките рядко умират по време на зимния си сън. А ГЕРБ са се запасили от трите си правителства с политическа и материална сланина. Проблемът не е в това, че кабинетът ще умре, а че ще стои колкото иска\". Това каза Радан Кънев в ефира на Нова телевизия в отговор на въпроса каква би била причината за предсрочен край на кабинета \"Борисов\" 3.За зам.-председателя на ДСБ един от основните проблеми в \"Суджукгейт\" е начинът, по който се трупа \"политическа сланина\".\"Когато взимат от един бизнес оборот за 50 хил. лева, те много трудно се възстановяват. Така се трупа безработица, бедност, отчаяние. Тези средства може да са стрували 10 работни места, може би 15. А за някоя фирма това може да бъде и целият бизнес\", каза Кънев.Част от схемите на власта е и сагата с КТБ, убеден е Кънев. Там, според зам.-председателя на ДСБ, трябва да се проследят парите, които са отишли в губещи медии, а след това - атаките и кампаниите, създадени от същите медии.„Когато поемаш големи рискове и гониш цели, които са непосилни, много често е възможно да загубиш тежко. Не бих се самобичувал. Очевидно е, че имах много грешна преценка за „Да, България”. Имаше прекалено голям залог за една карта. Аз заложих всичко, както и голяма част от ръководството на ДСБ”, призна Радан Кънев.„Бих посъветвал хората, които ще обединяват дясното оттук нататък, да си поставят същите високи цели и може би по-ясно да виждат риска от неуспех, защото имаме опит”, допълни той.„Тежката политическа загуба на цялото демократично пространство през март месец беше загуба за стотици хиляди българи, които или гласуваха за партии, които не влязоха в парламента, или бяха принудени да направят нетърпим компромис, гласувайки за ГЕРБ, за да спрат антиевропейската логорея на БСП, която истински ги стресна”, смята Радан Кънев.", "date": "2017.07.30", "title": "Кънев: ГЕРБ и Борисов са натрупали политическа и материална сланина"}
{"url": "https://offnews.bg/futbol/igrach-na-iunajted-tragna-kato-chobanin-za-oslo-smeiat-mu-se-661679.html", "text": "Тотална селяндурщина показа Маруан Фелайни, халфът на Манчестър Юнайтед. Той се появи на летището тази сутрин по..джапанки.Едно на ръка, че това е лош вкус, дори когато футболистът играе десен бек на Скрита сила Мъдрево. Второ, Юнайтед тръгна за Осло, но белгийският национал явно няма навик да проверява къде лети. Днес в норвежката столица максималната температура е 19 градуса, дават го облачно.Надеждата на модните естети в града е, че Фелайни наистина е приел офертата на турския Галатасарай и няма да излага повече английския гранд. Виж, в Истанбул ще може да ходи и бос.Припомняме, преди броени дни халфът се забърка и в секс скандал. Две дами се оплакаха, че Фелайни ги свалял по интернет, като им пращал снимки на пениса си. Едната се вързала и пристигнала от Америка, но след няколко упражнения била изгонена от аса на Юнайтед.Иначе мениджърът Жозе Моуриньо излета кисел за Осло, където днес Юнайтед играе с Валеренга. В сряда е контролата със Сампдория в Дъблин и сезонът започва. това притеснява Специалния, който настоява за още 1-2 покупки. ", "date": "2017.07.30", "title": "Играч на Юнайтед тръгна като чобанин за Осло, смеят му се"}
{"url": "https://offnews.bg/futbol/treniorat-na-tigrite-kato-al-pachino-vdiga-tima-za-boj-s-levski-vide-661676.html", "text": "Защо футболният Витоша е семейство? Защо клубът е по-различен? Отговорът в 60 секунди даде треньорът на \"Тигрите\" от Бистрица Костадин Ангелов - Лаптопа.Видеото набира все по-голяма популярност в социалните мрежи. Ангелов, който изведе тима от планинското село до \"А\" група, тегли вдъхновяваща реч пред своите  играчи.Той обяснява в уникален стил, че ще продължи да залага на момчетата, които са извели Витоша от селските групи до елита, а няма да търси скъпи наемници, само и само да бие в \"А\" група.Аналогията с прочутата реч на Ал Пачино от филма \"Всяка една неделя\" са неизбежни. И фенове от всеки цветове реагират положително на казаното от Коце Ангелов.Лаптопа, кадър от школата на ЦСКА, е един интелигентните треньори  у нас. Понеже е скромен и не обича да се шуми около работата му, често бива пренебрегван незаслужено. Непризнат на \"Армията\", той дори беше ударен от тартора на агитката Росен Животното, защото не се радвал на някакъв гол.Така стана и с явлението от Бистрица, като всички медии свързват тима най-вече с нападателя на \"Тигрите\" - Бойко Борисов. Всъщност, премиерът риташе за ветераните и за втория тим.Точно Ангелов е  стратег на успехите, а Витоша има най-ниския бюджет в елита. За сметка на това в тузарското село се развива добра база, като на стадиона всеки момент ще бъде монтирано осветление.Довечера Витоша излиза срещу Левски на Герена. Видеото явно ще вдига духа в съблекалнята преди визитата на тежко ранения \"син\" гранд. ", "date": "2017.07.30", "title": "Треньорът на Тигрите като Ал Пачино, вдига тима за бой с Левски (видео)"}
{"url": "https://offnews.bg/sviat/pozhar-v-naj-goliamata-rafineria-v-evropa-661672.html", "text": "В най-голямата рафинерия в Европа избухна пожар и предизвика спиране на работата, съобщи AFP.Става въпрос за рафинерията на Shell в Ротердам.\"Огънят избухна през нощта в електроцентрала с високо напрежение в рафинерията \"Шел Пернис\" в Ротердам\", заяви говорител на компанията.Малко преди 6 сутринта огънят е бил овладян, но отдалеч все още се виждаха огромните пламъци.Вероятно причината е късо съединение, предполагат местни медии - информация, която не се потвърждава от Shell.Компанията още не може да направи оценка на щетите, нито да каже кога ще поднови работата си в пълен мащаб.Представител на регионална служба за сигурност каза, че в атмосферата няма отделени токсични вещества, но може да има сажди.", "date": "2017.07.30", "title": "Пожар в най-голямата рафинерия в Европа"}
{"url": "https://offnews.bg/futbol/sinia-radost-na-gerena-levski-prekarshi-vitosha-bistritca-661696.html", "text": "Отборът на Левски зарадва верните си фенове с победа с 2:0 над Витоша Бистрица в двубой от третия кръг на първа лига, игран на \"Герена\", който по-всяка вероятност е послед за треньора на сините Николай Митов - ЖаднотоТака сините спечелиха първи успех в новия шампионат, след като в предишния кръг записаха 0:0 с Локомотив Пловдив, а двубоят им с Лудогорец беше отложен. Сред зрителите на \"Герена\" беше и собственикът на Левски Спас Русев. Босът на \"сините\" не е доволен от представянето на отбора в последните мачове.Изпълнителният директор на клуба Красимир Иванов правеше компания на Русев, който преговаря с различни специалисти зад граница, като се очаква един от тях да смени настоящия треньор, независимо от факта, че Митов постигна първа победа.Срещата започна по страхотен начин за домакините и във 2-ата минута те стигнаха до попадение. Цветкович центрира добре за Панайотов, който от своя страна свали топката с глава за Вутов, а халфът на \"сините\" от близка дистанция успя да матира Василев.Второто полувреме започна с малко по-бавни обороти и в 57-ата минута Буш увеличи аванса на \"сините\" и на практика уби всякаква интрига в мача.Той се разписа с глава след центриране на Прохазка, като топката рикошира във Върбанов преди да влезе в мрежата. За \"сините\" дебют направи Габриел Обертан, който се включи доста добре от пейката и се отличи с маркови отигравания.ЛЕВСКИ - ВИТОША (БИСТРИЦА) 2:01:0 Вутов (2)2:0 Буш (57)", "date": "2017.07.30", "title": "\"Синя\" радост на \"Герена\", Левски прекърши Витоша Бистрица"}
{"url": "https://offnews.bg/obshtestvo/kiprian-dirizhira-kontcert-na-operata-za-140-g-ot-osvobozhdenieto-na-661653.html", "text": "Заря и концерти по повод 140 години от освобождението на Стара Загора водят днес в града председателя на парламента Димитър Главчев и вицепрезидента Илияна Йотова. Честването ще е от 20 часа на площада пред сградата на общината. Старозагорският владика Киприан ще дирижира първата част от концерта на Държавна опера Стара Загора в античния форум „Августа Траяна“. На площада преди зарята ще звучат изпълнения на фолклорен ансамбъл \"Загоре\".Утре вечер на Мемориалния комплекс \"Бранителите на Стара Загора\" ще се състои уникалният спектакъл „Молитва за Стара Загора“. Шоуто от музика и светлина е кулминацията в програмата за отбелязване на 140 години от ожесточените боеве за Стара Загора по време на Руско-турската война (1877-1878 г.). В спектакъла ще участва митрополит Киприан в образа на молещия се човек, ще звучи музика на \"Исихия\" и изпълнения на квартет \"Ева\". Светлинно-звуковият спектакъл ще може да бъде наблюдаван и на два огромни екрана. ", "date": "2017.07.30", "title": "Киприан дирижира концерт на операта за 140 г. от освобождението на Стара Загора"}
{"url": "https://offnews.bg/politika/sled-karakachanov-i-mareshki-zheni-dashteria-si-661660.html", "text": "Опитах се да вдигна нещо тежко и останах там. На брега на морето стана, тренирах, но сега има повече лекарства и болките ми в кръста намаляха. Така обясни отсъствието си от публичното пространство от десетина дни лидерът на ВОЛЯ Веселин Марешки по бТВ. Той призна, че като студент е обмислял да напусне България и да отиде в Маями или Барселона - градове, свързани с вода, също като родната му Варна. Ще омъжа дъщеря си Александрина следващия понеделник, с Каракачанов вървим заедно в това отношение, разказа Марешки. Лидерът на ВМРО вдигна сватба на дъщеря си Деница в Боженци в народна носия. ВОЛЯ няма нищо общо нито с ГЕРБ, нито с БСП, подкрепяме ги, когато решават проблеми, каза още Марешки. Ще публикувам всички 800 страници от обвинението към мен, ако някой намери една дума за изнудване, ще дам награда, заяви политикът. Той уточни, че ще започне да публикува документите от септември. ", "date": "2017.07.30", "title": "След Каракачанов и Марешки жени дъщеря си"}
{"url": "https://offnews.bg/sviat/nad-22-hiliadi-evakuirani-zaradi-pozhar-na-fest-v-ispania-661655.html", "text": "Над 22 хил. души на музикалния фест Tomorrowland Unite Festival в испанския град Барселона бяха евакуирани заради пожар. При инцидента няма пострадали. Пламъците са обхванали основната сцена на фестивала. Според организаторите на фестивала причината е техническа неизправност. Местни медии обаче съобщават, че фойерверки да са предизвикали пожара. Според информацията, че пожарът е избухнал, защото фойерверк е паднал на сцената и е подпалил конструкцията ѝ.Съоръжението е изгоряло напълно. ", "date": "2017.07.30", "title": "Над 22 хиляди евакуирани заради пожар на фест в Испания"}
{"url": "https://offnews.bg/futbol/ludogoretc-plashta-1-35-miliona-evro-za-polski-natcional-661657.html", "text": "Лудогорец готви сериозен удар на трансферния пазар, въпреки реалната опасност да пропусне групите на Шампионската лига. Хората на Кирил Домусмиев са постигнали договореност с полския Ягелония за преминаването на дефанзивния халф Яцек Гуралски.24-годишният поляк пътува за България и утре или вдругиден ще мине задължителните медицински прегледи, след които се очаква да подпише своя договор, твърди \"Меридиан мач\". Лудогорец ще плати за Гуралски около 1 350 000 евро плюс бонус за евентуално участие в групите на Шампионската лига или Лига Европа.Човек на Лудогорец е в Полша от два дни и дори е бил в Белисток за двубоя между Ягелония и Габала, завършил 0:2. В този мач 24-годишният Горалски не игра, а по принцип е твърд титуляр. Това още повече подсили слуховете за негов трансфер в България.Иначе футболистът играе като вътрешен халф. Той е висок 172 см и тежи 75 кг.Започва кариерата си в Завиша (Бидгошч), а след това е минал през Виктория (Короново), Блекитни Габин и Висла (Плоцк). Част е от Ягелония от 2015 г. Година по-късно дебютира за полския национален тим.", "date": "2017.07.30", "title": "Лудогорец плаща 1,35 милиона евро за полски национал"}
{"url": "https://offnews.bg/futbol/amerika-napravi-ludi-pari-ot-el-klasiko-661654.html", "text": "Америка направи това, което умее най-добре и с Ел Класико - извлече купища пари. Реал и Барса излязоха в приятелски мач на Hard Rock Stadium в Маями пред 66 014 зрители!Местните отбелязаха, че цените са височки дори за тукашните стандарти: от 240 до 4500 долара. Е, разпродадоха се за секунди, въпреки отсъствието на голямата звезда Кристиано Роналдо. Заявки направиха запалянковци от над 50 държави, които долетяха до Маями.Снощи на трибуните бяха Серина Уилямс, Тайгър Уудс, Дрейк. Предната вечер над 37 000 американци платиха по 20 долара, само за да гледат тренировките на двата големи съперника. А шоуто си струваше всеки цент! Барселона победи 3:2 Реал Мадрид в трилър, който беше всичко друго, но не и \"приятелски\".Всички погледи бяха вперени в Неймар, който вероятно изигра последния ски мач за Барселона. Той се хвана за крака още в 57-ата секунда. Лекарите обаче го вдигнаха. Неймар направи две асистенци при успеха, тичаше, заяждаше се с противника, много искаше сам да вкара, но пропусна.Меси и Ракитич дадоха бърза преднина на Барселона, която стартира в целия си блясък. Реал се съвзе от нокдауна и изравни още до почивката чрез Ковачич и младата надежда Асенсио, който стартира в атаката на мястото на Роналдо.Жерар Пике обаче донесе успеха за Барса след почивката - още в 50-ата минута. След това започнаха куп смени, включително на големите звезди, а финалните минути бяха за Реал, но новото попълнение Себайос!\"Публиката беше за перфектна десетка\", сподели треньорът на Реал Зинедин Зидан, чийто тим загуби и трите си срещи на американска земя.\"Белите\" се насочват към Скопие за мача срещу Манчестър Юнайтед за Суперкупата на Европа. На 13 август предстои ново Ел Класико за Суперкупата на Испания.", "date": "2017.07.30", "title": "Америка направи луди пари от Ел Класико"}
{"url": "https://offnews.bg/vodni/noviat-felps-razbi-klasatciite-tri-svetovni-titli-za-2-chasa-661659.html", "text": "Появи ли се новият Майкъл Фелпс? Да, той е студент от Флорида, казва се Кейлъб Дресел и е на 20 години. И направи нещо историческо. За първи път на световно първенство или Олимпиада плувец успя да вземе три златни медала за една вечер!Силно казано вечер! Снощи Дресел излезе на три финала за два часа в \"Дунав арена\", Будапеща! Спечели първо 50 метра свободен стил, като не допусна изненада. Нашият Кристиян Голомеев, плуващ за Гърция, завърши седми, което е невероятен успех.После дойде 100 м бътерфлай. Дресел отново стана пръв и то с какъв резултат само - 49.86 секунди. Това е само на 4 стотни от световния рекорд на Майкъл Фелпс (49.82). Накрая дойде щафетата 4х100 м св. стил (двама мъже и две жени). Дресел плува на първи пост и предаде поста на Нейтън Ейдриън след 47.22 секунди. За американците стартираха още Малори Комърфорд и Симон Мануел. Можеха да \"изгорят\" обаче, тъй като Мануел за малко да направи фалстарт. В крайна сметка станаха първи с чудовищен световен рекорд - 3:19.60 минути. Трето злато.Това и Фелпс не го е правил. Сравненията изникнаха сами, но новата звезда го даде скромно: \"Сравненията сигурно са неизбежни. Но аз съм съвсем различен човек от Майкъл Фелпс\", каза шампионът от Флорида.\"Май трябваше да плувам само два пъти\", допълни Кейлъб, който за два часа плува три пъти, разгря три пъти и участва в три церемонии. Доста зает човек!А в понеделник го чака изпит по алгебра. Няма шега! Кейлъб ще го държи онлайн от Будапеща.Кога ще учи, не е ясно, тъй като днес има сериозна работа - да настигне Майкъл Фелпс. Легендата е единственият плувец със 7 златни медали от едно световно първенство - това в Мелбърн през 2007 година. Дресел ще го изравни при победа с щафетата на САЩ на 4 по 100 метра съчетано. В което едва ли някой се съмнява.\"Знам, че сравненията ще продължават. Определено тежат. Няма какво да направя, освен да и върша моята работа\", каза Кейлъб.Смият Фелипс остана впечатлен. Той прати съобщение с поздрави до новата звезда още снощи.\"Човече, беше голям купон\", отдъхна си накрая Дресел, който успя да засенчи дори великата Кейти Ледецки, \"спряла се\" на 5 златни медала в Будапеща.Все пак да припомним - абсолютният рекорд е от 8 златни медала. Поставен е на Олимпиадата в Пекин през 2008 година. От Майкъл Фелпс, разбира се! Но Кейлъб Дресел е едва на 20 години! Има поне 2, дори 3 олимпиади пред себе си.", "date": "2017.07.30", "title": "Новият Фелпс разби класациите - три световни титли за 2 часа"}
{"url": "https://offnews.bg/sviat/otkradnaha-zlatno-kopie-na-modula-s-kojto-armstrong-katcna-na-lunata-661658.html", "text": "Златно копие на модула, с който през 1969 г. американският астронавт Нийл Армстронг каца на Луната, е откраднато от музея на въздухоплаването и космонавтиката в родния му град Уапакънета в щата Охайо. Копието е от масивно злато с размер почти 13 см. Експонатът е особено ценен, защото е единият от три подобни в света, съобщи БНР. Те са изработени от френската бижутерска фирма \"Картие\" за всеки от тримата астронавти, участвали в лунната мисия.Подарени са им в Париж малко след завръщането им от историческата мисия.В разследването на кражбата се включи и ФБР. ", "date": "2017.07.30", "title": "Откраднаха златно копие на модула, с който Армстронг кацна на Луната"}
{"url": "https://offnews.bg/obshtestvo/promeni-v-dvizhenieto-v-sofia-ot-dnes-661656.html", "text": "Забранява влизането на пътни превозни средства от днес до края на август по южното локално пътно платно на северната скоростна тангента между бъдещото положение на бул. „Рожен” и съществуващото му положение.Движението ще се извършва двупосочно в северното локално пътно платно на Северната тангента в този участък, съобщи Столична община. До 5 август се удължава срокът за временна организация на движението, като се забранява влизането на пътни превозни средства по северната половина от пътното платно на бул. „Ген. Н. Столетов” между ул. „Подп. Калитин” и ул. „Охрид”. Движението на превозните средства ще се извършва двупосочно в южното пътно платно на булеварда.За същия период тролейбусни линии №№ 6 и 7 ще се движат с променен маршрут от депо „Надежда” наляво по ул. „Подп. Калитин“, ул. „Охрид“, надясно по ул. „Опълченска“, надясно по бул. „Сливница“ и по маршрутите си в посока ж.к. „Люлин“. До 6 август се удължава срокът за организация на движението за ул. “Бачо Киро“ между ул. “Цар Симеон“ и ул. “Св.св.Кирил и Методий“, като се забранява влизането на пътни превозни средства по ул.“Бачо Киро“ между ул. “Цар Симеон“ и ул. “Св.св.Кирил и Методий“. За същия период се закриват местата за почасово платено паркиране.", "date": "2017.07.30", "title": "Промени в движението в София от днес"}
{"url": "https://offnews.bg/politika/petko-simeonov-darzhah-cherep-na-ubit-ot-komunistite-pop-na-rakovski-661662.html", "text": "Един от първите сини лидери Петко Симеонов държал череп на убит от комунистите свещеник в касата на \"Раковски\" 134. Идеята била по испански образец бившите комунисти да се покаят пред масовия гроб край Банско на избитите без съд и присъда след 9 септември 1944 г. Това разказа Петко Симеонов, подписал договора от името на СДС за емблематичната сграда на сините на Раковски, по бТВ. Акцията се проваля, покаянието и помирението също. Преди 28 години – на 7 декември, СДС се ражда в заседателната зала на Института по социология към БАН. Петко Симеонов има за задача да осигури мястото. „Аз бях един от активните хора в предварителните разговори, осигурих помещението. На самото учредяване аз не присъствах, определиха трима други да присъстват – Желю, Ивайло Трифонов и Николов”, споделя той.„В този момент имаше страх, признавам си. Пред нас имаше една кола – в „Люлин”, не бяха много показни, но…”, спомня си Симеонов. „Има арестувани хора, които са ни помагали и които са стояли месеци, един изкара цяла година, в затвора, и ние не разбрахме. Нещата си бяха много овладени от бившата компартия и нейното ръководство”, казва той.В началото бащите на СДС се събират и на други места, но не могат да работят. Първото им искане на Кръглата маса към комунистическия лидер Андрей Луканов е да се осигури подходящо помещение. „Имахме една стаичка, много малка, но ние се натъпквахме, 20-тина души, не може да се работи. За да се работи, трябва да има пространство”, споделя той.За да получат сградата на „Раковски” №134 няколко пъти заплашват, че ще напуснат Кръглата маса.Петко Симеонов се подписва за триетажната сграда, която принадлежи на Българската инвестиционно-строителна асоциация, ръководена от секретаря на ЦК на БКП Огнян Дойнов, близък на Андрей Луканов.Сините настояват Държавна сигурност да им гарантира, че не ги подслушва. Проверката показва, че бръмбари няма. Тъй като всички са убедени в противното, Симеонов кани висш офицер на ДС за министър: „Рекох: Браво, като дойдем на власт, ще те направим министър! А той: „Тихо, бе!”, спомня си Симеонов. Сега СДС трябва да освободи сградата на \"Раковски\" 134, заради слабите резултати на парламентарните избори. ", "date": "2017.07.30", "title": "Петко Симеонов: Държах череп на убит от комунистите поп на Раковски 134"}
{"url": "https://offnews.bg/analizi/afis-samo-12-iskat-novi-izbori-zashtoto-nishto-niama-da-se-promeni-661664.html", "text": "Само 12 на сто от хората у нас искат нови парламентарни избори, 40% смятат, че в една или друга форма правителството ще изкара пълен мандат. Евентуални нови избори няма да доведат до никакви съществени размествания. Въпреки че първа политическа сила е групата на потенциалните негласуващи, съотношенията между основните партии се запазват в предишните граници. Това показват данните от национално представително проучване на Агенция АФИС на Юрий Асланов, проведено от 21-25 юли сред 1050 пълнолетни българи. Кабинетът се крепи най-вече на баналността: Бойко Борисов за трети път е министър-председател, поведението на управляващата партия, макар и неодобрявано, е добре познато, опозицията не е достатъчно мощна и безусловно приемлива, за да наложи обществен натиск за промяна. Дори и корупционните и другите скандали около властта не правят това впечатление, които биха направили в близкото минало, коментират от АФИС.  На фона на общата нестабилност и спадащо доверие в политиката Европейският съюз е върнал позитивния си рейтинг и доверието в него, след продължително прекъсване, отново превишава недоверието. Въпреки „Брекзита“, бежанския проблем и всичко случващо се в държавите от контитента, Европа за пореден път се превръща в извор на надежда и символизира антитезата на разочарованието от националната политика. Стабилна изглежда и президентската инсттитуция, която е лидер в доверието на гражданите. Дори и след публичната кампания на управляващите срещу президента по всички основни събития и драми, съпровождащи този конфликт – геополитически ориентация, превъоръжаването на армията и пр., позитивните оценки на гражданите гравитират към страната на президента.На дъното в класацията е съдебната власт, но и парламентът я следва по петите. Мандатът на Народното събрание е още в началото си, а рейтингът на върховната институция на властта е в стойности, характерни за края на дейността на парламента, и близки до типичната за навечерието на нови избори атмосфера.Евентуални нови избори обаче няма да доведат до никакви съществени размествания. Въпреки, че първа политическа сила е групата на потенциалните негласуващи, съотношенията между основните партии се запазват в предишните граници. Преизчислените данни спрямо дела на потенциалните гласуващи показват, че при евентуални нови избори в парламента ще бъдат представени същите партии и коалиции, които и сега участват в работата на законодателния орган на властта. Най-малко щети от положението понася главната опозиционна сила – БСП, заради което дистанцията между нея и водещата политическа формация ГЕРБ се е скъсила до стойности, които са били регистрирани непосредствено преди проведените предсрочни парламентарни избори през пролетта.Ако сега се стигне до предсрочни парламентарни избори, за коя партия или коалиция бихте гласували?(в % от потенциалните гласуващи – сравнение с парламентарните избори)Март 2017 Юли 2017 РазликаГЕРБ 33.5 31.7 -1.8БСП 27.9 28.6 +0.7Обединени патриоти 9.3 7.1 -2.2ДПС 9.2 6.1 -3.1Воля 4.3 4.0 -0.3Реформаторски блок 3.1 2.6 -0.5Други партии и коалиции 12.7 4.0 -8.7Най-големият губещ е групата на извънпарламентарните партии, но и двете формации от управляващото мнозинство инкасират съществен отлив на подкрепа в сравнение с вота, който са получили на парламентарните избори. БСП запазва предишното си влияние, но кризата при останалите политически сили я е предвижила по-напред в общата класация.Няма нито една тема или актуален проблем, по които намеренията или действията на управляващите да срещат разбиране или одобрение от страна на гражданите – от икономиката и социалната политика до международните отношения. Мнозинството от гражданите преценяват, че живеят по-зле в сравнение с миналата година и нямат позитивни очаквания за близкото бъдеще.Във всяко българско домакинство има най-малко един човек, който е емигрирал от страната или в близко време възнамерява да го стори. През миналата година това състояние е било валидно за всяко второ домакинство.Във всяко второ българско домакинство има най-малко един работещ, който или е губил работното си място, или се опасява, че в близко време може да го загуби. През миналата година този дял се е отнасял за всяко трето домакинство. През последната година вие лично или друг член на вашето семейство изпитвали ли сте някои от следните проблеми?(в % от всички анкетирани – сравнение с предишната година)2016 2017 РазликаЗагуба на работно място 25.3 21.3 -4.0Забавяне на заплатата 19.8 23.9 +4.1Съкращаване на работното време 11.8 10.2 -1.6Трудно обслужване на кредити 15.1 28.1 +13.0В ранга на проблемите, които хората оценяват като най-съществени, както за България, така и лично за себе си, с бързи темпове нагоре са предвижват теми, като финансовата стабилност на държавата, демографската криза, здравеопазването и битовата престъпност. Наред с проблемите на бедността и безработицата, които трайно заемат челото на класацията, споменатите теми вече образуват нова потенциална група от водещи проблеми, които са на път да заемат центъра на обществените страхове и притеснения за бъдещето.Дори и инициативите на властта по някои по-конкретни въпроси се натъкват на масово неразбиране и неодобрение:Трябва ли да се разреши земеделска земя да се продава на чужденци?(в % от всички анкетирани – Юли 2017)Да, без ограничения 5.3Да, но ако са граждани на държави от ЕС 6.9Да, но с условие да я обработват 14.9Да, но с условие да са живели в България за определен период 9.5Не, при никакви условия 56.3Без мнение 7.1Да се запази и поддържа в първоначалния му вид 43.9Да се премахне и да се замени с друг паметник 18.7Да се премахне и на мястото му да остане зелена площ 18.5Без мнение 18.9", "date": "2017.07.30", "title": "АФИС: Само 12% искат нови избори, защото нищо няма да се промени"}
{"url": "https://offnews.bg/sviat/tramp-prati-bombardirovachi-sreshtu-severna-koreia-i-zaplashi-kitaj-661669.html", "text": "САЩ изпратиха два свръхзвукови стратегически бомбардировача B-1B към Корейския полуостров в демонстрация на сила след скорошните севернокорейски ракетни изпитания, съобщиха американските Военновъздушни сили в изявление в неделя.Северна Корея обяви, че е провела още един успешен тест на интерконтинентална балистична ракета в петък, с което доказва способността си да удари американската земя, и предизвика остро предупреждение от президента Доналд Тръмп.Полетът на бомбардировачите е директен отговор на ракетния тест и изстрелването на ракетата \"Hwansong-14\" на 3 юли, се казва в изявлението.Бомбардировачите излетели от американската база в Гуам, след което към тях са се присъединили японски и южнокорейски изтребители по време на учение.\"Северна Корея остава най-голямата заплаха за регионалната стабилност, - заяви Терънс О'Шанъси от военновъздушните сили. Ако бъдем призавани, сме готови да отговорим с бърза, смъртоносна и поразяваща сила във време и на място, което изберем.\"И преди САЩ са демонстрирали сила, изпращайки B1-B в отговор на севернокорейски ракетни или ядрени тестове. В същото време Тръмп разкритикува остро Китай с думите: \"Много съм разочарован от Китай. Глупавите ни предишни лидери им позволиха да направят стотици милиарди долари от търговия, а те не направиха НИЩО за нас срещу Северна Корея, само приказки. Няма да позволим това да продължи. Китай лесно може да реши този проблем!\"", "date": "2017.07.30", "title": "Тръмп прати бомбардировачи срещу Северна Корея и заплаши Китай"}
{"url": "https://offnews.bg/bojni/dzhon-dzhouns-si-varna-titlata-s-fenomenalen-nokaut-video-661670.html", "text": "Големият шампион се завърна! Джон \"Кокалите\" Джоунс преби стария си съперник Дейниъл Кормие на UFC 214 в препълнената „Хонда Сентър”, Анахайм! Мачът за титлата в  полутежката категория дори вървеше за Кормие. Но в третия рунд Джон намери с жесток ритник главата на противника и го зашемети. После го довърши със серия удари на пода, като съдията изчака малко преди да прекрати срещата.Това бе 14-ата поредна победа за Джоунс и така новият шампион е само на две от рекорда на Андерсон Силва. От друга страна бившият борец от олимпийски игри претърпя първо поражения с нокаут.Мачът беше голямото завръщане на Джон, който претърпя унижението на две отнети титли по различни причини. Първата беше побой, а втората провал на допинг тест.\"Кормие е модел на шампион, модел на съпруг, модел на баща, съотборник, лидер, аз му се възхищавам и искам да съм като него, защото той е невероятно човешко същество\", заяви новият шампион.", "date": "2017.07.30", "title": "Джон Джоунс си върна титлата с феноменален нокаут (видео)"}
{"url": "https://offnews.bg/sviat/strelba-v-diskoteka-v-germania-ima-ubiti-i-raneni-661666.html", "text": "Един човек е убит, четирима са ранените при стрелба в дискотека в град Констанц в Южна Германия, съобщи Би Би Си. Стрелецът е вторият загинал при престрелка с полицията.Мъж на 34 години първо застрелял една жена и ранил тежко трима души вътре в заведението, след което ранил един полицай при престрелка със силите на реда пред дискотеката. Самият той бил прострелян и починал по-късно в болница, съобщават от полицията. Специални части и хеликоптер са изпратени на мястото на инцидента в индустриален район в града, тъй като не е било ясно дали стрелецът е действал сам или е имал съучастници. Германските власти категорично изключиха възможността нападението да е терористична атака. Смятат, че може да става въпрос за любовна афера.Стрелбата е довела до паника сред клиентите, хората са бягали към вътрешността на заведението, други са потърсили спасение навън. ", "date": "2017.07.30", "title": "Стрелба в дискотека в Германия, има убити и ранени"}
{"url": "https://offnews.bg/futbol/dvama-ubiti-17-raneni-na-futbolen-mach-v-iuar-661673.html", "text": "Трагедиите по трибуните в Африка следват една след друга тази година. Двама загинаха, а 17 бяха ранени по време на футболен мач в Йоханесбург, ЮАР. Играха грандовете Кайзер Чийфс и Орландо Пайрътс.Голяма тълпа се опита да нахлуе на  стадион \"Сокър Сити\", въпреки че срещата вече беше започнала. Двамата са премазани от тълпата. Други 17 фена пък са с леки и тежки наранявания и са приети в болница. Един от тях е в тежко състояние, а лекарите продължават да се борят за живота му.Мачът обаче не беше прекъснат, като най-вероятно вътре на стадиона дори не са разбрали за трагедията на входовете. Така Кайзер Чийфс победи 1:0.Стадионът \"Сокър Сити\" е най-големият в страната. Той беше домакин на откриването и финала на световното първенство по футбол през 2010 г., спечелено от Испания. Побира 87 хиляди зрители.Именно там Нелсън Мандела държа първата си публична реч след освобождаването си от затвора през 1990 г.", "date": "2017.07.30", "title": "Двама убити, 17 ранени на футболен мач в ЮАР"}
{"url": "https://offnews.bg/sviat/prezidentska-dashteria-razpali-debat-za-karmeneto-i-seksualnostta-661671.html", "text": "Снимка на кърмещата бебето си най-малка дъщеря на президента на Киргизстан Алмазбек Атамбаев - Алия Шагиева, разпали дебат и предизвика крайни мнения за сексуалността и кърменето.Алия публикува снимката от април в социална медия с текста: \"Ще кърмя детето си когато и където то има нужда да бъде кърмено\".Тя свали снимката, след като беше обвинена в неморално поведение, но в интервю за Би Би Си казва, че скандалът е в резултат на културата на страната, в която женските форми са \"свръх сексуализирани\".Тялото, което ми е дадено, не е нещо вулгарно. Целта му е да изпълни физиологичните нужди на бебето ми, а не да бъде сексуализирано, казва тя пред британската медия.Оказа се, че не само потребителите на социалната мрежа са недоволни. Разочарование показа и баща ѝ Алмазбек Атамбаев.\"Те наистина не я харесаха. И е разбираемо, защото по-младото поколение е по-малко консервативно от родителите си\", обяснява реакцията Шагиева.\"Когато кърмя детето си, чувствам, че му давам най-доброто, което мога. Грижата за бебето ми и посрещането на нуждите му са по-важни от това, което хората казват за мен\", допълва Шагиева.", "date": "2017.07.30", "title": "Президентска дъщеря разпали дебат за кърменето и сексуалността"}
{"url": "https://offnews.bg/obshtestvo/mnogo-slantce-vreme-za-plazh-661651.html", "text": "Юли си тръгва с много слънце, днес и утре в цялата страна ще е топло и ще духа слаб вятър. Така започва и август, а още в края на новата работна седмица се задават жеги. Максималните температури ще са между 29 и 34 градуса, според прогнозата на НИМХ. Времето ще е идеално за плаж, в морето ще се вдигат вълни до два бала, термометрите ще показват до 30 градуса на брега и до 25 във водата.Малко облаци ще има в планините след обяд, вятърът там ще е умерен. Максимална температура на височина 1200 метра ще около 25 градуса, а на 2000 метра – около 16. Август ще е по-сух, валежите ще са по-малко от нормата. ", "date": "2017.07.30", "title": "Много слънце, време за плаж"}
{"url": "https://offnews.bg/sviat/arestuvaha-teroristi-v-sidni-sled-zagovor-za-svaliane-na-samolet-661652.html", "text": "Заговор за сваляне на самолет в Австралия от ислямистки терористи е осуетен тази нощ, съобщи премиерът Малкълм Търнбул, цитиран от Франс прес и ДПА.При операцията в Сидни са арестувани четирима души, разследването продължава, допълни премиерът. Разузнавателните служби са получили достоверна информация от партньорски агенции, уточнява комисарят на федералната полицията Андрю Колвин. По думите му терористите щели да използват \"импровизирано устройство\".Мерките за сигурност по австралийските летища са засилени. Премиерът посъветва пътниците да пристигат на аерогарите по-рано - около два часа преди полета си - заради допълните мерки за сигурност и да носят минимален ръчен багаж.Министърът на правосъдието Майкъл Кинан съобщи, че това е 13-ата сериозна заплаха, предотвратена от полицията, откакто през 2014 г. равнището на терористична заплаха в Австралия беше повишено. Пет заговора обаче са били осъществени, посочва Асошиейтед прес, цитирана от БТА.", "date": "2017.07.30", "title": "Арестуваха терористи в Сидни след заговор за сваляне на самолет"}
{"url": "https://offnews.bg/drugi/pluvane-tenis-i-formula-1-v-efira-661663.html", "text": "10:30 Плуване, СП в Будапеща Евроспорт12:00 Формула 1: Гран при на Унгария /тренировка/ Диема спорт 212:00 Тенис, турнир за жени в Нанчан F+/Sport+ HD12:30 Тенис, турнир за мъже в Гщаад Mtel sport 213:00 Скокове във вода, СП в Будапеща Евроспорт13:05 Тенис, турнир за мъже в Хамбург Mtel sport 114:00 Тенис, турнир за жени в Бостад F+15:00 Формула 1: Гран при на Унгария /квалификация/ Диема спорт 216:30 Колоездене: Класика Сан Себастиан Евроспорт16:30 Тенис, турнир за жени в Бостад Sport+ HD17:00 Волейбол: Гран при /жени/: Корея – Германия Mtel sport 218:00 Тенис, турнир за мъже в Хамбург Mtel sport 118:30 Плуване, СП в Будапеща Евроспорт 219:00 Формула Е в Монреал /квалификация/ БНТ HD20:00 Волейбол, Гран при /жени/: Чехия – Полша Mtel sport 221:30 Ски скокове, лятна Гран при в Хинтерцартен Евроспорт 222:00 Тенис, турнир за мъже в Атланта Mtel sport 123:00 Формула Е в Монреал БНТ HD02:00 Тенис, турнир за мъже в Атланта Mtel sport 1", "date": "2017.07.30", "title": "Плуване, тенис и Формула 1 в ефира"}
{"url": "https://offnews.bg/futbol/kotce-vidolov-onova-na-armiata-e-parodia-661668.html", "text": "- Коце, в дербито на кръга ще играят Ботев и ЦСКА-София, кой според теб е фаворит в момента?- Ще видим какво ще покажат двата отбора на терена, но мнението ми е, че в момента Ботев е с едни гърди напред. Разсъждавам така, защото се върна стария тракийски дух в играта на отбора. Не пренебрегвам Лудогорец, които са с класа над всички, но малко по малко Ботев се доближава до шампионите в игрово отношение. За другите не мога да кажа такова нещо.- Кое според теб допринесе за подобрението в играта на Ботев от средата на пролетта насам?- Мога да кажа, много истини, защото работех дълго време в Ботев. Но след като върви отборът, не му е сега времето. Треньорът Николай Киров доказа, че разбира от футбол. Аз го познавам добре и знам, че той е страшно работлив и иска да се развива. Иван Кочев също. За мен обаче най-важното е, че президентът Ангел Палийски застана зад гърба им.- Кои са силните страни на новия Ботев?- Аз мога да отлича освен Тодор Неделев, на който всички знаете възможностите, още двама играчи - Косоко и Ферандо Виана. Съставът играе компактно. Колективът винаги е важно нещо за израстването на един отбор. Всички го повтарят, но е така. Сега Ботев отново изглежда като здрав юмрук.- Признаваш ли ЦСКА-София за наследник на онзи ЦСКА, в който и ти играеше или по-скоро това е прекръстен Литекс?- Ще отговаря с една дума - всичко, което се случва в този, клуб според мен е смях.- Защо?- Не искам да влизам в подробности, но тези, които разбират от футбол, виждат пародията на \"Армията\".- Ще те върна пак на Ботев. Имат ли сили пловдивчани да отстранят Маритимо?- Двубоят ще е труден. Няма как да отпишем Ботев, защото с тези изпълнители отпред винаги може да вкара гол. Дано се възстанови Тошко. Иначе резултатът от първия мач е справедлив.- Какво се случва с теб в момента, откога от клуба не са ти се обаждали и били се върнал, ако те поканят?- Откакто се махнах, никой не ми е се обаждал, но Ботев няма как да е затворена страница за мен. Имах проблеми с някои хора, но все пак в този отбор съм ял бял хляб.- Играеш ли още за удоволствие с приятели?- Вече съм дъртак, наближавам 50-те (б. р. - роден е на 2 май 1970), не мога да играя по селата, защото ще ми се случи нещо. Поддържам форма като тичам.", "date": "2017.07.30", "title": "Коце Видолов: Онова на \"Армията\" е пародия"}
{"url": "https://offnews.bg/drugi/levski-sreshtu-tigrite-i-botev-tcska-sofia-priako-v-efira-661665.html", "text": "17:00 Чапекоензе – Атлетико ГО Sport+ HD18:45 Ботев (Пд) – ЦСКА-София Диема спорт19:00 ЕП /жени/: Австрия – Испания Евроспорт20:00 Тосно – Зенит Mtel sport 121:00 Левски – Витоша (Бистрица) Диема спорт21:00 Торонто – Ню Йорк Сити Евроспорт 221:45 ЕП /жени/: Англия – Франция Евроспорт22:00 Коринтианс – Фламенго Sport+ HD23:00 Рома – Ювентус RING01:00 Гремио – Сантос Sport+ HD", "date": "2017.07.30", "title": "Левски срещу \"Тигрите\" и Ботев - ЦСКА-София пряко в ефира"}
