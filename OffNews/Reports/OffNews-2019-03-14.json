{"url": "https://offnews.bg/obshtestvo/manolova-toplofikatcia-sofia-e-vzimala-po-1000-leva-ot-abonati-koi-699327.html", "text": "През 2015 г. бяха заведени стотици дела за стотинки, хиляди дела за суми под 100 лева, само и само \"Топлофикация\" - София да наложи на длъжниците още 300 лева в заповедно производство, още 350 - в исково, и още 350 лева - пред частния съдебен изпълнител. Тоест още 1000 лева върху един дълг от 16 лева, например, съобщи омбудсманът Мая Манолова пред БНТ. Има ли гражданин на София, който не би си платил десетте лева дълг към \"Топлофикация\" пред угрозата да бъде осъден с начисляване на юрисконсултски възнаграждения за още 950 лева, плюс експертизите на съда - две по 150, плюс 25 лева съдебна такса, плюс няколкостотин лева на частен съдебен изпълнител, попита Манолова.През 2015 г. \"Топлофикация\" завеждаше дела за стотинки, дела за по 80 стотинки съм виждала. Няма да мамят вече, защото бяха разобличени с информацията, която събрах аз и гражданите, каза омбудсманът.\"Топлофикация\" трябва да си промени отношението към столичани, защото те са нейните началници. Отношението означава уважение към потребителя, категорична е тя.\"Топлофикация\" е съдрала 10 000 000 лева от гърба на столичани за юрисконсултски възнаграждения, изчисли Мая Манолова.След близо тригодишна сага, след като на 25 февруари Манолова , на 11 март  общественият защитник получи информацията по ЗДОИ, която ръководството отказваше да предостави, а именно – колко са събраните юрисконстултски възнаграждения през 2015 г. чрез започнати дела срещу 21 000 столичани и за какво са похарчени. В тези производства дружеството е искало минимум 300 лева пред съда, 350 лева пред частен съдебен изпълнител и 300 лева по исково производство.", "date": "2019.03.14", "title": "Манолова: Топлофикация - София е взимала по 1000 лева от абонати, които й дължат стотинки"}
{"url": "https://offnews.bg/obshtestvo/razhdaniata-u-nas-rekordno-malko-polovinata-sa-sas-sektcio-699322.html", "text": "С 2441 са намалели ражданията в страната през 2018 г. в сравнение с предходната година. Това показват анализите на „Индекс на болниците\", направени на база данните на НЗОК и Център за асистирана репродукция.Общо 55 796 са били ражданията през 2018 г. в България при 58 237 година по-рано.Важно е да се уточни, че броят на ражданията не е равен на броя на родените бебета, тъй като има многоплодни бременности. По данни на НСИ родените през 2017 г. бебета са 64 359.Най-много раждания е имало в София. 3400 раждания е имало в \"Майчин дом\", 2442 - в Първа АГ болница \"Св. София\", 2205 - в \"Шейново\", 1780 - в болница \"Надежда\", 1279 - в болница Д-р Щерев\", 1225 - в \"Аджъбадем Сити Клиник Токуда\".Данните показват още, че ражданията със секцио у нас, по които и така сме сред първенците в ЕС, продължават да се увеличават. През 2018 г. те са били 46,9% при 45% година по-рано. Броят на децата родени с форцепс или вакуум е 398 срещу 428 през предходната, като е най-висок в „Майчин дом\", където има и по-тежки случаи. Смъртността на децата при ражданията остава ниска - 0.53%, а процентът на недоносените бебета също е почти непроменен - 13.14%, като най-висок е в „Майчин дом\", „Аджибадем Сити Клиник Токуда\" и МБАЛ-Хасково.Броят на клиниките, където са обгрижвани най-тежките случаи на недоносеност – бебета с тегло под 1499 гр., е бил 34.Данните показват още увеличение на броя на ин витро процедурите, финансирани от държавата. Общо 3233 стимулации са били извършени у нас през 2017 г. или с 523 повече спрямо 2016 г. Броят на родените бебета също е по-висок – 1023, срещу 820 през предходната. Средната успеваемост на всички клиники през 2017 г. е била 25.51% срещу 25.05% през предходната година.", "date": "2019.03.14", "title": "Ражданията у нас - рекордно малко, половината са със секцио"}
{"url": "https://offnews.bg/kultura/otkrivat-vtora-izlozhba-az-sam-balgarka-na-19-mart-video-699321.html", "text": "На 19 март в централното фоайе на Национална библиотека \"Св. св. Кирил и Методий\" в столицата официално ще бъде представена във фотоизложба втората част от авторския проект  на габровския фотограф Радослав Първанов.След изключителния успех на националния проект, представен над 15 пъти пред широка аудитория на места като Народното събрание, „Двореца“ в Балчик, Копривщица и други български градове, миналото лято изложбата взема участие в четвъртото издание на събора на сънародниците ни в чужбина „На мегдана на другата България“ и Седмицата на фотографията в Милано. Родолюбивата идея завладява младия автор още в края на 2014 година, когато прави фотосесия с носия на първия си модел в старинния Пловдив. Цялата 2016 година той посвещава на заснемането на сюжетите от първата част на проекта си. Целта на \"Аз съм Българка!\" е да покаже в поредица от цветни фотоси един събирателен образ на българката и България чрез сюжетите, които заснема в различни кътчета на родината ни. Но замисълът на ентусиазирания творец да реализира пълна картина на родината чрез красивия иконичен образ на младата българка не може да бъде изпълнен със заснемането само на 20 момичета и 50 популярни места в страната. Затова в края на 2017 година фотографът планира снимки за цялата 2018 година, като успоредно със снимачния процес продължава да представя изключително успешната първа част от Национален проект „Аз съм Българка!“. Продължението на Национален проект „Аз съм Българка!“ е поредният щрих, оказващ съществено въздействие върху националното самочувствие на хиляди българи от различни възрасти, докоснали се до идеята на проекта. Да избереш да популяризираш родната история, откъсвайки се от съвремието, като стъпваш на традицията и фолклора по въздействащ начин и показваш образа на млада, красива и творяща някое от фолклорните ни изкуства българка, е дръзко и трудно начинание. Вече по отъпкан път Радослав Първанов реализира с лекота сюжетите един след друг. В тази втора част от проекта всички сюжети са придружени и от личен разказ за преживяването по време на снимките, който авторът на проекта и екипа му подготвят и публикуват в мрежата. До края на 2018 година са реализирани 27 сюжета от Продължението с участието на 22 девойки. Заснети са над 65 знакови места в България, като специално място заемат природните дадености на страната ни и важни исторически забележителности: Боженци, Ловеч, Плевен, Батак, Стара Загора, Дяволският мост и Картал кая в Родопите, Карлово, розоберът и лавандуловите поля, Еньовден, Асеновата крепост, Старинен Созопол, Старинен Несебър, родният дом на Яворов в Чирпан, хармонията между българката и коня, град Добрич, тревненският сокай, гроздобер край Дунав, град Бяла, Седемте рилски езера, Етнографски комплекс \"Кулата\" - Казанлък и сюжетът \"Моминска нежност\", първите ни столици Плиска, Велики Преслав и Мадарският конник, град Русе, Широка лъка, Калето при Белоградчишките скали, Златните мостове на Витоша и град Севлиево.Проектът, изложбата и филмът, също както и при първата част, са готови и очакват да бъдат показани пред публика. Представителната изложба включва 30 снимки със сюжетите от продължението на „Аз съм Българка!“, както и анонс за ценностите и поставените цели на втората част. Създаден е филм, пренасящ зрителите в деня и часа на мястото на снимките, като привилегията да видят 20-минутната лента имат единствено посетителите на изложбите. ", "date": "2019.03.14", "title": "Откриват втора изложба Аз съм българка на 19 март (видео)"}
{"url": "https://offnews.bg/futbol/bivsh-shef-na-akademiata-na-iuventus-idva-na-seminar-v-sofia-699290.html", "text": "Ръководилият в продължение на две години Академията на Ювентус и настоящ шеф на детско-юношеската школа на Пескара – Джузепе Джерия, ще бъде вторият официален гост-лектор по време на първия семинар „SportX”, който ще се проведе на 8 май в София.Организатор на събитието, което ще бъде на тема „Съвременни изисквания към младите футболисти“, е Сдружение „Бъдеще чрез спорт“, а домакин – „Витоша Парк Хотел“.Джерия има солиден опит зад гърба си, като освен че е начело на школата на „делфините“ в последните близо три години, откъдето не много отдавна път към големия футбол си проправи звездата на ПСЖ Марко Верати, от 2016-та е и доцент и преподавател в Треньорската школа на Италианската футболна федерация в Коверчано.Преди да оглави академията на Пескара, Джузепе Джерия е бил по две години начело на школите на Бари (2011-2013) и гранда Ювентус (2013-2015). Доцентът ще сподели богатия си опит с българската аудитория, като ще разкрие повече детайли за работата с таланти и изискванията към тях. Специалистът ще говори и за начина на управление на футболните академии в Италия.Миналата седмица официално бе обявен първият гост-лектор – ръководителят в Академията на Астън Вила Пол Бракуел.Организаторите на семинара предвиждат и други гости, които да засегнат от различен ъгъл най-наболялата в последните години тема у нас – работата с млади футболисти и тяхното развитие, като допринесат за набавянето на още по-богата и ценна информация за родната аудитория.", "date": "2019.03.14", "title": "Бивш шеф на академията на Ювентус идва на семинар в София"}
{"url": "https://offnews.bg/sviat/rashaiugend-v-rusia-nabirat-i-8-godishnite-za-soldati-699325.html", "text": "Всички регионални омбудсмани в Русия получиха указание да подпишат споразумения с щабовете на „Юнармия“ или т.нар. военно-патриотично движение, пише „Новая газета“.Под заглавие „Детство с оръжие. Милитаризацията на руския живот е в ход. Юнармията влиза в детските домове“ Александър Тарасов изнася стряскащи факти. В структурите на движението вече са включени 348 268 деца. До 9 май броят им трябва да достигне половин милион, а след година в чест на 75-годишнината от Победата – 1 милион. Отрядите все още не са сформирани във всички училища и едва ли ще успеят да обхванат всички /но ги има, например, в училищата при руските посолства в Беларус и САЩ/. Но при всички случаи ще бъдат налице в детските домове. И ако учениците си имат родители, които не биха допуснали милитаризация на детството /за встъпването в Юнармия е необходимо тяхното съгласие/, то за децата от домовете няма кой да се застъпи – те са вписани в казионната система по определение.Отговорните за детските права в регионите трябва да информират за ресорните ведомства, определени от властите в Русия за реализацията на проекта в детските домове „Юнармия. Наставници“ и за междуведомствените работни групи, създадени за същото. Изпълнението се отчита на всеки три месеца, прилага се система от критерии. За количествените е ясно – брой на мероприятията, брой на приетите в Юнармия деца от сирашките домове от 7 до 18 години, но се препоръчва да се отчитат качествените характеристи на ефективността. А тук всичко е размито, регионалните структури трябва сами да определят как да се отчита „динамиката на развитието на личността на участниците в проекта“, „повишаване на нивото на социалната успешност“ и подобни.Военизираната реформа на детските домове има двама учредители – самата Юнармия и пълномощникът по правата на детето Анна Кузнецова при президента. Целевата група са именно сираците от домовете и подрастващите с девиантно поведение. Кузнецова се престарава – според устава на Юнармия в нея могат да членуват навършили 8-годишна възраст. Очакваме момента, в който институцията омбудсман ще фокусира вниманието си към детските градини. Пилотният проект в 8 региона с 30 детски домове приключи миналата година, а Кузнецова огласи старта на основния етап – навсякъде.Аргументите на Юнармия и обмбудсмана са: в страната има над 1 600 детски домове и училища-интернати с над 50 000 питомци и само 10% успяват добре да устроят живота си. При останалите 90% ситуацията е следната: 10% приключват със самоубийство, 40% се вливат в престъпността, 40% стават алкохолици или наркомани. Не е ясно доколко е коректно това деление /в коя група влизат престъпниците-наркомани?/, но Юнармия се позовава на данни от Главната прокуратура.Но това ли е избраното лекарство? То не е ли по-лошо от болест? Защо отново се игнорира световният опит в борбата за благополучието на сираците? Точно милитаризацията ли ще оправи системата на детските домове, възпроизвеждаща този кошмар? Сега с нея работят много неправителствени организации с програми за настойничество, ефективността на които е потвърдена от сериозни изследвания – тогава защо на световния опит отново противопоставяме отечествената разработка с неизвестни резултати? Действително ли става дума за интересите на сираците?В спуснатото за подпис до регионалните омбудсмани безсрочно споразумение четем изключително общи и болезнено правилни думи. Държавата и по-рано обещаваше да направи всичко това за сираците, и защо тогава е нужна Юнармия? Аха, ето потече патриотизъм чрез фикцията за войната и това следва по някакъв начин да възпитава, а то при тях така се и нарича: военно-патриотично възпитание. То трябва да помогне на децата „в търсенето на жизнените ориентири“. А страните се задължават да комуникират с онези, които се разпореждат с ресурсите.В Юнармия трябва да бъдат привлечени и децата с ограничени здравни възможности и увреждания, нуждаещи се от личен асистент, лекарства, коричка, лекарско внимание. Но би било по-добре страната да осигури на инвалидите техните първични потребности, а после да се опитва да ги използва. Впрочем, самият факт, че военните се нуждаят от нездравите деца може да изуми само този, който не е запознат с реалностите. Такива бяха призовавани и в демографската яма през 80-е /деца на децата на войната/ и после. Например, сега в ракетните войски служи А.Ф. – излязъл от детския дом в Красноярск и учил в помощно училище. Той е с лека степен на умствена изостаналост /диагноза, поставена 6 години преди повиквателната/, в началното училище е преболедувал тежък менингит /е, тогава изобщо тази епидемия мина през Красноярск и какво, никой да не получи повиквателна ли?/.През 1985-1987 г. в една дивизия служеше младеж, който се напикаваше, призован като всички след първи курс в института с пълен игнор на диагнозата. На военна служба имаше и шизофреник, необяснимо е как не е изпозастрелял всички наоколо. Всички го подиграваха, докато съвсем си изгуби ума.Но в Русия да възразяваш на тезисите на пропагандата за единството на народа не беше прието и сякаш действително съществуваше общност, наречена „съветски народ“, и всички наши неприятности и лишения се обясняваха с неговите нужди и стремления. Интересно е сега с какви техники ще се обяснява на сираците-инвалиди за кого ще умират на полесражението – за въглищата на Мелниченко, за никела на Потанин, за газа на Тимченко и минералните торове с прочее активите на братята Ротенберг? На какво сега да се налепят думите за родина и народ, за справедливост и братство – върху закритите селски училища, изсечените гори, отлетелите пенсии, свлечените мазилки и гниещите стени на болниците? Освен пустотата в мухлясалите погледи – кое тук още е наше?През януари срочно-служещият Валерий Пермяков, призован от Чита с диагноза олигофрения, дезертира от руска военна база в Гюмри, Армения и като поискал вода от местните, се изплашил, че ще го издадат. Разстрелял 6 души и ранил тежко едно бебе, което после починало.Няма съмнение в легендата, че изходът от битката се решава, а и цялата война се води от 2% войници, които са психопати. Тези, които и до повиквателната са си имали психичните проблеми, онези, които са с местожителство в затворите. Така, че интересът на Министерството на отбраната към сираците от домовете е разбираем. Само такава война и такива сражения вече не се предвиждат. А в хибридните войни, както и в невоюващите части, тези войници имат същия проблем, както и в мирния живот. Изхождайки от интересите на страната /ако тя, разбира се, не смята да започне унищожителна война/ и на самите тези деца, на тях изобщо не им трябва да бъдат в армията.Или тях ги мобилизират за война вътре в страната? Около това сега се върти едва ли не цялата активност на държавата, нейната борба с митингите, с интернет, даже с хостелите. Припомням, че още в началото на първия си президентски мандат Владимир Путин обеща да отпадне призовката за професионалната армия. Не се случи. Видно е, че с времето приоритетите са се сменили. Училищата получават инструкции да реакция и работа във военно време. Президентът нарежда всички големи предприятия, независимо от формата им на собственост, задължително да бъдат готови за преминаване на военни релси.Ако речите за военните заплахи срещу Русия се възприемат сериозно, не трябва да се подминава фактът, че околният свят залага не на танковете, а на войната със силата на машинния интелект – безпилотни летателни апарати, роботи. Съдейки по изказванията на Генералния щаб, в Русия тактиката ще бъде старата, предишната.", "date": "2019.03.14", "title": "Рашаюгенд: В Русия набират и 8-годишните за солдати"}
{"url": "https://offnews.bg/sviat/ankara-evropa-izostavia-sobstvenite-si-tcennosti-699326.html", "text": "Министърът на правосъдието на Турция Абдулхамит Гюл осъди остро доклада на Европарламента и резолюцията за прекратяване на преговорите за членството на страната в ЕС, като го нарече тенденциозен.„От една страна, ЕС приказва за правата на човека и за демокрацията, а от друга – подкрепя онези, които нарушават правата и свободите, и се противопоставя на демокрацията. Налице е историческо противоречие“, заяви Гюл, цитиран от Анадолската агенция. Според него докладът на Европарламента за Турция е силно тенденциозен и ще влезе в историята като документ, който демонстрира отдалечаването на Европа от собствените й ценности.По-рано турското външно министерство отправи тежки критики към Европейския парламент, който на 13 март одобри доклада с призива официално да бъдат прекратени преговорите за присъединяването на страната в ЕС. Решението на евродепутатите няма задължителна юридическа сила, отбелязва агенцията.Междувременно стана ясно, че ЕС отделя за нуждите на бежанците в Турция 3 млрд.евро, а за подкрепа на усилията за урегулирането на конфликта в Сирия – 560 млн.евро, които по план трябва да се похарчат през 2020-2021 г.На 15 март в Брюксел ще се състои 54-ото заседание на Съвета за партньорство Турция-Европейски съюз, съобщиха от дипломатическото ведомство в Анкара. За основния орган, който приема решенията за перспективите на двустранното сътрудничество, то ще бъде първото за 4 години. Турция ще бъде представена от външния си министър Мевлют Чавушоглу и постоянния представител при ЕС Фарук Каймакчи.ЕС ще бъде представен от ръководителката на европейската дипломация Федерика Могерини и еврокомисаря по въпросите на разширяването Йоханес Хан. Преди заседанието е планирана неформална среща на делегациите на Турция и Евросъюза, по време на която ще се обсъдят външнополитически въпроси и ситуацията в региона. По време на заседанието ще се обсъдят позиции по регионалните въпроси и двустранните отношения, в частност и облекченията на визовия режим между Турция и ЕС, актуализирането на Митническия съюз, процеса на влизането в ЕС, сътрудничеството в борбата с тероризма. Предишното заседание на Съвета за партньорство Турция-ЕС се състоя на 18 март 2015 г. в Брюксел.", "date": "2019.03.14", "title": "Анкара: Европа изоставя собствените си ценности"}
{"url": "https://offnews.bg/obshtestvo/balgarski-uchenitci-v-mezhdunarodna-nadprevara-za-naj-dobar-mlad-mehan-699324.html", "text": "За втора поредна година възпитаници на професионалните технически гимназии в България участват в международното състезание „Най-добър млад механик“ (Young Car Mechanic). Учениците ще приложат своите умения в диагностиката и ремонта на автомобили, състезавайки се с връстници от Полша, Литва, Латвия, Естония, Унгария, Хърватска и Украйна. Състезанието в България се организира от Министерството на образованието и науката и „Интер Карс България“.Основната цел на „Young Car Mechanic“ е да популяризира професията на автомобилния механик сред младежите, обмяна на опит и преподавателски практики, както и да открие млади таланти сред механиците на превозни средства.Състезанието ще протече в четири етапа. Вече стартира подготвителният кръг, в който училищата излъчват отбор-победител за участие в регионалния кръг. Регионалните състезания са 6 на брой в средните технически училища в София, Силистра, Ловеч, Златица, Пловдив и Стара Загора.6-те най-добри отбора от регионалните състезания и от училището-домакин, ще се включат в националната надпревара „Най-добър млад автомонтьор и водач на моторно превозно средство“, която ще се проведе от 11-ти до 13-ти април в София.Тримата млади механици с най-високи индивидуални резултати от националния финал ще представят страната ни на Международното състезание през май в Полша.„Професията автомонтьор става все по-търсена и у нас, и в останалите страни от Европейския съюз. С това състезание искаме да покажем и утвърдим начин за ефективно взаимодействие между бизнеса и образованието, като предизвикаме конкурентния дух и подкрепим професионалното развитие на младите механици“, казва Вихрен Богданов от „Интер Карс България“. ", "date": "2019.03.14", "title": "Български ученици в международна надпревара за най-добър млад механик"}
{"url": "https://offnews.bg/futbol/pike-revnuva-ot-mesi-i-ronaldo-699313.html", "text": "Защитникът на Барселона Жерар Пике показа признаци на ревност към славата на съотборника си Лионел Меси и звездата на Ювентус Кристиано Роналдо.Съпругът на колумбийската попзвезда Шакира явно не е доволен, че двамата получават цялото внимание на медии и фенове след успешни мачове, като се подценява ролята на останалите 10 на терена.\"Топзвездите играят голяма роля, но не печелят трофеите сами. Играч като Меси е много важен, защото дава нужното спокойствие във важните моменти. Той изигра великолепен мач срещу Лион - 2 гола и 2 асистенции. Борим се на всички фронтове, но за требъл е рано да се говори.Вървим стъпка по стъпка. Преди година ситуацията беше същата, дано сме си извлекли поука. Сега мислим за мача с Бетис в неделя\", коментира 32-годишният Пике.", "date": "2019.03.14", "title": "Пике ревнува от Меси и Роналдо"}
{"url": "https://offnews.bg/sviat/resheno-velikobritania-shte-poiska-ot-es-otlagane-na-brekzit-do-30-iu-699331.html", "text": "Камарата на общините на британския парламент одобри с 412 гласа срещу 202 \"против\" предложението на правителството да поиска от ЕС отлагане на датата за Брекзит до 30 юни.Предложението на Тереза Мей за отлагане на Брекзит до 30 юни обаче изисква депутатите да одобрят до 20 март споразумението й за излизане от ЕС, което те отхвърлиха вече два пъти.Ако текстът бъде отхвърлен отново, отлагането трябва да бъде за по-дълъг период и при това положение ще се наложи британците да участват в евроизборите през май.Мей използва заплахата за по-дългосрочно отлагане, за да притисне поддръжниците на Брекзит в Консервативната партия да подкрепят в крайна сметка нейното споразумение, отбеляза Ройтерс.Новото гласуване по документа вероятно ще е през следващата седмица.По-рано тази вечер британските депутати отхвърлиха поправка, призоваваща кабинетът на Тереза Мей да организира втори референдум за членството на Обединеното кралство в ЕС. Общо 334 депутати гласуваха против поправката, а само 85 я подкрепиха.Лидерът на опозицията Джереми Корбин обаче е на мнение, че именно втори референдум ще е решението за заплетената ситуация около Брекзит.Днешното гласуване в Камарата на общините се състоя близо три години след референдума през юни 2016 г., на който британците гласуваха за напускане на ЕС, и 15 дни преди датата 29 март, на която Великобритания теоретично трябваше да излезе от ЕС.", "date": "2019.03.14", "title": "Решено: Великобритания ще поиска от ЕС отлагане на Брекзит до 30 юни"}
{"url": "https://offnews.bg/politika/volia-vse-pak-se-vrashta-v-parlamenta-no-ne-za-malovazhni-debati-699328.html", "text": "Идеята засега е депутатите на партията да ходят на работа, но да не участват в маловажни по тяхна оценка дебати, заяви пред Нова телевизия лидерът на партия „Воля“ Веселин Марешки .Той обясни, че важните за хората теми са съвсем различни от тези, които основно обсъждат управляващите. Като илюстрация Марешки посочи кой от кой от „семейство Станишеви“ ще води листата на БСП и кой от „запаса политически измамници ще води някаква тяхна листа, която не е ясно каква е“, визирайки „Обединените патриоти“. Според него „дребнотемията“ от 30 години били едни и същи, и посочи случая с инициативата да се опростят 8 милиона лева дългове на Главното мюфтийство, което било разиграване на сценка. А чрез сценката целта била ГЕРБ да направи услуга на явния и на неявния си коалиционен партньор.И ако по-рано през деня партията на Марешки бе обявила, че напуска заседанията на парламента, с което постави осигуряването на кворум в пленарната зала в зависимост от ДПС, вечерта лидерът й разкри, че всъщност окончателно и конкретно решение все още няма. То зависело от разговори с ГЕРБ, които се очаквали в сряда другата седмица. По време на въпросните разговори „Воля“ смята да постави условия на управляващите, за да останат депутатите й в парламента. Сред тях са спирането на преговорите за покупка на военни самолети и активна работа до края на мандата в сферите на образованието, здравеопазването, вътрешната сигурност, каза Марешки. На въпрос защо по-рано днес бе обявено, че депутатите на партията излизат от парламента, без да има окончателно решение, той подчерта, че целта била управляващите да бъдат събудени, за да слязат на земята.„Аз, като ходя, навсякъде ме питат за пенсии, доходи, демографската криза, защо лекари напускат“, това за него е дневният ред на гласоподователите. Затова и от ГЕРБ щели да изискат в останалата половина от мандата да се осигурят условия за достоен труд на лекарите, които напускат страната, да не се събират пари за кувьози, да се осигурят полицаи във всички села и достъп на всички хора до лекарства.„В тази ситуация има две опции - да се отиде към избори с неработещо междувременно служебно правителство и страната да потъне в хаос, и да се състави нов парламент в същия състав, или да се поставят условия на управляващите сега“, обясни Марешки. А това „Воля“ щяла да направи.След срещата с ГЕРБ ще бъде взето и конкретното решение за бъдещото поведение на партията, стана ясно от иначе обърканите му обяснения. Но не се разбра дали тя вече е насрочена. Партийният водач за пореден път изтъкна как трябва да се решат някои проблеми – например, цените на горивата да се свалят чрез създаването на верига държавни бензиностанции и горивото да струва няколко стотинки като в Иран, където той ходил на посещение и за което разказал на Борисов още когато преговаряли за сформиране правителство.„Чакаме сряда да видим дали още 2 години ще се занимаваме със същите неща. Аз нямам нужда от шум, аз съм с най-висок рейтинг в парламента“, заключи Веселин Марешки.", "date": "2019.03.14", "title": "Воля все пак се връща в парламента, но не за маловажни дебати"}
{"url": "https://offnews.bg/ikonomika/zit-izstrelva-v-kosmosa-ot-sovalki-do-biznesi-699319.html", "text": "Високотехнологичната компания с над 50-годишна история стои зад първите български компютри и най-практичните касови апарати.Как една българска компания задържа световно ниво и лидерство на пазара над 50 години, устоявайки на смяна на системи, политически, икономически и обществени трусове? Едни от малкото, които знаят верния отговор, са специалистите от фирма ЗИТ.Историята на родната фирма е достойна за холивудски хит за високите технологии и големите мечти и амбиции, довели до първия произведен в страната ни компютър, изстрелването на космическа совалка и създаването на едни от най-успешните и предпочитани от малкия и средния бизнес касови апарати. Ето няколко „кадъра” от над 50-годишната история на успеха на фирма ЗИТ:Днешният най-амбициозен играч на пазара на фискални устройства „ЗИТ Интернешънал“ е създадена през 1967 г. като българско-японско съвместно дружество под наименованието „Завод за изчислителна техника“. Компанията бързо се превръща в едно от водещите предприятия за съвременна изчислителна техника и е първият български производител на компютри.Продукцията на ЗИТ е била позната и предпочитана в много страни по света - Германия, Китай, Либия, Финландия, Индия, Полша, Куба, Чехия, Унгария и др.Невероятно, но факт – българската фирма има участие дори в изстрелването на руската космическа совалка „Буран”. Тя се управлява от матричния процесор ЕС 1037 - производство на ЗИТ-София.По-късно от тази технология се заинтересуват и американците – през 1990 г. директорът на ЗИТ отива с матричния процесор във фирма на НАСА – FPS, които били готови да ни дадат пазара си в Европа, но с гаранция от страна на правителството, че машините няма да ходят в СССР. Тогавашните ни управляващи за жалост не се престрашават на този ход, но пък се ражда първото българо-американско дружество „ЗИТ – Пертек“ за лентови устройства.Първата изчислителна машина също е дело на ЗИТ по официален лиценз на Фуджицу с името ЗИТ 151. Тя е създадена под ръководството на родоначалника на българската ИТ Иван Попов. С инициатива и средства на ЗИТ се „ражда“ и елитния техникум „Джон Атанасов“, който е фабрика за висококвалифицирани кадри за електронната и техническата индустрия и до ден-днешен.През 1997г. Завода за изчислителна техника се преобразува в Акционерно Дружество, а от 2000г. е 100% частна компания. По това време фирмата разширява бизнеса си, като стартира производството и на фискални касови апарати. Те са с модерен дизайн и електроника, базирана на процесори на Intel и принтери Citizen или Epson.Комбинацията от високa производителност, издръжливост и малък размер на касовите апарати са запазена марка на ЗИТ и до днес, което ги прави сред най-предпочитаните устройства не само на българския, а и на австрийския, чешкия, румънския, македонския, гръцкия, етиопския, кенийския и др. пазари.Последното поколение фискални устройства на „ЗИТ Интернешънал“ „изстрелва в космоса” всеки бизнес, категорични са доволните клиенти. Хитовият мобилен касов апарат „ZIT B20“ е сред най-харесваните от малкия и средния бизнес заради компактния си размер, елегантния дизайн, удобните бутони, големите операторски и клиентски дисплеи с подсветка, наличието на Bluetooth интерфейс за връзка с компютър, таблет, смартфон и пр. екстри на отлична цена.Освен, че е популярен заради изключително лесната си употреба, „ZIT B20“ е сред малкото на пазара, чиито софтуер отговаря напълно на всички промени и поправки на Наредба Н-18, което дава спокойствие и сигурност на ползвателите му.", "date": "2019.03.14", "title": "ЗИТ изстрелва в космоса от совалки до бизнеси"}
{"url": "https://offnews.bg/knigi/nevidimiiat-rok-izliza-na-svetlo-699085.html", "text": "Кои са алтернативите на нашенската си алтернативна музикална сцена? Не е игра на думи. Има ги, те са  музика у нас: естрадата, поп и попфолк (да не споменавам чалгата, макар тя да натрупа с количеството и някакво качество – т.е. стана „попфолк”); няколко иначе валидни световни стила, които заради българското им преекспониране, ще обознача с представка – поп-рап, поп-Ар-ен-Би, хип-хоп-поп (така по-приляга в случая), поп-денс и поп-диско (по печелившите рецепти на „бъбъл-гумите”), поп-електроника; тук-там малко соул и фънк (къде имитация, къде със стойност). Не бива да пропускаме и вечната тийнейджърска любов по крайните, шумни и неритмични крила на екстремния метъл (не се пуска по радио и телевизия, но в училищни репетиционни все още вирее на висок градус). Може да обобщим алтернативите на алтернативната сцена с две (абсолютно достатъчни!) определения на емблематични фигури от Втората БГ рок генерация. Милена Славова би казала „мазня”, а Денис Ризов – „някаква тресня”.(Заради обективността, а и поради това, че в Миленината рамка влизат повечето от изброените от мен по-горе стилове, жанрове, крилца и кълки от популярната музика у нас, ще дообясня, че тази на басиста на „Ахат” пък може да се префасонира по-сполучливо. И преди 25 г., и днес, и след още четвърт век, БГ трашметъл не е пускан, ала и едва ли ще зазвучи по отечествените радиостанции и телевизии. Пък от опита ни с рок-възраждането от края на 80-те на миналия век – той също е алтернатива на официозната сцена тук. Тъй че, „треснята” днес ще да е най-вече едно телесо-тресене на изкуствени дамски форми в повечето от не-класическите и не-фолклорните жанрове.) Дотук с черния хумор.Щом във Факултета по журналистика и масови комуникации вече се пишат такива трудове като изследването на Гергана Райжекова за алтернативната музика и сцена на България, очевидно новото време е повяло и в академичните среди. Научих, че има и тема за самия хевиметъл по света и у нас, която друга млада дама подготвя. А и (не е нескромност, ето място да съобщя как „цветята от края на 80-те” може да се сдобият и с вестникарски архивен каталог) собствената ми докторантура изследва оставените следи от българския рок „черно на бяло” в хартиените медии от времето на Прехода (87-ма – 93-та): понеже, по мое мнение, за да се качи  в интернет, тя трябва да съществува в своите си реални публикации и някой да ги изрови и подреди. Специално мен, това ме радва и ентусиазира, защото вече ми стана ясно, че на пръсти се броят старанията да се разгледа рокът наш – за разлика от „дисекциите” на поп музиката, фолклора, влиянието им, корените или технологията на създаване и социализиране в нашенската общокултурна среда.Изкушени читателю, съпричастен рок почитателю, книгата, която ще захванеш да четеш е огладения (другият – за научната защита, ще ти е мъничко по-сложен) резултат: не просто на тригодишни изследвания, много слушане, много питане и предизвикани размисли на авторката му. Че е от „нашите среди” ще разбереш като спомена, че се е подвизавала в две групи, че е била и музикант, и мениджър, и интервюиращ, и радиоводещ, и пишещ музикален журналист с вече внушителен обем публикации. Много повече от едни три-четири години и́ е отнело сладкото удоволствие да участва сама, но и да предполага, пробва, констатира и споделя състоянията и картината – в които (и ти, ако четеш) сме куфели или страдали. От времената на „Бъндараците” до вчерашното раждане на поредната замечтана рок банда някъде из страната; кой в което време е бил орисан да съпреживява. Тя споделя, че уж е имала по-тесен времеви период в намеренията си, но се оказало, че трябва да се върне доста по-назад и сетне да стигне до днешните актуални времена.Отделно, да се порадвам на предприемаческия инат на Райжекова! Сама си издава дебелото томче, тиражът не е голям (който се интересува – има и , не се бавете много; след премиерите в София, в „Строежа” на 15-и и идния петък, 22-и март в Пловдив в клуб \"No Sense\", няма да останат много бройки). Твърди корици, хубава хартия, специален триизмерен шрифт, за да облекчи четящите дислектици, множество снимки от фото-свидетелския архив на Нели Воева. Самият научен труд, много повече от трите години на докторантурата – база на книгата “Невидимият рок. Алтернативната рок сцена в България“ – е 288 страници, плюс още 244 с приложения, над 70 интервюта и библиография с близо 200 източника. Включени са 7 интервюта с представители на алтернативната сцена и гледната им точка за състоянието, развитието и проблеми на музикалната сцена. Именно те са един от най-ценните приноси, защото са снимка на сцената през годините, където натежава тъкмо въпросът дали и защо рокът е невидим? Заглавието на всяко едно от тях е цитат, изведен от дълбочинните интервюта с Николай Костиков, Явор Ганчев, Елена Пенева, Емил Братанов, Драго Балджиев, Тони Арнаудов и Мартин Михайлов. Има два предговора, 13 глави, 7 интервюта, пълна библиография, откъси от рецензии на журито, както и списък с всички 70 интервюирани представители от музикалната сцена. Подобен род научна книга за алтернативната сцена в България наистина се появява за първи път на книжния пазар в България и е изследователски труд не само в научно отношение, но и като рядък вид рок  за българската сцена и нейните особености.(Колега Янев, форматът и луксозната направа не отличават съществено книгата на Райжекова от нашата за „цветята”; едва 60-70 страници по-къса е и по-лека с някакви 500 г, ала пак е над кило. Ако си се зареял някъде горе по блуСскай-сцените, да знаеш, че продълженията достойно взеха да се редят във времето. И – според мен, съвсем естествено – книги пишат не онези с дипломите да се ровят в онтологията на музиката, а тези дето бяха, са и ще са в рока като част от живота им…)Относно съсъществуването на трите понятия – „алтернативна рок музика“, „алтърнатив“ и „алтернативна музика“, е нужно да се направят няколко уточнения, които авторката прави. И очертава полето си така: „При всяко споменаване на термина алтернативна музика, алтернативна сцена идва контра въпросът от експертите: „А Вие какво разбирате под алтернативна музика и алтернативна сцена?“Именно тук започва историята на приликите и разликите между алтернативната сцена в чужбина и алтернативната сцена в България.Истината е, че алтернативните сцени в чужбина и в България не могат да бъдат съпоставени, но може да бъдат изследвани причините за тяхното появяване, както и протест на какво е дадения музикален стил в двата случая. Взаимодействието между социалния контекст и музикалния стил са в полето на антропологичния анализ, върху който е основано настоящето изследване на алтернативната сцена в България.Причината да говорим за алтернативна сцена и алтернативна музика в България е, че много групи, които в момента са активни на сцената, самоопределят себе си именно за алтернативни. В своите Фейсбук страници групите в раздела жанр посочват масово алтернативния жанр, явно привлекателен и оразличаващ ги от останалите групи в рока.”Най-вероятно, ако Райжекова беше дипломиран теоретик в жанра на музиката, този труд и такава книга нямаше да съществуват. Не отричам правото на всеки да копае в „градинката” си, снаряжен със своите си инструменти. Те му дават доводите да се чувства достолепно изправен всред добре аргументираните свои „лехи”. Гергана описва една случка от докторантурата си:„Телефонът ми звъни. Професор Стателова е. Тя е изследовател на музикалната рок сцена до средата на 90-те и като такъв има правото да ме критикува. Прави го с гилотина: – Гергана, съжалявам, че не се познавахме по-рано, за да Ви кажа… Всъщност, Вие изследвате нещо, което не съществува. – Неподготвена за такъв тип критика, казвам само суховато: – Така ли? – Стателова продължава: – Няма алтернативна сцена в България! Това, където пишете, че изследвате, не съществува…”А в книгата се наблюдава умелия микс от реални събития, примесени с въображението на публиката. Тук идва и значението на клубове, фестивали и музиканти в опита си да образоват публика, доразвивайки в тези почитатели умението на самовнушение. Две от няколкото големи теми в целия труд на Райжекова са  и , преди и днес. Оправдано е, един от нейните събеседници констатира, че „именно поради изчезването на музикалните медии в България, липсата на мениджъри, големи фестивали с традиции и публика, към момента клубът се оказва факторът с най-голямо влияние върху алтернативната сцена и нейното състояние”. Авторката „преброява” 93 клуба в 23 български градове.По друг начин казано, след 1989 г. българското общество има да наваксва десетилетия що се отнася до музикални движения и течения и има много бедни познания относно алтернативната рок форма – и като направление, и като обществена сугестивна норма. Парадоксална е липсата на усет и знания от страна на обществеността кои съвременни български групи стоят адекватно, що се отнася до световната музикална сцена. Общественият контекст на изпятото от Второто БГ рок поколение (адски алтернативно на всичко съществуващо до тяхната поява, ако ме питате) липсва, макар в различна степен; от социалната характеристика на сътвореното и от онези преди тях – доайените – и на днешните им колеги от бранша. Както пред Райжекова пояснява Явор Ганчев (собственика на \"Дюкян Меломан\"), че що се отнася до текстовете на втората рок алтернативна вълна „сами по себе си те са жестоки, защото са на място в България и са интегрална част от нашето общество тогава. Обаче стилистично са част от една европейска вълна и бунтът, на който е израз нюуейва на запад, срещу един вид конформизъм, няма как да е израз на същото в България, защото контекстът в България е съвсем различен. И виж как едно и също нещо се използва за реакция срещу различни неща в различен контекст.“ Може би само в бившите соцстрани и днешните посттоталитарни държави от Изтока се опитваха и някъде се случи куриозът пребиваването на неформалите вън и вътре в обществото постепенно да се институционализира чрез качването им на сцената: в опит на властта по това време те да се впишат в обществото.А сцената – както ще установите, четейки изследването на Гергана Райжекова – е постна и един от стоящите тежки въпроси е дали да се свирят  или  кавъри. Както споделя един от интервюираните, „свирейки стойностни кавъри, а не авторски кавъри или авторски песни, групите вдигат от себе си бремето на отговорността да създадеш собствен продукт и да се бориш той да се утвърди и приеме. Тази ситуация е една от причините за инфантилизацията на българската алтернативна сцена или иначе казано, естественият растеж през етапите е нарушен, забавен и недоразвит.”Друг отечествен куриоз: наличието на официална звукова среда на свой ред означава наличието и на неофициална звукова среда, или иначе казано, третият закон на физиката, че за всяко действие има равно по големина и обратно по посока противодействие. Тоест, наличието на силна официална музикална среда предполага наличието, действието, съществуването и богатата дейност на една култура на противопоставянето й. Ще намерите мнения, които ме успокояват, че не аз съм черногледият.Някъде в книгата за „Невидимия рок” пишеше, че в случаите, когато има налице осъзнаване на взаимодействията и чуждестранните влияния се отхвърлят на съзнателно ниво, на сцената застават автентични български алтернативни групи с оригинално послание и визия. Те са адекватни за сцената и актуални за времето си на съществуване. Такива групи са „преводни” за българската алтернативна сцена в смисъла на заемащи структура и звучене отвън, но „превеждайки” всичко в нови смисли, конфигурации и контраконфигурации като стил и послания към публиката в повечето случаи на български език. А самата авторка, вече PhD Райжекова, обобщава рокаджийския си инат, дълъг много повече от един докторантски период: „Изминали са три години, седемдесет интервюта с представители на същата тази сцена от цяла България и е написан научен труд от двеста осемдесет и осем страници. Дошъл е краят на едно изследване, което ме гледа от своето небитие като нещо несъществуващо. Мълча, слушам, записвам. Критика след критика цъфти в тефтерчето ми. Останало ми е малко време да направя най-важната редакция в дисертацията ми: да защитя съществуването на алтернативната рок сцена в България.” Ценна и значима кауза – поздравявам я пък аз.ПС. Който си купи книгата от премиерата в \"Строежа\", ще бъде и специално почерпен с бира от авторката. Утре, петък, след 19 ч., малко встрани от гвардейците на Президента (а метрото е на две крачки).", "date": "2019.03.14", "title": "НЕВИДИМИЯТ РОК излиза на светло"}
{"url": "https://offnews.bg/zdrave/blizo-1-5-mln-balgari-shte-imat-pravo-na-bezplatna-protivogripna-vaks-699310.html", "text": "Близо 1,5 млн. българи ще имат право на безплатна противогрипна ваксина, която трябва да бъде достъпна от тази есен. Програмата е пилотна за страната и ще продължи до 2022 г. включително, обясни координаторът на проекта д-р Наталия Спиридонова. Програмата е насочена към българите над 65-годишна възраст. Предвижда се първоначално да бъда поръчани 148 191 дози от ваксината. През 2020 г. ще бъдат осигурени още 251 924 дози, през 2021 г. – 296 382 дози, а през 2022 г. – още 370 477 дози.Идеята е с поставяне на противогрипни ваксини на възрастни хора да се подобри здравният им статус, да се намалят броя на хоспитализациите и разходите за лечение. Всяка зимен сезон грип и остри респираторни заболявания засягат между 1,4 и 1,6 млн. българи. Обхватът на ваксинациите срещу грип при хора над 65-годишна възраст у нас в момента са около 2% при 71% във Великобритания, 67% в Холандия и 34% средно за Европейския съюз. Целта на програмата на МЗ е през тази година обхватът да достигне 10%, а до 2022 г. той да се увеличи до 25%. В световен мащаб от грип всяка година се разболяват между 3 и 5 млн. души, а смъртните случаи са между 290 хил. и 650 хил. ", "date": "2019.03.14", "title": "Близо 1,5 млн. българи ще имат право на безплатна противогрипна ваксина"}
{"url": "https://offnews.bg/tenis/grigor-dimitrov-smenia-raketata-699329.html", "text": "Най-добрият ни тенисист Григор Димитров тества нова ракета. Това стана ясно от клип на българина от тренировките му в Маями, където трябва да участва в турнира от сериите Мастърс между 18 и 31 март.Ракетата е различна от тази, с която Григор игра през миналия сезон. Рамката на ракетата е затъмнена, което е обичайна практика при тестовете, обясняват от производителя Wilson Tennis.Григор не е играл от осминафиналите на Откритото на Австралия, тъй като контузията в рамото се оказа по-сериозна. Той не участва на турнира в София, а после отмени заявките си за Ротердам, Акапулко и Индиън Уелс.", "date": "2019.03.14", "title": "Григор Димитров сменя ракетата?"}
{"url": "https://offnews.bg/obshtestvo/balgaria-e-posledna-sred-novite-strani-chlenki-na-es-spored-indeksa-na-699337.html", "text": "През 2018 година все още нито една от страните, присъединили се към ЕС с разширяванията на съюза от 2004 година насам, не успява да достигне до средните нива на развитие на старите страни членки в икономиката, качеството на живот, демокрацията и управлението.Това се посочва в нов доклад на Инициативата за европейски политики в рамките на Институт Отворено общество – София, проследяващ процесите на сближаване и раздалечаване в ЕС.За осма поредна година – страни членки на ЕС и кандидатки, по 47 индикатора, разделени в четири категории: В цялостната класация в новото издание на „Индекс на настигането“ за 2018 г. България заема 29 място от общо 35, като запазва позициите си от последните издания за 2017, 2016, 2015, 2014 г. и 2012 г., но е с едно място по-надолу спрямо 2013 г. и 2011 г. Това я прави последна сред новите страни членки. Но има увеличение в точките, като резултатът е по-висок с две точки спрямо 2016 и 2015 и с една точка спрямо 2017 г., за да достигне 36 точки по скала от 0 до 100 (най-нисък до най-висок резултат) в сегашното издание.В „Индекса на настигането“ за 2018 г. петте най-добре представили се страни по цялостен резултат са Дания (1 място, 71 точки), Швеция (2 място, 70 точки), Люксембург (3 място, 70 точки), Холандия (4 място, 70 точки) и Финландия (5 място, 69 точки).Петте страни, които са най-назад в класацията, са Босна и Херцеговина (35 място, 19 точки), Турция (34 място, 22 точки), Македония (32 място, 24 точки), Албания (32 място, 25 точки) и Сърбия (31 място, 29 точки).Новите страни членки имат по-слаба демокрация и по-лошо управлениеВ индекса за 2018 г. отново се очертават ясни географски модели на развитие, като се вижда разделението между западните и северните държави от една страна, и тези в югоизточния край на континента. Балканските страни, които включват страни кандидатки (заедно с Турция) и членки на ЕС, изостават в почти всички области.Данните за 2018 година показват, че новите страни членки на ЕС все още произвеждат по-малко, консумират по-малко, имат по-слаба демокрация и по-лошо управление, с по-зависими медии, по-голяма корупция и по-ниско върховенство на правото, а техните граждани живеят по-кратко при по-лошо здравеопазване в сравнение със старите страни членки. Затова пък новите страни членки имат като цяло по-ниски нива на държавен дълг, по-висока заетост и по-ниски нива на дългосрочна безработица.Има три нови страни членки на ЕС, които в индекса за 2018 година са много близо до средния резултат на старите страни членки (в случая резултат 60 точки), но нито една не успява да го постигне. По цялостен резултат най-добре от новите страни членки се представят Естония (13 място, 57 точки), Чехия (14 място, 55 точки) и Словения (15 място, 54 точки). Успешните примери в настигането показват, че географията не е непременно решаваща за съдбата на държавите и те могат да променят развитието си.Тенденциите между 2011 и 2018 показват, че парадигмата на настигането може би се променя, тъй като редица страни от Централна и Източна Европа продължават да напредват в категория „Икономика“, но са започнали да се връщат назад по отношение на категориите „Демокрация“, „Управление“ и „Качество на живот“, какъвто е случаят със страни като Унгария и Полша.Представянето на България в Индекс 2018По отношение на четирите категории в индекса страната ни има най-добро представяне в „Икономика“ – 28 място от 35, с 40 точки от 100 възможни, което я поставя на последно място сред новите страни-членки, с минимална разлика по точки след Хърватия (на 27 място), като е и над страната с минимален резултат сред старите страни членки, т.е. Гърция.Тези резултати могат да се обяснят с представянето по отделните индикатори, използвани да измерват постиженията в четирите големи категории според модела на индекса. Т.е. в „Икономика“ България все още има по-ниски нива на БВП от Гърция, но други индикатори, които са използвани в тази категория, помагат за по-добро класиране. Например, България е на 4 място от 35 страни с най-ниски нива на държавен дълг, който е и най-успешният индикатор за страната в тази категория. За сметка на това „Енергийната ефективност“ остава индикаторът с най-слабо представяне на България в категория „Икономика“ – 32 място от 35.В категорията „Качество на живот“ България заема 30 място от 35 страни с 30 точки, като е последна от новите страни членки. В тази категория България има най-много индикатори, където страната е на последно или предпоследно място сред новите страни членки. Това включва и „Потребление“, който измерва материалното благосъстояние на домакинствата, където България е на 31 място от 35. Сравнително по-добро представяне има в индикатора за „Дългосрочна безработица“, където е на 21 място от 35 страни.В категорията „Демокрация“ България е на 29 място от общо 35 класирани страни, а точките са 36 от 100, което е много близък резултат с този на Унгария (28 място и 36 точки, като разликата е в стотни), което поставя страните на последните две места сред новите страни членки. Сред индикаторите в тази категория България е на последно място в „Медийна свобода“, като заема 32 място от 35 държави и последно сред новите страни членки. Страната ни се представя най-добре в индикатора „Е-участие“, където е на 16 позиция сред 35 страни и трета сред новите страни членки.България е на 27 място от 35 места общо в категория „Управление“, като има 37 точки от общо 100, като е предпоследна сред другите нови страни членки, изпреварвайки единствено Румъния (28 място с 35 точки). Сред отделните индикатори страната ни е на едно от последните места по индикатора „Корупция“, като заема 30 място от общо 35, и е на последно място сред новите страни членки. Подобно е положението и в индикатора „Върховенство на правото“ с 30 място от 35 (при 29 място през 2017 г.) и последно сред новите държави членки. Страната ни се представя най-добре в индикатора за „Вътрешни конфликти и престъпност“, където е на 18 място сред всички 35 страни и четвърто сред новите.", "date": "2019.03.14", "title": "България е последна сред новите страни членки на ЕС според Индекса на настигането за 2018 г."}
{"url": "https://offnews.bg/politika/partia-volt-iska-registar-za-deputatskite-komandirovki-699330.html", "text": "Незабавно въвеждане на публичен регистър за командировките на депутатите в страната и чужбина - за това призова лидерът на Европейска партия Волт Настимир Ананиев по време на представянето на Венцислава Любенова, която е 4-а в листата за европейските избори, номинирана от структурата в Пловдив.„Следвайки европейските и демократичните принципи, сме категорични, че е необходима пълна прозрачност. Настояваме, че обществото има право да знае и следи как се изразходват държавните средства! Подобен отчет трябва да се публикува редовно на сайта на Народното събрание, за да е достъпен за всички и по всяко време\", посочи Ананиев.Европейска партия Волт насърчава добрите контакти с останалите държави и вярва, че комуникацията е изключително ползотворна за развитие на културните и икономически отношения, но категорично се обявява против пътувания, които се превръщат в екскурзии за народните избраници и задоволяват техните хобита, съобщиха от партийния пресцентър. Именно поради тази причина Европейска партия Волт ще внесе официално предложение до председателя на парламента Цвета Караянчева за създаване на публичен регистър.Междувременно кандидатката за евродепутат на Волт от Пловдив Венцислава Любенова представи пред медиите своите каузи, които са я мотивирали да влезе активно в политиката.„Живяла съм 18 години в чужбина и съм видяла разликата с България. Въпреки това се върнах, за да отгледам децата си тук и да предам опита си, за да имаме достоен живот и тук. Една от моите каузи е дигиталното управление, което ще улесни значително бизнеса и обикновените граждани. В Естония, например, веки може да открие фирма само за 5 минути\", посочи тя.Любенова настоява местната администрация да даде категоричен отговор дали е готова да посрещне над 2 млн. туристи и да осигури тяхната безопасност. Освен това до момента никой не е поел отговорност за продължаващите ремонти в Пловдив, въпреки че градът официално пое щафетата за Европейска столица на културата.„Изразяваме сериозни опасения да не се провали домакинството на Европейска столица на културата. И питаме кой ще носи отговорност, ако се стигне до подобен провал. Каква е готовността на полицията, пожарната и Спешна помощ?\", пита Любенова.По време на нейното представяне присъства и абитуриентът Георги Атанасов, който е от структурата на партия Волт в Пловдив. По думите му младите хора в града виждат бъдещето на България твърдо в Европейския съюз. Именно това го привлякло и към Волт. „Има доста голям интерес към проекта. Младите хора трябва да осъзнаят, че не могат да променят политиката само чрез едно кликване във Фейсбук. Това не става чрез тагване и шерване, а чрез реални действия!\", категоричен бе Георги Атанасов. Той добави, че вече няколко стотин младежи, които ще гласуват за първи път, са потвърдили подкрепата си за Европейска партия Волт и дори са изявили желание да станат доброволци в настоящата кампания за европейските избори.Лидерът на Волт България – Настимир Ананиев коментира и напускането на партия Воля от Народното събрание. „Очевидна е връзката между Марешки и БСП. Преди няколко седмици лидерът на националистите във Франция - Марин Льо Пен, за която е известно, че има добри отношения с Путин и Москва, беше в България. Всички пропутински сили в България се активираха и виждаме, че някои от тях напуснаха парламента, което внася дестабилизация и ще затрудни работата на Народното събрание. Евроизборите ще бъдат лакмуса на последните събития и ще покажат дали ще се стигне до предсрочни парламентарни избори\", коментира Ананиев.България трябва да работи и с Русия по икономически теми, нормално е тя да е търговски партньор, но нашият интерес трябва да бъде гарантиран, а не както е сега - комисионерите да диктуват условията, заяви още Ананиев.", "date": "2019.03.14", "title": "Партия Волт иска регистър за депутатските командировки"}
{"url": "https://offnews.bg/obshtestvo/predikt-na-spidi-kazva-koga-shte-dojde-kurierat-699320.html", "text": "Предсказването на бъдещето на кафе е толкова старо, колкото и самото кафе. Тасеографията – гадаенето на утайка от кафе, е позната в Европа още от 17 век и е част от забавното прекарване и общуване. Досадното чакане, от друга страна, никога и никъде не е било забавно.Клиентите на Спиди вече няма нужда да гледат на кафе, за да видят кога ще дойде куриерът. Компанията въвежда поредното технологично нововъведение, с което улеснява потребителите на услугите си. Предикт е уникална за България услуга за получателите на пратки в страната, която информира предварително в кой часови прозорец на деня ще получат пакета си. Освен удобството да очакват пратката в определен час, с разлика от +/- 30 минути, получателите могат да проследят куриера в реално време.В редицата интелигентни решения, като функцията Смарт контрол, приложението  и Спиди автоматите за получаване и изпращане на пратки, съвсем закономерно се нарежда и Предикт.Предикт в комбинация със Смарт контрол дава на клиентите повече свободно време и контрол върху доставките им. Всеки получател, в момента на изпращане на пратка за него, получава съобщение с SMS, по Viber или е-мейл за доставката с кратък линк към персонализирана страница. Технологичното нововъведение предоставя бърз и удобен достъп до My Speedy – приложението на компанията за пълно клиентско обслужване. Така, ако Ви се наложи да смените програмата си за деня в последния момент, ще можете лесно, от мобилния си телефон, да управлявате пратката си, като я пренасочите за следващ ден или друга локация - към най-близък или друг офис/автомат, в рамките на същото населено място, напълно безплатно. С Предикт Спиди отново въвежда нов, по-висок европейски стандарт за доставка на пратки до адрес на получател. Услугата, която вече е позната на международните пазари (от компании като DPD, FedEx, Amazon, Postmate), вече е и в България, като по този начин компанията ще предложи на клиентите си още по-високо качество на обслужване.Предикт, в комбинация с разширената мрежа от близо 450 офиса и автоматични пощенски станции, пък слага край на досадното чакане и Ви дава повече време да се насладите на спокойствие на кафето си. А тасеографията – тя остава само за забавление.", "date": "2019.03.14", "title": "Предикт на Спиди казва кога ще дойде куриерът"}
{"url": "https://offnews.bg/ikonomika/balgarite-tegliat-poveche-krediti-699287.html", "text": "В страната кредитите са нараснали с 8.6%, като има ръст от 25% при отпускането на нови кредити. Основни причини за кредит продължават да бъдат ремонти и покупката на автомобил, като средната вноска по тях се покачва. Профилът на теглилите кредит за 2018 е семейство с едно дете със средномесечен доход 2000 лв., компютърни специалисти, инженери или икономисти. Това показват данните от годишния анализ на Райфайзенбанк, представен днес пред журналисти от председателя на УС Оливер Рьогл, зам.- председателя на УС и ръководител на „Корпоративно банкиране и капиталови базари“ Добромир Добрев, Ани Ангелова - член на УС, „Банкиране на дребно“ и Недялко Михайлов - член на УС и ръководител на \"Операции и Информационни технологии\".Очакванията се лихвите на ЕЦБ да не се променят през 2019 година. Въпреки че през последните години се наблюдава спад в индивидуалните цени при таксите за превод, комисионните скачат заради операциите по извършване на преводи, обясниха от Управителния съвет.Според Добромир Добрев Еврозоната ще допринесе за намаляването на валутния риск и ще въведе стабилност на банковия сектор, но цените ще се повишават.Райфайзен е за влизане на България в Банковия съюз, защото така ще се намалят рисковете от влияние на местна политика върху банковия сектор. По този начин ще се избегне повтарянето на сценария КТБ, тъй като ЕЦБ е строг регулатор. Ако станем част от Банковия съюз, се отварят добри перспективи за влизане на страната в Еврозоната. Дигиталните промени се приемат положително от клиентите. Българският потребител все повече използва мобилно банкиране, а 91% от банковите платежни нареждания се случват онлайн. Предстои дигитализация при обслужването на клиентите.Третото издание на Elevator Lab на Райфайзен започва през април, когато българските стартъпи ще могат да кандидатстват с иновативните си проекти на платформата на програмата. През лятото ще бъде определен българския победител, който ще може да се включи в глобалното предизвикателство в конкуренция със стартъпи от целия свят.Решения на финтех компании от предходното издание вече бяха въведени в Райфайзенбанк – онлайн кредитиране, биометрично оторизиране на трети страни, решение за сигурност, базирано на блокчейн в основната система на банката, както и платформа за измерване на клиентското преживяване в точките за контакт на клиентите с банката.В рамките на инициативата си Think Tank Райфайзенбанк си сътрудничи със Софийския университет в областта на анализа на големи бази данни.", "date": "2019.03.14", "title": "Българите теглят повече кредити"}
{"url": "https://offnews.bg/futbol/chelsi-napoli-i-valensia-dostignaha-1-4-finalite-na-liga-evropa-699336.html", "text": "Отборите на Челси, Наполи и Валенсия станаха първите отбори, които достигнаха до 1/4-финалите на Лига Европа. Лондончани разгромиха с 5:0 като гост Динамо в Киев и с общ резултат 8:0 продължават напред.С хеттрик за Челси се отчете френският нападател Оливие Жиру, а по един гол добавиха Маркос Алонсо и Калъм Хъдсън-Одой.Наполи загуби като гост от РБ Залцбург с 1:3, но благодарение на победата с 3:0 в първия мач продължи напред. В 1/4-финалите е и отборът на Валенсия, който отстрани Краснодар след 2:1 в първия мач и 1:1 тази вечер като гост.В късните мачове днес играят:Арсенал – Рен 0:0 (1:3 в първия мач)Бенфика – Динамо Загреб 0:0 (0:1 в първия мач)Интер – Айнтрахт Франкфурт 0:0 (0:0 в първия мач)Славия Прага – Севиля 0:0 (2:2 в първия мач)Виляреал – Зенит Санкт Петербург 0:0 (3:1 в първия мач)", "date": "2019.03.14", "title": "Челси, Наполи и Валенсия достигнаха 1/4-финалите на Лига Европа"}
{"url": "https://offnews.bg/futbol/pusnaha-biletite-za-balgaria-cherna-gora-699298.html", "text": "Билетите за първия двубой на България в квалификациите за Евро 2020 вече са в продажба на касите на стадион \"Васил Левски\". На 22 март от 19:00 часа селекцията на Петър Хубчев посреща Черна гора, а от края на февруари привържениците получиха възможност да резервират мястото си на трибуните чрез търговската мрежа на Eventim.Цените на билетите са както следва:Сектор \"А\" - 40 лв.Сектор \"В\" - 30 лв.Сектори \"Б\" и \"Г\" - 12 лв.ВИП 1 категория - 300 лв.ВИП 2 категория - 100 лв.Притежателите на билети категория ВИП 1, освен ексклузивни места във ВИП ложите на стадиона, изискан кетъринг и отлично обслужване, при закупуването на 2 билета ще получат безплатен пропуск за паркинг, който ще им бъде предоставен след изпращане на номера на тяхната заявка на info@eventim.bg.БФС и официалният партньор на съюза Vivacom също така продължават инициативата \"Семеен сектор\", която дава възможност на родителите да заведат децата си в обособена за целта зона (сектор А, блок 8) на преференциални цени - възрастният купува билет на реалната му цена за сектор А (40 лв.) и има право да заведе до три малолетни лица срещу допълнителни 2 лева на пропуск. Напомняме, че родителят или настойникът е длъжен да попълни изискваната от закона декларация за придружител.Продължава и продажбата на пакетен билет за четирите домакински квалификационни срещи на България. Всеки фен, закупил електронен пропуск за двубоите през 2019-а, получава над 50-процентно намаление от сумарната стойност на билетите за стадион \"Васил Левски\". Това на практика означава, че срещу номиналната цена за първите две срещи - с Черна гора на 22 март и с Косово на 10 юни, запалянковците ще имат безплатен достъп до трибуните за финалните битки с Англия (14 октомври) и Чехия (17 ноември).", "date": "2019.03.14", "title": "Пуснаха билетите за България - Черна гора"}
{"url": "https://offnews.bg/obshtestvo/ot-sos-vatmani-i-shofiori-s-po-visoki-zaplati-sofijsko-zhitelstvo-a-699302.html", "text": "Основната заплата на шофьорите и ватманите от 1 април ще бъде 1150 лева, а с надбавки и без извънреден труд средното брутно възнаграждение става около 1800 лв. Това гласуваха единодушно общинските съветници на заседанието на СОС днес след дълго обсъждане с предизборен привкус. Повод за споровете бе предложението на БСП столичният кмет Йорданка Фандъкова да поеме писмена гаранция, че заплатите на водачите от градския транспорт ще се увеличат с още 100 лева при евентуално актуализиране на бюджета през годината. Милка Христова(БСП) припомни, че по време на социализма водачите са получавали софийско жителство и жилище, и призова да се осигурят предимства за децата на шофьори и ватмани, както и да им се осигурят домове. Не е достатъчно само да се ремонтира общежитие за тях, коментира Христова една от мерките за привличане на водачи в градския транспорт, предложени в доклада на Фандъкова. Тя припомни, че БСП са най-големите противници на билета за еднократно пътуване от 1,60 лв. и не искат да се увеличи пътуването в тролеи, автобуси и трамваи, като се вдигнат още заплатите на водачите. Надявам се да не говорим за софийско жителство сега, а управлението на транспорта предполага баланс, коментира Прошко Прошков(РБ), като припомни от своя страна цените на дневните и годишни карти, които свалят цената на пътуването. Жената до мен (Фандъкова - бел. ред.), е печелила три пъти избори, бил съм се срещу нея, но какъв ангажимент да поема писмено, тя е поемала ангажимент три пъти, каза още Прошков, като се обърна към лидера на социалистите в София и групата в СОС Калоян Паргов. Нали знаеш какво е ъгъл от 45 градуса, отговори от място Паргов, намеквайки за приобщаването на Прошков към ГЕРБ. В края на изтощителните дебати Трайчо Трайков(РБ), бивш енергиен министър в първото правителство на Бойко Борисов, обяви, че няма да участва в гласуването, защото има правоспособност за управление на трамвай. Бил съм ватман, а заплатата ми беше по-висока от тази на майка ми и баща ми, главен инженер, взети заедно, обясни Трайков. Няма да приема документ с \"ако\", отсече Фандъкова преди предложените от нея мерки да бъдат подкрепени от съветниците. Паргов: Управляващите се опитаха да политизират проблема с шофьорите, но не им мина номераУправляващите се опитаха да политизират проблема с шофьорите, за да го заметат и него под килима, но не им мина номера. Това заяви председателят на БСП - София и на групата на социалистите в Столичния общински съвет Калоян Паргов след гласуването на доклада. Общинските съветници от БСП настояваха СОС да поеме официален ангажимент при следващите актуализации на бюджета в рамките на 2019 година поне още веднъж да бъдат увеличени месечните възнаграждения на работещите в градския транспорт. Това предложение беше направено от Калоян Паргов по време на заседанието на Комисията по транспорт и туризъм вчера. На днешната сесия на СОС обаче то беше отхвърлено.\"За нас най-важно в момента е шофьорите да бъдат доволни и спокойни на работните си места, коментира Калоян Паргов, който е заместник-председател на Комисията по транспорт и туризъм в СОС. Управляващите отказаха да поемат официален ангажимент за удовлетворение на справедливите искания на шофьорите. Затова ние с колегите от групата на БСП в СОС официално поемаме ангажимент да поставим този въпрос, когато наближи времето за актуализация на бюджета на Столична община. Да, ще поставим отново този въпрос и на ход пак ще бъде кметът\".Приемането на доклада на кмета Фандъкова смятам за успех на БСП. Ние си свършихме работата. Шофьорите се обърнаха за помощ към нас и ние принудихме управляващите да направят нещо за тях. Докладът на Фандъкова е изключително в следствие на нашия натиск и аз го смятам за първата крачка към решаването на проблемите на работещите в столичния градски транспорт. И дебело подчертавам, че това е началото. Защото, ако беше продължение на работата на управляващите, изобщо нямаше да има протести от страна на шофьорите. Очевидно в ГЕРБ трябва да променят подхода към тях и да подобрят чуваемостта за проблемите им\", каза още Паргов. Карлос Контрера: Не послушаха „Патриоти за София“ за транспорта, сега променят финансиранетоКогато преди два месеца от ПГ на „Патриоти за София“ направиха предложение да бъдат отпуснати 4 млн. и 100 хил. лв. допълнително за транспортните оператори, някои хора изложиха аргументите, че няма нужда от повече финансиране. Странно, сега – два месеца по-късно, нуждата от допълнително финансиране в този бранш е налице.От „Патриоти за София“ казват, че съответно ще е нужно да бъде изготвена нова икономическа рамка на транспорта, защото тези средства, които сега ще се отпуснат на двете дружества, очевидно ще променят и цената на км пробег, която се разплаща на оператора.По отношение на желанието на синдикатите да бъде премахнат нощният градски транспорт Контрера се обяви против и призова да не се поддава Общината на тези провокации, защото това е едно разумно решение.", "date": "2019.03.14", "title": "От СОС: Ватмани и шофьори с по-високи заплати, софийско жителство, ъгъл от 45 градуса и билетчето от 1,60 в спора"}
{"url": "https://offnews.bg/obshtestvo/desetoklasnichka-namushka-s-nozh-svoia-sauchenichka-sled-skandal-s-dav-699317.html", "text": "Полицията в Пловдив разследва случай на спречкване между две ученички.Във вторник във Второ РУ e постъпила информация, че в спешен кабинет е приета десетокласничка от пловдивската гимназия \"Свети Климент Охридски\" с порезна рана на гърба.След преглед тийнейджърката е оставена под лекарско наблюдение, тя е без опасност за живота.Полицаите са установили, че нейна съученичка й е нанесла удар с нож в коридора на училището. Образувано е досъдебно производство за нанасяне на лека телесна повреда по хулигански подбуди.Скандалът започнал в час, където по време на контролно една от десетокласничките дъвчела дъвка шумно и мляскала. Това подразнило съученичката й, която се оплакала, че не може да чуе въпросите за контролното упражнение. Пререканията между двете продължили и през следващите часове и ескалирали в сбиване по обед, съобщи пред Радио Пловдив директорът на гимназията Здравко Димитров.  Преди този случай момичетата не са имали конфликти помежду си, дори били приятелки.", "date": "2019.03.14", "title": "Десетокласничка намушка с нож своя съученичка след скандал с дъвка"}
{"url": "https://offnews.bg/politika/vmro-se-sabirat-na-kongres-na-23-mart-699308.html", "text": "Какво ще бъде бъдещето на Европейския проект? Това се питат мнозина анализатори, политици, бюрократи и общественици. Причините за това са много. Настоящият мандат на Европейската комисия и Европейския парламент ще остане в историята като момента, в който страна членка напусна общността. Поради тази причина сме свидетели на безпрецедентен дебат относно бъдещето на Европа.На 23 март 2019 г. (събота) ще се проведе VII редовен конгрес на ПП „ВМРО – Българско национално движение“. Той ще се проведе в зала „Европа“ на парк хотел „Москва“ (адрес: гр. София, ул. „Незабравка“ № 25). Откриването на конгреса ще е от 10:30 ч. Основна тема, която ще бъде коментирана, е именно това какъв ЕС можем да очакваме след европейските избори през май.Ето защо в рамките на конгреса на ВМРО ще бъде проведена кръгла маса, продължение на международната конференция на АКРЕ „Бъдещето на Европа: Традиционализъм, ценности, патриотизъм“, организирана от евродепутата Ангел Джамбазки.За срещата на 23 март са потвърдили много наши съмишленици от цяла Европа – „Право и справедливост“ от Полша, „Партия на свободата“ – Италия, националистите от Италия, „Алтернатива за Германия“, „Вокс“ – новата дясна политическа организация от Испания, както и датски и фински представители, изповядващи нашите идеи. Причината да поканим точно тези организации е, че споделяме общо виждане за бъдещето на Европа и европейския проект. А то е много просто.Съществуват области, в които, обаче, ЕС претърпя впечатляващ провал и това е видно за всички. Една от тези области например е миграцията. „Дъблин“ се провали. Приканването на мигранти да идват без никакъв контрол е грешка и тези, които го направиха, вече търпят заслужени политически негативи. Продължаването на тази неуспешна политика, обаче, е още по-голяма грешка. Европа трябва да поеме контрола върху собствените си граници. Отворените граници вътре в ЕС са едно от големите постижения на общността. Но за да се запазят те, е нужно външните граници на Съюза да бъдат защитавани.Европа също така не бива да забравя ценностите си. Нашата цивилизация е стъпила върху фундамента на християнските ценности. Без значение колко това не се харесва на модерните комунисти. Ние никога не бива да се примиряваме с въвеждането на неестествени понятия като трети пол и еднополов брак. Не трябва да се примиряваме и с настъпващата ислямизация, която цели да промени светския начин на живот на нашите общества. Тук е Европа и тук ядем свинско, на когото не му допада - има десетки мюсюлмански страни, където може да се пресели.Не бива да се примиряваме и с двойните стандарти. Европа на две скорости е доктрина следвана от евробюрократите с цел да премахнат възможността за дебат в Брюксел. Знаят, че по-консервативно настроените източноевропейци са непримирими по редица въпроси. Ето защо искат да се отделят и да ни третират като втора класа граждани. Ние няма да го допуснем.Единственото бъдеще за европейския проект е да бъде Европа на отечествата. Няма как тепърва изкуствено да създаваме някаква европейска квазиидентичност. Европа не е и няма как да бъде ерзац родина. Ако ЕС стъпи на гореспоменатите принципи, има шанс да се запази. Консервативните сили в Европа не са евроскептици, които искат да разрушат Съюза, а напротив – искат да го заздравят. Ние сме еврореалисти, които искат да запазят един добър проект, изродил се в някаква ултралиберална утопия. Пътят напред е връщането на компетенции там, където те принадлежат - в суверенните правителства и народи на Европа, които си сътрудничат посредством междуправителствени спогодби и споразумения. Нека заедно правим по-малко, но по-добре.", "date": "2019.03.14", "title": "ВМРО се събират на конгрес на 23 март"}
{"url": "https://offnews.bg/sviat/orban-se-izvini-i-pomoli%c2%a0evropejskite-konservatori-da-ne-go-izkliuchv-699335.html", "text": "Унгарският премиер Виктор Орбан написа писма до лидерите на европейски консервативни партии, поискали изключването на неговата формация Фидес от Европейската народна партия.Орбан поднася извиненията си за използвания от него обиден език, но отбелязва, че в политическите му възгледи няма промяна.Писмата са адресирани поименно до всяка една от партиите, присъединили се към предложението за изключване на Фидес от Европейската народна партия, включително и българската ДСБ. Орбан призовава да се преосмисли предложението за изключване на неговата формация.В началото на март унгарският премиер определи критиците си в ЕНП като „полезни идиоти“, които обслужват интересите на левите формации в ЕС.\"Като инициатори за задействане на процедура за изключване на партията на унгарския премиер Виктор Орбан от ЕНП, Ви уведомяваме, че въпреки полученото писмо от г-н Орбан с молба да оттеглим искането си за изключването на Фидес, ние категорично запазваме настоящата си позиция и на 20 март ще гласуваме за излизането на Фидес от ЕНП\" - заявиха днес от ДСБ.\"Мотивите ни бяха ясно обявени, но отново подчертаваме, че за българския национален интерес е изключително важно обстоятелството, че г-н Орбан, в разрез с върховенството на закона, даде политическо убежище на бившия македонски премиер Никола Груевски. Освен осъден в собствената си държава на лишаване от свобода, той е най-големият българомразец в последните години, забавил евроинтеграцията на страна си\" - категорични са от Демократи за силна България.", "date": "2019.03.14", "title": "Орбан се извини и помоли европейските консерватори да не го изключват от ЕНП"}
{"url": "https://offnews.bg/tenis/viktoria-tomova-sas-zaguba-v-rusia-699291.html", "text": "Най-високо класираната ни тенисистка Виктория Томова приключи участието си във втория кръг на турнира по тенис на твърди кортове в зала в руския град Казан с награден фонд от 25 хиляди долара. Тя бе водачка в схемата, но германската квалификантка Вивиан Хайзен спечели двубоя помежду им с 2:6, 3:6 за 86 минути.В началото на срещата двете бяха равностойни като резултатът в първия сет беше 2:2. Тогава германката проби на два пъти и спечели сета. Във втория Хайзен бързо натрупа аванс от 4:0 благодарение на нови два пробива, които Томова не съумя да върне. 24-годишната софиянка напуска надпреварата с 6 точки за световната ранглиста и 408 долара.", "date": "2019.03.14", "title": "Виктория Томова със загуба в Русия"}
{"url": "https://offnews.bg/112/politciata-izdirva-66-godishna-zhena-699304.html", "text": "Полицията издирва 66-годишата Геновева Параскевова Иванова от село Нивянин, област Враца. На 8 март тя е излязла от дома си и оттогава е в неизвестност. За последен път е била забеляна на 10 март около 11 часа на автогарата във Вършец, обл. Монтана.Жената е висока 160-165 см, с къса, чуплива коса с червен оттенък, овално лице и кафяви очи. Облечена е с тъмен анцуг и светложълта блуза с дълъг ръкав.Хората, които разполагат с информация за издирваната жена, могат да сигнализират на тел.: 112, 092/692393, 692318 или внай-близкото поделение на МВР.", "date": "2019.03.14", "title": "Полицията издирва 66-годишна жена"}
{"url": "https://offnews.bg/offtopic/barekov-v-liuta-shvatka-s-anglijskia-i-g-n-liberast-dzhendarski-699292.html", "text": "Миналата година Николай Бареков заяви, че се връща към медийното поприще, за да ни спаси от модерната . Миналият месец Николай Бареков пък реши, че  по български език и литература.Днес Николай Бареков обяви, че все пак ще остане в политиката \"за лъжци и олигофрени\" и ще се върне в Брюксел, за да громи господин Либераст Джендърски. Нямаме идея дали говори за конкретен свой познайник, или за антропоморфна персонификация в най-общ смисъл. Това става ясно от скорошната му публикация във Фейсбук, в която личи, че най-големият съюзник на нашия политик в неравната борба е английският език. Макар че то с такива приятели не ти трябват врагове...\"You talking to me? I’m coming back soon, Mr Liberast Gendersky? Soon....\", пише Бареков, което в буквален превод ще рече: \"На мен ли говориш? Връщам се скоро, г-н Либераст Джендърски? Скоро...\" Не е ясно защо си е сложил детска маска за лице на супергероя Хълк.По-натам продължаваме с дзен мъдрости: \"Early moooorning is not for a bed. The time is only for a break after\". Което ще рече горе-долу: \"Ранна сууууутрин не за леглото. Времето е само за почивка после\". Учителю Йода, на кого ни остави?Следващата снимка е от полета за Америка, а описанието е под формата на хайку. \"#Time. The best time to completedd mission. #Monday, afternoon, late winter\". Това ще рече: \"#Време. Най-доброто време да завършил мисия. #Понеделник, следобед, късна зима\".Последната снимка и текст са нещо, което не се сдържахме да не пуснем. Те не са на английски, но за сметка на това да обвиниш президента на Франция, че ти краде идеите...\"СпАсиба гАляма на бай Макрон за идеите му, част крадени от мен и консерваторите, но той е класически празен дърторковец и джендър соросоид, който не може да оправи Франция и собственото си семейно положение, а иска да “оправя” цяла Европа! Ай, сиктир, бре!\" - пише Бареков и споделя снимка на Макрон с двама французи. Е, ама и тя си е култова!", "date": "2019.03.14", "title": "Бареков в люта схватка с английския и г-н Либераст Джендърски"}
{"url": "https://offnews.bg/obshtestvo/startira-prilaganeto-na-spogodbata-mezhdu-pravitelstvata-na-republika-699300.html", "text": "Прилагането на Спогодбата за регулиране на трудовата миграция между правителствата на Република България и Република Молдова, която бе подписана в края на миналата година, стартира от днес. Всички условия за набирането и наемането на кандидати по заявки на български работодатели вече са уредени чрез Процедурата по прилагане на Спогодбата, изготвена съвместно от Националната агенция по заетостта на Молдова и Агенция по заетостта към министъра на труда и социалната политика.Представителите на бизнеса, които желаят да наемат работници от Молдова, могат да подават своите документи в бюрата по труда. Спогодбата ще се прилага за работници мигранти, които са граждани на една от двете държави, имат сключен индивидуален трудов договор по тази спогодба и притежават необходимото разрешение за пребиваване на територията на другата държава:а) работници за първоначален период до една година и с възможност за последващо продължаване за общ срок до три години;б) сезонни работници за максималния период1, съгласно законодателството на приемащата държава. Условията на Спогодбата ще се прилагат единствено за новонаети лица и не са приложими за вече работещи на територията на Република България. Съгласно Спогодбата и процедурата по прилагането й:- Посредничеството на Агенцията по заетостта е безплатно.- Няма определен годишен контингент/квота.- За работниците по спогодбата НЕ се изисква разрешение за работа.- Достъпът до пазара на труда се разрешава за заемането на длъжности, за които по закон не се изисква българско гражданство.Работодателите могат да получат указания и необходимата им информация както от териториалните поделения на Агенция по заетостта, така и от електронната страница на Агенцията по заетостта, рубрика, където са публикувани всички необходими формуляри и условията за кандидатстване. За улеснение е подготвена информация с разписани стъпки за подбор, наемане и започване на работа на работниците мигранти по Спогодбата.Работодателите, които проявяват интерес, могат да подават документите си във всяко бюро по труда, без ограничение от месторабота и адрес на управление. Фирми, извършващи посредническа дейност по наемане на работа, освен когато са работодатели, не могат да участват в Спогодбата.", "date": "2019.03.14", "title": "Стартира прилагането на Спогодбата между правителствата на Република България и Република Молдова"}
{"url": "https://offnews.bg/zimni/marten-furkad-zapisa-antirekord-na-svetovni-parvenstva-699303.html", "text": "Френският доминатор в биатлона Мартен Фуркад е далеч от най-добрата си форма. Толкова далеч, че записа най-слабото си представяне на световни първенства в индивидиуалния старт на 20 км в Йостерсунд, където завърши 39-и.Досега най-слабото му класиране беше 35-о място. След провала той намери сили да се обърне към своите фенове чрез социалните мрежи.\"Преживявам най-тежкия период в спортната си кариера. Нямам думи да изразя как се чувствам. Благодаря на всички, които продължавате да ме подкрепяте\", написа Фуркад в социалните мрежи.В старта на 20 км второто място спечели българинът Владимир Илиев, което се приема за най-голямата сензация на това световно първенство. Фуркад, който е петкратен световен шампион, все още няма спечелен медал.", "date": "2019.03.14", "title": "Мартен Фуркад записа антирекорд на световни първенства"}
{"url": "https://offnews.bg/drugi/v-rusia-izmisliha-zamestitel-na-meldonia-699285.html", "text": "В Русия измислиха заместител на забранения препарат мелдоний, с който беше хваната тенисистката Мария Шарапова и изтърпя продължителна дисквалификация.Със същото вещество беше заловен и състезателят по кърлинг Александър Крушелницкий на зимната олимпиада преди година, а медалът му беше отнет.С новото откритие се похвали шефът на федералната медико-биологична агенция ФМБА Владимир Уйба. Новият препарат съдържа аминокиселини и минерали, като все още не е забранен от световната антидопингова агенция.\"Това не е допинг, а комплекс от незаменими вещества, които се съдържат в храната. Това са биологично активни вещества\", коментира Уйба, който добави, че новият препарат вече се използва.Мелдоният стана печално известен, след като попадна в списъка на забранените вещества през януари 2016 година. Самата Шарапова призна, че го е използвала дълго време преди да бъде забранен и просто не е разбрала, че вече е попаднал в списъка на УАДА.", "date": "2019.03.14", "title": "В Русия измислиха заместител на мелдония"}
{"url": "https://offnews.bg/obshtestvo/15-km-vodoprovod-i-kanalizatcia-sa-izgradeni-v-gorubliane-startira-no-699293.html", "text": "Стартира проект за изграждане на канализация и подмяна на съществуващ водопровод по улиците, попадащи във водосбора на Главен колектор IV в кв. „Горубляне“, съобщи Софийска вода. За последните десет година дружеството е инвестирало малко над 13 милиона лева, като са изградени 8 758 метра водопровод и 6 597 метра канал в квартала.", "date": "2019.03.14", "title": "15 км водопровод и канализация са изградени в Горубляне, стартира нов проект"}
{"url": "https://offnews.bg/sviat/ima-obvinen-za-porachitel-na-ubijstvoto-na-slovashkia-zhurnalist-ian-k-699309.html", "text": "Мъж е обвинен за поръчител на убийството на словашкия разследващ журналист Ян Куцяк и годеницата му Мартина Кушнирова, съобщи Ройтерс, позовавайки се на местната полиция.Трима души бяха обвинени по-рано като извършители на убийството. Куцяк разследваше връзки на словашкото правителство с италианската мафия, повдигнали съмнения за злоупотреба с европейски средства за земеделие.Журналистът и годеницата му бяха убити в края на февруари миналата година.Убийството предизвика най-големите протести в страната от падането на комунизма през 1989 г.Убийството събуди опасения за свободата на медиите в страната и предизвика оставката на тогавашния премиер Роберт Фицо, на вътрешния министър Роберт Калиняк и на шефа на полицията Тибор Гашпар.", "date": "2019.03.14", "title": "Има обвинен за поръчител на убийството на словашкия журналист Ян Куцяк"}
{"url": "https://offnews.bg/medii/erik-uajnar-idva-prez-iuni-v-sofia-za-mezhdunarodnia-medien-forum-na-b-699312.html", "text": "Българска телеграфна агенция (БТА) ще бъде домакин на Шестия Световен конгрес на информационните агенции ().Форумът ще се проведе от 13 до 15 юни 2019 г. в София под мотото “The Future of News” („Бъдещето на новините”). Тема на дискусиите ще са истинските и фалшивите новини, навлизането на изкуствения интелект, проблемите със собствеността на медиите и новите източници на финансиране. Конгресът ще се проведе в зала 3 на НДК, където беше и Българското председателство на Съвета на ЕС.За събитието у нас се очакват лидерите на над 120 водещи новинарски агенции от 5 континента; изтъкнати журналисти от най-влиятелните световни медии; знакови имена от ръководството на Фейсбук, Гугъл и Туитър, издателите и главни редактори на „Ню Йорк Таймс”, Би Би Си (BBC) и Си Ен Ен (CNN); делегации от държавници, бизнесмени и интелектуалци от повече от 100 държави. Преди няколко дни като основен лектор е потвърдил и световноизвестният Ерик Уайнър, автор на \"География на блаженството\" и „География на гения”, съобщиха организаторите.Конгресът ще събере представители на новинарски агенции от целия свят и на всички регионални медийни организации, включително Европейския алианс на информационните агенции (EANA), Организацията на Азиатско-тихоокеанските информационни агенции (OANA), Федерацията на арабските информационни агенции (FANA) и Латиноамериканския съюз на информационните агенции (ULAN). Ще бъдат представени и медийни гиганти като Associated Press (САЩ), Reuters (Великобритания), TASS (Русия), Xinhua (Китай), ANSA (Италия), Agence France-Presse (Франция) и други.Генералният директор на агенцията Максим Минчев за първи път показа пред журналисти и изградения в БТА високотехнологичен мулдимедиен център, създаден с идеята да се превърне в пространство за презентиране на различен вид информация. Центърът ще бъде място както за представяне на традиционен тип информация във високотехнологична среда, така и зала за културни събития.Георги Лозанов, директор „Културни комуникации” в БТА отбеляза, че агенцията е обществена медия, а част от мисията на обществените медии е да бъдат и културни институции. Той обясни символиката, с която е създаден центърът - вътрешният интериор пресъздава основните елементи от фасадата на БТА, а подовото покритие напомня за емблематичните за столицата ни жълти павета и носи алюзия за площад.Залата разполага със система за панорамна прожекция до 180 градуса, интерактивни тъч скрийн екрани и висококачествен звук.", "date": "2019.03.14", "title": "Ерик Уайнър идва през юни в София за международния медиен форум на БТА"}
{"url": "https://offnews.bg/futbol/aktciite-na-iuventus-skochiha-sas-140-protcenta-zaradi-ronaldo-699288.html", "text": "Футболът е бизнес, а в Ювентус определено умеят и двете. Торинският гранд се класира за 1/4-финалите в Шампионската лига след хеттрик на Кристиано Роналдо в реванша и прибира сериозни печалби.Не става въпрос за парите, които клубът ще получи като бонус от УЕФА, а за стойността на акциите на клуба на борсата. През юни 2018 година преди привличането на Кристиано Роналдо от Реал Мадрид за над 100 милиона евро, една акция на Ювентус е струвала 0,6 евро.В деня на мача с Атлетико Мадрид във вторник те са се търгували за 1,2 евро. Ден след победата се забелязва ръст от 23 процента или 1,59 евро. С успокояването на пазара цената се стабилизира за ниво от 1,42 евро. Така само за по-малко от година само от ефекта \"Роналдо\" клубът е повишил стойността си на борсата с цели 140 процента.Ювентус върви към поредна осма титла в Италия, като води с 18 точки пред най-близкия преследвач.", "date": "2019.03.14", "title": "Акциите на Ювентус скочиха със 140 процента заради Роналдо"}
{"url": "https://offnews.bg/politika/glas-naroden-nash-potentcialen-partnior-v-es-e-dvizhenieto-5-zvezdi-699295.html", "text": "Глас Народен ще се яви самостоятелно на предстоящите европейски избори, обяви лидерът на партията Светльо Витков. Той представи водача на листата Венета Маджистрели и вторият в списъка за Брюксел Ален Попович. Това са млади образовани хора, не са лидери на партии, не са бюрократи, нормални хора са, обяви Витков. Бъдещият европарламент ще бъде още по-фрагментиран от сегашния. Очертава се появата на нови групи, но много групи няма да съществуват. Като първата интернет партия в България и от първите т.нар. спонтанни демокрации, смятам, че потенциален партньор на Глас Народен в Европа е движението “5 звезди”, Италия. С тях вече имаме проведени разговори и реализирана среща. Считам, че имаме пресечна точка по отношение на генезиса на създаването на двете формации, както и на желанието за по-пълноценна комуникация с избирателите, заяви Венета Маджистрели.  Приоритетите, които Глас Народен поставя в програмата си за предстоящите избори за европейски парламент са повече диалог с избирателите, отчетност за работата на евродепутатите, повече прозрачност с цел осветляване на законодателния процес от европейската комисия през европейския парламент до Съвета на ЕС, по-голямо сътрудничество, но със зачитане на отделните идентичности на страните членки, хармонизация в общите европейски антикорупционни мерки, обясни тя. Според Ален Попович последната година беше трудна за Европейския съюз. В този дигитализиран свят, който нараства и се променя, защитата на лични данни става изключително сериозен проблем и смятам, че трябва да водим прогресивна и отворена политика към всички иновации и регулации, които могат да ни помогнат да се справим с тези процеси. Ще повдигнем въпроса и за блокчейн технологиите, които все повече навлизат в сектора. Тези технологии ще ни дадат възможност да имаме повече прозрачност и ще улеснят нашата администрация, т.е. ще се даде възможност нещата да се случват бързо и сигурно. Като пример за успешно дигитализиране и внедряване на блокчейн технологиите, Ален Попович даде Естония, в която създаването на фирми и административната работа става много бързо.В контекста на прозрачността и бързината на на работа, Ален припомни и кампанията за европарламент на Глас Народен от 2014 г., която се реализира изцяло в интернет. Тогава имаше и онлайн гласуване, където хората се включваха активно. Тази кампания показа, че хората имат дигитална грамотност. Тези процеси трябва да се адаптират, така че да бъдат в помощ на малкия и средния бизнес, каза още Попович. ", "date": "2019.03.14", "title": "Глас народен: Наш потенциален партньор в ЕС е движението 5 звезди"}
{"url": "https://offnews.bg/ikonomika/bsp-zapodozria-che-vlastta-shte-dade-letishte-sofia-na-turtci-699294.html", "text": "\"Днес беше приета скандална поправка в Закона за концесиите. Според нея, концесионният договор няма да е недействителен, ако не отговаря на българското законодателство.\" Това заяви говорителят на ПГ на \"БСП за България\" Елена Йончева на пресконференция. Тя обясни, че депутатите са взели решение да отпадне т. 6 на параграф 17 от Закона.Тя припомни, че концесията беше спряна по време на служебното правителство с мотива, че законът застрашава националната сигурност.Лидерът на БСП Корнелия Нинова допълни, че в променения закон се връзват ръцете на бъдещи управляващи.", "date": "2019.03.14", "title": "БСП заподозря, че властта ще даде Летище София на турци"}
{"url": "https://offnews.bg/zimni/vladimir-iliev-godinite-lishenia-se-opravdaha-699301.html", "text": "\"Спортът е като болест. Всеки ден със ставането отиваш на тренировка и знаеш какво следваш. Правиш го с удоволствие. Работата на спортиста е свързана с нещото, което обичаш най-много.Хем ти е работа, хем ти е хоби. Това е идеалната комбинация\", това заяви специално за БНР от Йостерсунд Владимир Илиев, след като вчера спечели сребърен медал в индивидуалната дисциплини на 20 километра при мъжете на световното първенство.\"Беше тежко състезание. Но те състезанията винаги са такива. За това тренираме цяла година, за да покажем най-доброто именно в такива моменти. Това са много години труд. 15 години двуразови и триразови тренировки всеки ден. Лишения, малко почивка. Сега съм щастлив, че се занимавам с това и никога няма да съжалявам, че съм го правил толкова години\", допълни Илиев.\"Надявам се да стигна до следващата Олимпиада. Там ще ми е основната цел. Мечтата ми е там да постигна нещо значимо\", завърши българинът.", "date": "2019.03.14", "title": "Владимир Илиев: Годините лишения се оправдаха"}
{"url": "https://offnews.bg/futbol/selektciata-v-real-madrid-startira-udarno-699311.html", "text": "Защитникът на Порто Едер Милитао ще продължи кариерата си в Реал Мадрид, съобщиха от испанския гранд. 21-годишният бразилски бранител ще се присъедини към новия си отбор след края на сезона.Неговият договор с Реал е до лятото на 2025 г. Едер Милитао играе на поста централен защитник, но се справя отлично и на позициите десен бек и дефанзивен полузащитник.Интерес към него проявяваха английските клубове Ливърпул, Манчестър Юнайтед и Евертън. Милитао премина в Порто от Сао Пауло миналото лято за 4 млн. евро със споразумение до 2023 г. През настоящия сезон взе участие в 20 мача от португалското първенство и в 7 от Шампионската лига.Според медиите в Испания, Реал ще плати на Порто 50 млн. евро за талантливия защитник. За националния отбор на Бразилия той дебютира в контролата на Селесао срещу Салвадор през септември миналата година и бе на терена през всичките 90 минути.", "date": "2019.03.14", "title": "Селекцията в Реал Мадрид стартира ударно"}
{"url": "https://offnews.bg/tenis/podozirat-partnior-na-nadal-za-urezhdane-na-machove-699318.html", "text": "Испанският тенисист Марк Лопес е разследван за участие в уговорени мачове. Името на Лопес нашумя след титлата му на двойки от олимпийските игри в Рио де Жанейро през 2016 година, до която стигна заедно с мегазвездата Рафаел Надал.До замесването на името му се стигна след засечени телефонни разговори на бившия му партньор на двойки Марк Форнел-Местрес, който признава, че двамата са загубили умишлено мачове в Тарагона и Италия, като са получили по 2000 долара за това.Форнел-Местрес е смятан за свръзката с т.нар. \"арменска мафия\", която манипулира мачове. В края на 2018 година в Испания бяха задържани над 80 души за участие в схемата, като 1/3 от тях бяха тенисисти.", "date": "2019.03.14", "title": "Подозират партньор на Надал за уреждане на мачове"}
{"url": "https://offnews.bg/drugi/sastezatelniat-direktor-na-formula-1-pochina-vnezapno-predi-nachaloto-699262.html", "text": "Дългогодишният състезателен директор на ФИА и Формула 1 Чарли Уайтинг е починал днес е Мелбърн, Австралия, на 66 години от белодробна емболия, съобщават световните медии.Кончината му идва в навечерието на състезателния уикенд за Гран при на Австралия, който е първи кръг от новия сезон във Формула 1. Той е бил в Австралия именно заради старта на състезанието. Уайтинг е един от най-влиятелните хора в света на спорта от десетилетия. Работи за Гран при от 1977 година. Той поставя началото на състезанието и съблюдава всички правила на Ф1.Запчова кариерата си като механик, а по-късно става главен инженер на отбора на бившия шеф на Ф1 Бърни Екълстоун - \"Брабам\". Отборът печели шампионата през 1981 и 1983 г. Уайтинг се присъединява към ръководството на ФИА през 1988, а от 1997 насам е състезателен директор. Неговата роля е на последна инстанция по въпросите на технологиите и сигурността на спорта.", "date": "2019.03.14", "title": "Състезателният директор на Формула 1 почина внезапно преди началото на Гран при"}
{"url": "https://offnews.bg/dw/gerb-upravliava-gerb-naznachava-gerb-razpredelia-699266.html", "text": "Столицата София е не просто най-големият град на България, а център, който засмуква човешки и финансови ресурси. И то - за сметка на останалите райони, които се обезлюдяват, а качеството им на живот драстично спада. В такава страна местните избори са жизнено важни за местния бизнес и по-точно за онези, които зависят от това как кметът и общинският съвет ще разпределят бюджета.Това са например фирми, които снабдяват с храна и гориво училища и детски градини, наемат транспортни линии, осигуряват вехтия разкош на санирането, извършат ремонти и т.н. Всички те не се бият за големите обществени поръчки като ВиК-проекти, сметосъбиране или поддръжка на пътища, в които печелившите обикновено се определят от “центъра”. Затова и не искат установените местни схеми да се развалят.На вота за местна власт през 2011 г. ГЕРБ спечели повече от половината от 27-те областни центрове, на следващите вече завзе почти всички - 22, а близо половината от кметовете са на управляващата партия. Ако за БСП голямото предизвикателство сега е дали ще отлепи от дъното, а за ДПС - да запази настоящите си позиции, то за ГЕРБ въпросът е колко още може да добави към досегашната си власт.Докато всички останали политически сили се мъчат да преминат рубикона на европейските избори, ГЕРБ още от края на миналата година разполага със стратегия, а и с цялата държавна машина, за да удари на местните. Най-голямата опозиционна партия, социалистите, нямат кмет в нито един областен център, а на предишния местен вот изгубиха и Разград, където подкрепеният от ГЕРБ кандидат спечели след дълги години управление на БКП/БСП.Защо започнаха да валят бухалки по кметове и олигарси?И докато дилемата кой да води червената листа за евровота ще бъде разрешена в края на тази седмица, прокуратурата разфокусира усилията на “Позитано” 20 с две обвинения срещу кмета на Златица Магдалена Иванова след разследване, започнало преди години. Едното е за длъжностно престъпление, другото – за това, че е наредила плащания по фактури за строително-монтажни работи, без такива да са изпълнени.Подобно е и обвинението срещу кмета на Созопол Панайот Рейзи, който е обвинен за длъжностно присвояване на около 2 милиона лева чрез различни фактури. В дълъг период от време, включващ и част от предишния мандат (2014-2017 г)., плащал по тези фактури за извършени строително-монтажни работи, но парите отивали по сметка на физическо лице, което нямало нищо общо с фирмата-изпълнител. В края на предишния си мандат Рейзи, който е два пъти избиран с листата на ГЕРБ, затвори пътя до Алепу, заявявайки, че там няма да се строи, а в края на това кметуване там вече се строи - между Свети Тома и Шофьорския плаж. Но не заради Алепу или строежите в популярната местност „Германката“ Рейзи е спрян за четвърти мандат. Който и да управлява общината, бетонът ще продължи да се лее законно. ГЕРБ смятат да пробват с друг фаворит.Всъщност бухалките по кметове приличат повече на разчистване на сметки. Интрига има около темата “трети мандат за кмета на Пловдив Иван Тотев”. Въпросът е в това дали спецпрокуратурата ще извади поправен обвинителен акт срещу него - за злоупотреби при строителството на зоопарка – още преди есента, или ще го държи „на трупчета“. Отсъствието на премиера и лидер на ГЕРБ Бойко Борисов при откриването на Европейската столица на културата в Пловдив бе и поредно потвърждение за враждата между него и Тотев. Иначе годината започна с произнесена присъда срещу друг кмет - на Карлово Емил Кабаиванов, осъден условно от Районния съд на Пловдив на 3 години затвор заради присвоени близо 27 000 лева - платени като заплати на трима души, които в действителност не извършвали дейност. Но присъдата, която бившият лидер на СДС обжалва, включва и забрана да заема кметския пост в продължение на 4 години - каквато, според него, била целта ѝ.Там явно всичко е „чисто\"С просто око се вижда, че досега липсват удари по някоя от знаковите големи общини, все управлявани от ГЕРБ - например София, Варна, Бургас, Пловдив, Русе, Стара Загора... Значи там всяко евро от оперативните програми на ЕС е изхарчено ефективно, законосъобразно и целесъобразно, проектите не са надценени, фирмите не плащат подкупи и в обществените поръчки няма „смч“ (силно мой човек), което е новият хит в абревиатурите за корупционни поръчки.И кмет на ДПС не е ударен. Сигурно заради етническия мир.\"Ако вие не си вземете мерки да си почистите къщичките по места, рано или късно това ще избие - дали суджук или друго, ще избие\", предупреди Борисов на Националната предизборна среща на ГЕРБ през януари. Ето че изби. Да се готвят следващите, забравили за санитарния полуден.Б. ред. - Статията е от ", "date": "2019.03.14", "title": "ГЕРБ управлява. ГЕРБ назначава. ГЕРБ разпределя."}
{"url": "https://offnews.bg/obshtestvo/nad-210-000-dushi-poluchiha-podkrepa-ot-op-razvitie-na-choveshkite-re-699263.html", "text": "През 2018 г. се постигна рекордно ниво на програмиране и ефективно използване на средствата от Европейския социален фонд за постигане на целите на секторните политики в ресора на Министерството на труда и социалната политика. Това каза заместник-министър Зорница Русинова при представянето на напредъка в изпълнението на оперативна програма „Развитие на човешките ресурси“ (ОПРЧР) на заседание на парламентарната Комисия по европейски въпроси и контрол на европейските фондове.По време на дискусията беше одобрен годишният доклад по напредъка на програмите, съфинансирани със средства от Европейския съюз за програмния период 2014-2020 г. Русинова посочи, че към 11.03.2019 г. размерът на програмираните средства по ОПРЧР възлиза на 2,0961 млрд. лева, което е 98,14 % от бюджета на програмата за настоящия програмен период. Броят на сключените договори е 2641, като тяхната обща стойност е 1,6 млрд. лв. Размерът на извършените плащания е 860 млн. лв., което е малко над 40% изпълнение спрямо финансовия план на програмата. За да онагледя приноса на ОПРЧР към развитието на политиките на пазара на труда и социалното включване, следва да отбележа, че над 210 000 души получиха различна форма на подкрепа, каза Русинова. Тя добави, че със средства по програмата е осигурена заетост на над 70 000 неактивни и безработни, 50 000 души са преминали през стажове и обучения.Близо 70 000 лица в неравностойно положение са получили подкрепа с осигуряване на социални и здравни услуги. В изпълнение на дългосрочната политика на правителството по политиката за деинституционализация 20 000 деца са включени в мерки, подкрепящи ранното детско развитие, превенция от изоставяне и изпадане в бедност, подчерта заместник-министър Русинова.По време на заседанието народните представители отличиха оперативна програма „Развитие на човешките ресурси“ като една от най-успешните програми по време на настоящия програмен период 2014-2020 г.По оперативната програма за Храни и/или основно материално подпомагане 2014-2020 средногодишно 270 000 пакета хранителни продукти от първа необходимост са достигнали до 600 000 нуждаещи се лица. 210 партньорски общини предоставиха топъл обяд на 51 000 потребители чрез изградените обществени трапезарии.", "date": "2019.03.14", "title": "Над 210 000 души получиха подкрепа от ОП 'Развитие на човешките ресурси'"}
{"url": "https://offnews.bg/obshtestvo/balgaria-se-obediniava-v-balgaria-dariava-ot-22-do-31-mart-699269.html", "text": "С идването на пролетта за първи път у нас стартира инициативата „България дарява“, която обединява каузи от цялата страна и различни сфери от живота. От 22 до 31 март, когато цяла България дарява, всеки може да избере и подкрепи каузата, в която вярва и към която е съпричастен, като дари за промяната, която иска да направи реалност.„България дарява“ е първата по рода си общонационална инициатива, която популяризира и насърчава дарителството. Тя дава равен шанс на малки и големи граждански организации от цялата страна да представят своя кауза на безплатната платформа . На нея са регистрирани 115 каузи. Те очакват щедростта и съпричастността на много хора от цяла България. Само така можем да покажем, че промяната е възможна и зависи от всички нас.На сайта всеки може да избере една или повече каузи и да разбере как може да ги подкрепи. Няма малка или голяма подкрепа - всеки принос е безценен, защото когато се обединят много хора, всяка промяната може да бъде постигната. В дарителската инициатива са включени каузи, които търсят и намират решения, променят човешки съдби и средата, в която живеем, в следните направления: образование и таланти, деца и младежи в риск, възрастни хора, култура и изкуство, градска среда и местно развитие, социална подкрепа, спорт, технологии, човешки права, природа и околна среда.Каузите във всички тези направления са предварително селектирани, като организациите, които ги осъществяват, трябва да имат предишен опит, да са регистрирани като граждански сдружения в обществена полза и да са предоставили финансови отчети към Министерство на правосъдието, което гарантира прозрачността и професионализма им.Инициатори на „България дарява“ са 12 организации, които вярват, че всеки от нас може да допринесе за по-доброто развитие на нашето общество и средата, в която живеем: Български дарителски форум, Български център за нестопанско право, Български фонд за жените, фондация „Бикоуз: в помощ на благотворителността, Българско дружество за защита на птиците, Национална мрежа за децата, Център за приобщаващо образование, Международна награда на херцога на Единбург–България, фондация „Заслушай се“, фондация „Светът на Мария“, WWF България и УНИЦЕФ.От 22 до 31 март всеки, които влезе на  и дари, ще допринесе за превръщането на България в едно по-добро място за живеене. Дарителството е акт на съпричастност и желание да промениш света около себе си заедно с хора, които споделят твоите ценности и визия за решаването на актуален обществен проблем.", "date": "2019.03.14", "title": "България се обединява в 'България дарява' от 22 до 31 март"}
{"url": "https://offnews.bg/sviat/dnes-e-deniat-h-za-brekzit-parlamentat-glasuva-da-ima-li-otlagane-k-699267.html", "text": "В трети пореден ден днес британският парламент ще се произнесе по това как страната да напусне ЕС. След като във вторник и в сряда депутатите последователно отхвърлиха вариантите за излизане със сделка и излизане без сделка, днес те ще гласуват дали да има отлагане на датата на Брекзит - 29 март 2019 г.След това министър-председателят Тереза Мей ще направи трети опит да прокара своето споразумение с ЕС през идната седмица. Датата на този вот още не е насрочена.Брюксел, от своя страна, обяви, че има два варианта за напускането на страната - със или без споразумение, и че е готов и за двата сценария.Британското правителство съобщи, че се подготвя и за кратко, и за по-дългосрочно отлагане на излизането. Това зависи от зависимост от волята на парламента - дали би подкрепил сделката на Мей с ЕС преди 20 март, за когато е насрочен следващият Европейски съвет. Ако депутатите одобрят предложената от Тереза Мей сделка преди Срещата на върха на 20 март, тогава датата на Брекзит може да бъде отложена до 30 юни.Премиерът обаче предупреди, че ако споразумението отново не бъде одобрено от парламента, ще е нужно по-дългосрочно отлагане на Брекзита. А това означава, че Великобритания ще участва и в изборите за Европейски парламент през май.\"Не мисля, че това е правилният изход - заяви по този повод министър-председателят. - Но парламентът трябва да се изправи лице в лице с последствията от решението си.\"", "date": "2019.03.14", "title": "Днес е денят Х за Брекзит - парламентът гласува да има ли отлагане. Какви са вариантите?"}
{"url": "https://offnews.bg/futbol/as-na-lokomotiv-plovdiv-e-zhelan-ot-tcska-699264.html", "text": "Нападателят на Локомотив Пловдив Анте Аралица е сред спряганите имена за нови попълнения в ЦСКА от лятото. Изявите на хърватина до края на сезона ще бъдат внимателно следени от “армейците”, като интересът към него е реален и се очаква да има конкретна оферта.Аралица е бърз, със страхотни физически данни и много комбинативен. С оглед на факта, че е едва на 22 години, той наистина изглежда като добра инвестиция. Гриша Ганчев едва ли ще има проблем да се разбере с Христо Крушарски за цената на нападателя, при положение, че той дойде на “Лаута” като свободен агент.Най-голямо впечатление нападателят направи в двубоите с Левски. Той вкара единственото попадение във вратата на “сините” при победата с 1:0 през есента, а в първия кръг след подновяването на шампионата отново успя да се разпише срещу 26-кратния шампион на България при равенството 1:1 на “Герена”.Анте пристигна в Пловдив през зимата на 2018 година, след като не получи достатъчно шансове за изява в сателита на Динамо Загреб - Локомотива Загреб и бе отдаден под наем последователно в Лучко, Сесвете и Рудеш. Голмайстор номер 2 в родната Първа лига Мартин Камбуров също се изказа ласкаво за хърватския си колега след един от двубоите на сегашния му Берое с Локомотив.В момента ЦСКА разполага само с един чист нападател в лицето на Али Соу и има нужда от конкуренция. А пристигне ли оферта за гамбиеца, няма да е изненадващо \"червените\" да останат нападатели. Другата опция - Евандро може да играе и като крило, но проблемът е, че не разполага с европейски паспорт.", "date": "2019.03.14", "title": "Ас на Локомотив Пловдив е желан от ЦСКА"}
{"url": "https://offnews.bg/futbol/anderleht-s-interes-kam-talant-na-cherno-more-699271.html", "text": "Младата звезда на Черно море Мартин Минчев е хванал окото на белгийския гранд Андерлехт, информира \"Меридиан мач\". 17-годишният талант е в полезрението на още няколко клуба от Западна Европа, но белгийците следят най-изкъсо родният талант. Крилото прави страхотен сезон, а качествата му проличаха по най-добрия начин в двубоя с ЦСКА на “Тича”, когато Минчев правеше каквото си иска с отбраната на “червените”. Доброто му представяне не остана незабелязано от селекционера на националния отбор Петър Хубчев, и съвсем логично получи повиквателна за предстоящите мачове с Черна гора и Косово.Интересът на Андерлехт все още е в начална фаза, но е възможно той да бъде продаден веднага след края на сезона, когато вече ще бъде на 18 години. Очаква се Черно море да счупи трансферния си рекорд, ако реши да се раздели с Минчев, като на “Тича” се говори, че клубът ще иска около 2 милиона евро за своята звезда.Интерес към талантливия футболист има и от страна на Левски, ЦСКА и Лудогорец, но вероятността “Моряците” да пуснат Минчев в друг български отбор е минимална. Единственият шанс е, ако при сделката Черно море запази поне половината от правата на играча при бъдещ трансфер.", "date": "2019.03.14", "title": "Андерлехт с интерес към талант на Черно море"}
{"url": "https://offnews.bg/nashite-avtori/kak-da-gi-biem-na-evroviziata-699270.html", "text": "Първо. Да се заложи на представител на малцинство. Това ще е най-добрият представител на нацията ни.Второ. Задължително представителят да е хомо. Най-добре трети пол. Ако може четвърти – още по-добре.Трето. Хомо добре, но да бъде и с някаква степен инвалидност. Я без крак, я без глава. Ако може да е без глава - най-добре.Четвърто. Да пее песен посветена на домашното насилие, но да е нещо по-завъртяно. Да кажем, домашното насилие в гей семейство, което бие котката си, която е джендър неопределена и не може да реши дали да роди котенца или кученца. И всичко това пред очите на осиновеното нещо. И да се разказва как тази случка е повлияла в живота на нещото и му е дала сили да стане президент.Пето. В песента да не се пее. Да се измисли нещо друго. Една миналата година кукуригаше и това беше успешен ход. Спомнете си.Шесто. Да се наблегне на костюмите и осветлението. Нещо по-така. За костюмите имаме достатъчно подходящи наши си дизайнери. Те ще се справят с абсурдната задача и без насоки. За осветлението - може да се назначи сляп осветител и да се използва като пиар.Седмо. Песента да е поздрав към извънземните.Осмо. Ако може, някой да умре на сцената. Или ако не умре, поне да заплаши, че ще умре. Този, умиращият, да има кауза – примерно да умре в защита на тропическите гори. Преди да умре да съобщи, че е веган и не иска да умира. После да умре.Девето. Балетът да е на инвалидни колички. Това е стара идея, но още никой не се е осмелил да я реализира. Бъдете смели.Десето. Задължително да има и един дебел на сцената, който да заявява в припева, че е себе си и не се срамува от това. Да рапира докато яде сандвич.Единадесето. Към края на песента да мине група феминистки по цици на които пише „мир“!Едната от феминистките да е с костюм на Чебурашка. Това е за да се привлекат по-старите.Дванадесето. Да се прожектират кадри на бягащи сирийци, които са афганистанци. Най-добре хомосексуалисти. Между тях да има осиновени малки деца, които заради трудният си живот пушат.Тринадесето. Накрая да прехвърчи един вертолет и от него да се изсипят безглутенови бонбони обвити в листовки доказващи, че земята е плоска.Забележка: По-горните указания не гарантират спечелване на Евровизия, но ще спомогнат за определяне същността на този забележителен фестивал.Втора забележка: Ако таз година не участваме на престижния конкурс указанията автоматично важат за по-следващата.", "date": "2019.03.14", "title": "Как да ги бием на Евровизията!"}
{"url": "https://offnews.bg/politika/i-volia-napuska-parlamenta-kvorumat-veche-e-v-ratcete-na-dps-obnoven-699276.html", "text": "Парламентарната група \"ВОЛЯ-българските родолюбци\" напуска парламента. Това обяви на брифинг в Народното събрание председателят на партията Веселин Марешки.Основното последствие от решението ще бъде, че за всяко изискващо кворум решение, коалицията ГЕРБ-Обединени патриоти ще разчита на ДПС. Без депутатите на Карадайъ коалицията няма да има достатъчно гласове за кворум.ГЕРБ и Обединените патриоти имат общо 122-ма народни представители. В тази парламентарна сесия осигуряването на кворума често е предизвикателство, особено след като \"БСП за България\" отказа да участва в пленарните заседания. След това бившият собственик на аптеки и бензиностанции обясни:Марешки обеща днес следобед или в следващите дни да даде повече разяснения по темата.", "date": "2019.03.14", "title": "И Воля напуска парламента. Кворумът вече е в ръцете на ДПС (обновена)"}
{"url": "https://offnews.bg/kultura/ana-papadopulu-i-valentin-ganev-razkazvat-amerikanska-dzhaz-istoria-699296.html", "text": "Академията на Фортисимо Фамилия отново ще ни отведе на дълбоко в класическата музика. След мултимедиините образователни концерти посветени на Вивалди, Монтеверди, Моцарт, Дворжак, Чайковски и Бетовен, в поредицата за възрастни идва ред на историята за живота и музиката на Гершуин. Събитието е на 24 март от 19.00 часа.Много се знае за великия композитор, но този концерт ще разкаже за него по необичаен начин. Безценни гидове за публиката ще бъдат невероятните Ана Пападопулу и Валентин Ганев.Виртуозният пианист Людмил Ангелов е специален гост в концерта. Заедно със Софийската филхармония той ще представи \"Рапсодия в синьо\" - може би най- популярната творба на композитора. В концерта ще звучат и откъси от \"Един американец в Париж\" и \"Порги и Бес\".Диригент на концерта е Максим Ешкенази, а сред солистите са Вера Гиргинова и Валери Турманов.", "date": "2019.03.14", "title": "Ана Пападопулу и Валентин Ганев разказват американска джаз история"}
{"url": "https://offnews.bg/politika/deputatat-ot-bsp-slavcho-velkov-podade-ostavka-zaradi-bolest-699281.html", "text": "Депутатът от БСП Славчо Велков подаде оставка. Парламентът прекрати пълномощията му на народен представител на днешното си заседание.Оставката на депутата влезе изненадващо като извънредна точка в днешния дневен ред на депутатите и бе одобрена от мнозинството. Гласуването се проведе в отсъствието на депутатите от левицата, които вече четвърта седмица бойкотират пленарните заседания и не влизат в зала.Днес и партия Воля обяви, че няма да влиза в Народното събрание, но не разкри защо го прави.Председателят на парламента Цвета Караянчева обяви, че оставката на Славчо Велков е депозирана на 13 март. Като мотиви той е посочил усложнено здравословно състояние и необходимост от продължително лечение и възстановяване.Велков беше народен представител от 13-и избирателен район – Пазарджик.", "date": "2019.03.14", "title": "Депутатът от БСП Славчо Велков подаде оставка заради болест"}
{"url": "https://offnews.bg/knigi/fransis-fukuiama-identichnost-699268.html", "text": "Един от най-видните политолози на нашето време – Франсис Фукуяма, ни предлага в новата си книга провокативен анализ на съвременната политика на идентичността: на нейния произход, еволюция и последици за либералната демокрация и световния ред.Искането за признание на собствената идентичност обединява много от случващото се днес в световната политика. Универсалното признание на достойнството на всяко човешко същество, на което се гради либералната демокрация, все по-често се оспорва от нови, по-ограничени форми на идентичност, основаващи се на нация, религия, раса, етнос или пол.Искането за признание е в основата на днешната вълна от антиимигрантски популизъм, радикален ислямизъм и бял национализъм, а възходът на политиката на идентичността е едно от основните предизвикателства, пред които са изправени модерните либерални демокрации.„Идентичност“ е навременна и необходима книга от автора на световните бестселъри „Краят на историята и последният човек“, „Политически ред и политически упадък“ и „Произход на политическия ред“.", "date": "2019.03.14", "title": "Франсис Фукуяма: 'Идентичност'"}
{"url": "https://offnews.bg/futbol/livarpul-izhvarli-bajern-ot-shampionskata-liga-barsa-ne-dopusna-iznen-699256.html", "text": "Ливърпул се класира за 1/4-финалите в Шампионската лига, след като победи Байерн Мюнхен в реванша с 3:1 насред стадион \"Алианц Арена\". Първата среща между двата тима завърши 0:0.Мърсисайдци откриха резултата в 26-ата минута, благодарение на Садио Мане, който се възползва от колективната грешка в отбраната на съперника и реализира елегантно.Надеждата на баварците се завърна след автогола на Жоел Матип в 39-ата минута, но мераците на Байерн за пълен обрат бяха охладени от гола на Върджил ван Дайк с глава в 69-ата минута. В 84-ата минута вторият гол на Мане в мача сложи точка на спора.Интересното е, че това не е първи случай, в който под ръководството на мениджъра Юрген Клоп Ливърпул разгромява Байерн насред Мюнхен. През лятото на 2017 година \"червените\" биха на \"Алианц Арена\" с 3:0 в двубой за Ауди Къп.В другата среща от 1/8-финалите на турнира Барселона се класира за следващата фаза, след като победи Олимпик Лион с 5:1 в реванша на стадион \"Камп Ноу\". Първата среща между двата тима също завърши 0:0.Напук на драматичните резултати в последните мачове в турнира на богатите, каталунците не позволиха изненада в собствения си дом и хладнокръвно стигнаха до триумфа.Лионел Меси донесе гола на успокоението след елегантно изпълнена дузпа в стил \"Паненка\" в 18-ата минута. В 31-ата Филипе Коутиньо удвои преднината за домакините, а като за капак на всичко вратарят на Лион - Антъни Лопес получи контузия и бе принудително заменен.През втората част Люка Тусар върна едно попадение в 59-ата минута. В 78-ата обаче Меси отново се разписа. В края на дувбоя Жерард Пике и Усман Дембеле също бяха точни за каталунците.Така Барса вече чака своя противник на 1/4-финалите. Каталунците ще научат следващия си съперник в петък, когато е жребият.", "date": "2019.03.14", "title": "Ливърпул изхвърли Байерн от Шампионската лига, Барса не допусна изненада срещу Лион"}
{"url": "https://offnews.bg/obshtestvo/bez-voda-v-chasti-ot-8-stolichni-rajona-699183.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Пресвързване на уличен водопровод на ул. 688 кв. „Овча купел“ налага спиране на водоподаването от 10:00 до 18:00 часа на ул. „Любляна“ от ул. „Народен герой“ до ул. „Букет“, ул. „Букет“ от №1 до №25. Монтаж на спирателни кранове на ул.“ Васил Друмев “ в кв. „Подуяне“ налага спиране на водоподаването от 09:00 до 20:00 часа на ул. „Васил Друмев“ от бул. „Мадрид“ до ул „Русалка“, ул. „Франсис де Пресансе“ от ул. „Черковна“ до ул. „Алеко Константинов“. Във връзка с пресвързване на уличен водопровод на бул. „Витоша“ в Център се налага спиране на водоподаването от 09:00 до 19:00 часа на бул. „Витоша “ от бул. „Патриарх Евтимий“ до ул. „Хан Аспарух“. Реконструкция на уличен водопровод на ул. 639 в кв. „Горна баня“ се налага спиране на водоподаването от 09:00 до 21:00 часа на ул. 639 от ул. „Димитър Чинтулов“ до ул. „Бойчо Бойчев“. Заради пресвързване на уличен водопровод на ул. „Диамант“ в кв. „Горна баня“ се налага спиране на водоподаването от 09:00 до 21:00 часа на ул. „Димитър Шишманов“ от ул. 646 до ул. „Диамант“, ул. „Диамант“. Подмяна на сградно водопроводно отклонение на ул. „Извор“ в кв. „Ботунец“ налага спиране на водоподаването от 09:00 до 16:00 часа на ул. „Витиня“, ул. „Мусала“, ул. „Извор“. Реконструкция на уличен водопровод на ул. „Блато“ в с. Мрамор налага спиране на водоподаването от 09:00 до 21:00 часа на ул. „Мичур“, ул. „Пламък“, ул. „Блато“, ул. „Емилиян Станев“. Поради монтаж на пожарен хидрант на ул. 2 във вилна зона „Смреката“ с. Герман налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. 1, ул. 2, ул. 3 ", "date": "2019.03.14", "title": "Без вода в части от 8 столични района"}
{"url": "https://offnews.bg/obshtestvo/slagat-vremenni-koshcheta-za-smet-po-grafa-699244.html", "text": "Временни съдове за смет ще бъдат поставени от днес на ул. „Граф Игнатиев“, съобщи Столична община.Кошчетата ще бъдат разположени съобразно строителните дейности и и местата с най-голям пешеходен поток, в близост до кръстовища и спирки. Те ще останат до приключването на строителните дейности и приемането на обекта.Целта е осигуряване на регулярно сметосъбиране по ул.“Граф Игнатиев“.Продължава монтирането на паркова мебел в това число и съдове за отпадъци, който ще бъдат въведени в експлоатация с приемането на обекта.", "date": "2019.03.14", "title": "Слагат временни кошчета за смет по Графа"}
{"url": "https://offnews.bg/obshtestvo/tehnicheskiat-universitet-v-sofia-otvaria-laboratoriite-si-za-uchenitc-698562.html", "text": "Днес Техническият университет в София отваря врати на лабораториите си за ученици и кандидат-студенти в рамките на своите \"Дни на отворените врати\" - инициатива, която ще продължи и утре.Посетителите ще могат също да се запознаят с условията и специалностите, да разберат какви са перспективите им за професионално развитие, ако изберат да учат в ТУ.От ТУ канят всички с интерес към инженерните науки от София и страната, както и всички, които искат да разгледат университета. За тях ще са отворени лаборатории по оптоелектроника и оптични комуникации, видеокомуникации и технологии, електрически апарати и релейна защита, виртуална реалност, мехатроника и информационна техника, технология на машиностроенето, металорежещи машини, електронна микроскопия, химия, автоматизирано проектиране в електрониката и микроелектрониката, импулсна, цифрова и микропроцесорна схемотехника и много други. Преподаватели ще демонстрират съвременни системи и технологии в областта на компютърните науки, електрониката, телекомуникациите, машиностроенето, транспорта и други научни направления.Техническия университет - София има най-високата оценка при институционалната акредитация - 9,56, получавана досега от висше училище в България. Според Рейтинговата система на висшите училища в България за 2018 година, Технически университет-София е първенец в шест най-престижни направления: „Електротехника, електроника и автоматика“, „Енергетика“, „Комуникационна и компютърна техника“, „Машинно инженерство“, „Общо инженерство“, „Транспорт, корабоплаване и авиация“.", "date": "2019.03.14", "title": "Техническият университет в София отваря лабораториите си за ученици и кандидат-студенти"}
{"url": "https://offnews.bg/politika/zam-sotcialniat-ministar-shte-otkrie-informatcionen-den-po-protcedura-699305.html", "text": "На 15 март 2019 г. от 11:00 часа в София ще се проведе Информационен ден по процедурата „Умения“ на Оперативна програма „Развитие на човешките ресурси“.Събитието ще се проведе в зала „Европа“ на хотел „Рамада“ на адрес: бул. „Мария Луиза“ № 131.Информационният ден ще бъде открит от заместник-министъра на труда и социалната политика и ръководител на Управляващия орган на ОПРЧР г-жа Зорница Русинова.Процедурата „Умения“ цели да насърчи професионалното и кариерно развитие, подобряване на достъпа до заетост за безработни и неактивни лица чрез включване в различен вид обучения.С проекти по операцията могат да кандидатстват работодателите. По схемата ще се предоставят специфични обучения за конкретно работно място, обучения за повишаване на професионалната квалификация и за ключови компетентности. В обучения ще могат да се включат както заети, така и безработни и неактивни лица.Бюджетът на операция „Умения“ е 30 млн. лева. Крайният срок за кандидатстване е 3 май 2019 г.", "date": "2019.03.14", "title": "Зам. социалният министър ще открие Информационен ден по процедура „Умения“ на ОПРЧР"}
{"url": "https://offnews.bg/futbol/v-levski-se-zastapiha-za-rajnov-699258.html", "text": "Ръководството на Левски и треньорът Георги Дерменджиев имат пълно доверие на Мартин Райнов, въпреки многото критики към него за слабото му представяне в двубоя с Лудогорец от Първа лига, който \"сините\" загубиха с 0:2, съобщава \"Меридиан мач\".Феновете, както и клубните легенди се обединиха около мнението, че той не се представя според очакванията след като преминаването си от Берое. Босът на Славия Венцеслав Стефанов пък дори му се подигра публично, след като помогна на Марселиньо да отбележи във вратата на Николай Михайлов в неделя.На “Герена” са успокоили Райнов, че стоят твърдо зад него и вярват, че той ще се превърне във водеща фигура. “Няма да го убиваме заради един мач”, категорични са от клуба.Освен това Георги Дерменджиев е с вързани ръце около състава, след като Кали Тиам бе наказан за два мача. Така той няма друг опитен разбивач в средата на терена освен Райнов. През есента там се подвизаваше Давиде Мариани, но новият треньор му даде ролята на плеймейкър на “сините”.", "date": "2019.03.14", "title": "В Левски се застъпиха за Райнов"}
{"url": "https://offnews.bg/sviat/naj-malko-13-tcivilni-sa-zaginali-pri-ruski-udari-v-idlib-699280.html", "text": "Най-малко 13 цивилни, включително 6 деца, са убити вчера при руски въздушни удари в сирийската провинция Идлиб, съобщи Сирийският център за наблюдение на човешките права, цитиран от Франс прес и БТА.\"През последните 24 часа руски самолети нанесоха десетки удари срещу няколко района на провинция Идлиб, сред които град Идлиб и селището Саракеб\", посочи пред агенцията директорът на неправителствената организация Рами Абдел Рахман.По думите му са загинали 13 мирни жители, сред които шест деца, а около 60 са били ранени.Той посочи, че това са първите руски удари срещу провинцията след руско-турското споразумение, подписано на 17 септември м.г. в Сочи и което позволи предотвратяването на офанзива на сирийската армия срещу този бунтовнически бастион, доминиран от джихадистката групировка \"Хаят Тахрир аш Шам\" (бившата \"Джебхат ан Нусра\").", "date": "2019.03.14", "title": "Най-малко 13 цивилни са загинали при руски удари в Идлиб"}
{"url": "https://offnews.bg/112/v-bobov-dol-hvanaha-dama-zad-volana-izpila-poveche-ot-litar-kontcentr-699283.html", "text": "53-годишна жена е задържана в Бобов дол, след като е заловена, че шофира след употреба на алкохол. Дрегерът е отчел 4,43 промила алкохол в издишания въздух, предаде БГНЕС.Жената, която е от село Голямо село, отказала да ѝ бъде взета кръв за анализ.Според специалисти изпитото количество алкохол от дамата се равнява на повече от литър концентрат.По случая е започнато бързо полицейско производство, уведомен е дежурен прокурор, съобщиха от ОД МВР-Кюстендил.", "date": "2019.03.14", "title": "В Бобов дол хванаха дама зад волана, изпила повече от литър концентрат"}
{"url": "https://offnews.bg/futbol/levski-podpisa-s-frenski-zashtitnik-699284.html", "text": "Френският защитник Седрик Унтонджи официално стана част от отбора на Левски до края на сезона, като в контракта му е заложена опция за удължаване, съобщават от клуба.25-годишният защитник започва кариерата си във френския Рен. След това бива отдаван под наем в Шатору и Оксер. Газелек Аячо го привлича за сезон 2016-17 в Лига 2 на Франция, а за последно играе в Ню Йорк Сити. На 28 януари тази година американците го освобождават.Надеждите са, че французинът ще успее да замести качествено контузеният през ноември исландски национал и основен стълб в отбраната на \"сините\" Холмар Ейолфсон.", "date": "2019.03.14", "title": "Левски подписа с френски защитник"}
{"url": "https://offnews.bg/drugi/vtoro-zlato-za-balgaria-na-svetovnoto-po-shtangi-v-las-vegas-699259.html", "text": "България спечели втора титла в двубоя на продължаващото в Лас Вегас Световно първенство по вдигане на тежести за 17-годишни щангисти. В кат до 102 кг Стефчо Христов грабна златото с общ резултат 315 кг. В изхвърлянето Христов не успя на старта със 140 кг, но във втория опит се поправи и с третия си осигури победа в движението със 145 кг. В изтласкването българинът записа три шампионски излизания на подиума: 160 кг, 165 кг и 170 кг, което означаваше злато и български химн за втори път в залата на Световното първенство в Лас Вегас.Стефчо Христов е представител на варненската школа с треньор Живко Николов, състезател на НСК Титан. Той е по-малкият брат на младежкия олимпийски вицешампион от Буенос Айрес 2018 Христо Христов.Това е второ злато за България на първенството в Щатите след като преди два дни Карлос Насар грабна титлата в кат. 73 кг с двубой 291 кг. Третият ни представител Георги Йочев се класира на пето място в кат. 89 кгСветовните шампиони Карлос Насар и Стефчо Христов, както и останалите от българската делегация се прибират в София тази събота, 16 март, с полет през Истанбул, който се очаква на Терминал 2 на Аерогара София в 20.25 ч.", "date": "2019.03.14", "title": "Второ злато за България на Световното по щанги в Лас Вегас"}
{"url": "https://offnews.bg/sviat/boing-prizemi-vsichki-samoleti-737-maks-699282.html", "text": "„Боинг“ приземи всичките си самолети от 737 Макс, след като разследващи откриха нови доказателства на мястото на катастрофата на етиопския самолет, при която загинаха 157 души, съобщи Би Би Си.Компанията съобщи, че спира временно полетите на всички 371 самолета от този модел.До решението се е стигнало заради нови доказателства и нови сателитни данни, обяви Федерална авиационна администрация на САЩ.Смята се, че инцидентът наподобява този с индонезийския самолет от същия модел, който катастрофира през октомври.Междувременно Етиопските авиолинии обявиха, че откритата черна кутия от катастрофиралия в Етиопия самолет е изпратена за анализ в Париж.Редица държави вече решиха да прекратят полетите на \"Боинг\" 737 Макс. Сред тях са САЩ, Бразилия, Канада, Япония, Панама и Мексико.", "date": "2019.03.14", "title": "'Боинг' приземи всички самолети 737 Макс"}
{"url": "https://offnews.bg/obshtestvo/viatarat-otslabva-temperaturite-se-povishavat-699257.html", "text": "Днес вятърът ще отслабне, а температурите ще бъдат малко по-високи от вчерашните, показва прогнозата на НИМХ.Минималните температури ще са между минус 2° и 3°. Днес ще бъде предимно слънчево със слаб до умерен вятър от изток-североизток. Дневните температури ще се повишат и максималните ще бъдат между 8° и 13°, в София около 8°. Атмосферното налягане в сутрешните часове ще бъде близко до средното за месеца. През деня слабо ще се понижи. Над Черноморието ще бъде предимно слънчево. Ще духа до умерен североизточен вятър. Максималните температури ще са 8°-9°. Температурата на морската вода е 7°. Вълнението на морето ще бъде 3-4 бала.Над планините ще преобладава слънчево време с временни увеличения на облачността, но само на отделни места е възможно да превали слаб сняг. Ще духа умерен вятър от изток, който през деня постепенно ще се ориентира от юг, а по най-високите части на Рила и Пирин от запад-югозапад. Максималната температура на 1200 метра ще бъде около 4°, на 2000 метра - около минус 4°.", "date": "2019.03.14", "title": "Вятърът отслабва, температурите се повишават"}
{"url": "https://offnews.bg/politika/stabilni-sme-predsrochni-izbori-niama-da-ima-699289.html", "text": "Няма предпоставка за предсрочни парламентарни избори, заяви председателят на ПГ на ГЕРБ Цветан Цветанов в парламента по повод решението на партия ВОЛЯ да напусне НС по примера на БСП.Той посочи, че от ГЕРБ не обмислят вариант избори \"2 в 1\" - европейски и предсрочни парламентарни през май.Цветанов подчерта, че плановете на ГЕРБ са европейски избори през май и местни избори през октомври тази година, 2020 година да бъде спокойна, без избори, а през 2021 г. да има редовни парламентарни избори.Парламентът работи, след излизането на БСП няма провалено пленарно заседание, което дава възможност да сме уверени в това, което правим, отбеляза той.Попитан как ще се осигурява кворумът от тук нататък, Цветанов заяви: \"Дисциплина\".Заместникът на Бойко Борисов в ГЕРБ даде пример с Холандия, където кворумът се крепи с един глас и холандското правителство си вършело работата.", "date": "2019.03.14", "title": "Стабилни сме, предсрочни избори няма да има"}
{"url": "https://offnews.bg/kultura/metal-idolite-evergrey-i-brhg-s-kontcert-v-sofia-699272.html", "text": "Шведската метъл група EVERGREY идва в София за концерт, който ще се състои на 14 април от 19:00 часа в столичния клуб Mixtape 5. Създадена през 1993 година, бандата вече четвърт век е сред любимите на фенове на прогресив метъла. Гости на събитието ще са финландската мелодична дет метъл (Melodic Death Metal) банда BLOODRED HOURGLASS, познати като BRHG. Организаторите от BGTSC обявиха и 2 нови групи за същия ивент:Crossing Eternity – румънско-шведската банда, чиито членове са делили сцена с имена като Uriah Heep, Scorpions, Larry Coryell, Blood, Sweat and Tears и др. Новият им албум смесва елементи от модерен метъл с леки препратки към рок музиката от 70-те.И Genus Orden Dei или накратко GOD – уникална с музиката си група, чиито членове са завършили най-добрите музикални академии в Италия. През 2017 и 2018 четиримата обикалят Италия и цяла Европа и откриват концерти за групи като Hell, Dark Tranquillity and Suffocation.До 24 януари цените на билетите бяха на цена от 35 лева. В момента и до деня на концерта цената ще е 40 лева. В случай на останали в деня на събитието и на място в клуба цената на входа ще е 50 лева.", "date": "2019.03.14", "title": "Метъл идолите Evergrey и Brhg с концерт в София"}
{"url": "https://offnews.bg/ikonomika/ovcharov-iasno-e-aetc-belene-e-za-rosatom-ili-kitajtcite-699261.html", "text": "Изборът на инвеститор за изграждането на АЕЦ „Белене” е предопределен – ще е или Китайската държавна компания за ядрена енергетика, или „Росатом”. Това обяви в сутрешния блок на бившият енергиен министър Румен Овчаров.По думите му инвеститорът ще има политически, а не икономически интерес.Не смятам, че проектът ще се осъществи поради натиска на Русия, а защото той продължава да е икономически изгоден и продължава да е най-добрият енергиен проект, коментира Овчаров.Според него „Турски поток” ще мине през България, но ще започнем да печелим 20 години след изграждането му.Той коментира и темата с листата на БСП за предстоящите евроизбори.„Ние не влизаме в „преброяване на дивите зайци” – на приятелите на Сергей Станишев. Това го направихме 2014 г. и не вярвам някой в БСП да има желание да повтаря това броене – това не беше много успешно... или да чакаме да изгубим 11 пъти евроизборите, за да разберем, че Сергей Станишев не може да донесе победа на БСП”, каза социалистът.", "date": "2019.03.14", "title": "Овчаров: Ясно е АЕЦ Белене е за Росатом или китайците"}
{"url": "https://offnews.bg/obshtestvo/prep-benedikt-se-borel-s-razvrata-monasi-opitali-da-go-otroviat-699253.html", "text": "Днес почитаме преподобни Бенедикт Нурсийски, основател на монашеския живот на Запад. Той се родил около 480 г. в гр. Нурсия, Италия, и в юношеска възраст бил изпратен в Рим да се учи и възпитава в училище. Развратният живот в столицата възбудил в Бенедикта такова негодувание и възмущение, че на 16 годишна възраст той решил да остави света и да се оттегли в пустинно място недалеч от Рим. Той започнал да живее в пещера в пълно усамотение. Само един инок от съседния манастир знаел за неговото жилище и му донасял оскъдна храна. Така прекарал момъкът три години в постоянна молитва, която едничка му помагала да смири вътрешните вълнения и да понася лишенията на отшелническия живот.Случайно овчари открили жилището на пустинника. Започнали да идват при него люде от околните селища за наставления. Скоро се разчуло, че Бог го е дарил с голяма духовна мъдрост и сила да лекува болести. Славата на преподобни Бенедикт се разпространила далече; посетителите се събирали на тълпи около неговата пещера.Иноците от съседния манастир го помолили да стане техен игумен, но преподобни Бенедикт не се съгласявал. Той не одобрявал разпуснатия живот на италианските иноци и предвиждал, че неговите строги правила няма да се понравят на братята. Така и се случило, когато той най-после се съгласил да приеме духовното ръководство. Щом поискал да въведе по-строг живот в манастира, иноците възнегодували и някои от тях искали да го отровят. Но злият замисъл не сполучил: чашата с отровното питие се счупила, щом преподобни Бенедикт направил с ръка над нея кръстния знак.Бенедикт простил на злосторниците, оставил манастира и отново се оттеглил в предишната пещера. Но усамотението станало за него сега невъзможно. Множество люде се заселвали около него, като желаели да се ползват от неговите наставления и от духовното му ръководство. Постепенно се образували манастири с по дванадесет иноци във всеки манастир. Всички признавали над себе си началството на Бенедикт, който ги ръководел с голяма мъдрост и духовен опит.Намерил се един завистливец на славата на преподобния, един недостоен свещеник, на име Флоренций. Той възбудил част от братята против игумена и преподобни Бенедикт решил да се пресели на друго място. Той заминал за най-южната част на Италия, в Кампания. Там, в отдалечените и глухи местности, селското население още се покланяло на идоли и не знаело за християнската вяра. На преподобни Бенедикт се понравила местността на планината Касино, заселил се в нея и скоро няколко братя се присъединили към него. На тая планина стояло още идолско капище, обкръжено от дъбрава, посветено на римския бог Аполон, и народът още принасял жертви на идола. Преподобни Бенедикт изсякъл дървата, почнал да учи на истинската вяра идващите селяни и скоро обърнал много идолопоклонци към Христа. Капището било разрушено и на негово място преподобни Бенедикт построил църква в чест на св. Йоан Кръстител. Скоро се събрали толкова много подвижници, че се образувал голям манастир, който станал средище и майка – манастир на цялото западно монашество. Бенедикт написал устав за своите братя, които започнали да се наричат по неговото име – бенедиктинци.Преподобни Бенедикт Нурсийски умрял в Монте Касино при Неапол в 543 г., като няколко дни по-рано узнал за своята смърт. ", "date": "2019.03.14", "title": "Преп. Бенедикт се борел с разврата, монаси опитали да го отровят"}
{"url": "https://offnews.bg/kultura/nashite-palkovodtci-kap-dimitar-dobrev-video-699265.html", "text": "Шестият епизод на поредицата на сдружение „Българска история“ и ЗАД „Армеец“ пресъздава живота на един от най-изявените български морски офицери – Димитър Добрев. Историята на българския военноморски флот е неразривно свързана с неговото име. Той е роден в Русе през 1868 г., а след Освобождението на България учи в Москва. Завърнал се в България, младежът постъпва във Военното училище. Като юнкер в него, той участва в Сръбско-българската война, а при Гургулят е командир на рота.Бил е командир и на отдряда миноносци, торилирали крайцера „Хамидие“ по време на Балканската война. Освен в нея, Добрев участва и в Руско-японската война от 1904-1905 година. Самият той обяснява избора си да се включи в този чужд за България конфликт, заявявайки, че иска да опознае по-добре морския флот в реална военна обстановка. През 1905 г. крайцерът, на който служи като артилерийски офицер, е потопен при Цушима. Българинът оцелява и прекарва 6 месеца в японски плен.След като се завръща в родината, той отново е във флота, но пред морските офицери не се очертава бляскаво бъдеще. През 1908 г. и през 1910 г. в Народното събрание сериозно се обсъжда въпросът за закриване на целия военноморски флот. По думите на Димитър Добрев, „флотът влачеше своето жалко същестуване, спъван и тормозен безсмислено от хора, които нямаха характер да го унищожат и доблестта да го оставят да се развива нормално.“Прекалено прям, борещ се срещу корупционни схеми, през 1911 г. Добрев е повишен в чин капитан ІІ ранг и е уволнен от флота по настояване на цар Фердинанд. Добрев следва право в Софийския университет, дори е избран за народен представител от листата на русофилската Прогресивнолиберална партия.В започналата Балканска война турският флот безнаказано обстрелва българското крайбрежие, което налага Добрев да бъде върнат като командир на шестте български торпедоносеца. Но българските моряци нямат боен опит, преобладават дневните плавания, допускат се чести аварии. Тактическото взаимодействие между отделните кораби е незадоволително и се стига до там, че торпедоносецът „Храбри“ се врязва в „Шумни“ и двата отпадат от бойните действия. Добрев работи трескаво и за кратко време стяга дисципината на екипажите и повдига духа им.Скоро се появява случай да се докажат – разузнаването донася, че от Кюстенджа за Цариград потеглят два кораба, натоварени с въоръжение за турците. Те са охранявани от бронирания крайцер „Хамидие“, който далеч превъзхожда българските торпедоносци в артилерия и бронезащита. Въпреки това, на 7 ноември 1912 г. Добрев повежда своя отряд от 4 кораба в атака.Малко след полунощ е осъществена среща с неприятеля, а факторът на изненадата е ключов. Както описва матрос от „Дръзки“: „Като излязох по-късно на палубата, ясно видях със собствените си очи, че артилерийската прислуга около оръдията на „Хамидие“ е по бели гащи“. „Летящи“, „Смели“ и „Строги“ изстрелват по едно торпедо, но без да са заели най-удобна позиция. Последен се насочва „Дръзки“, който почти от упор уцелва „Хамидие“ в носовата част. Крайцерът получава голяма пробойна, но все пак е спасен и на буксир е закаран до Цариград.С това първата българска морска победа става факт, при това е постигната над по-силен противник. Целия филм за живота на Димитър Добрев може да гледате тук:", "date": "2019.03.14", "title": "Нашите пълководци: кап. Димитър Добрев (видео)"}
