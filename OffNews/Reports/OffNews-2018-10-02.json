{"url": "https://offnews.bg/112/strelba-ot-kola-v-stolichnia-kvartal-strelbishte-dvama-mazhe-sa-ranen-689190.html", "text": "Двама мъже са ранени след стрелба по тях в столичния квартал \"Стрелбище\" във вторник вечерта.Стрелбата е открита от преминаващ автомобил, когато мъжете са излизали от пицария.Простреляните са в болница - единият е ранен в рамото, а другият - в гърдите. Няма опасност за живота им.Пострадалите са криминално проявени, съобщиха от пресцентъра на МВР.Двамата простреляни имат регистрации в СДВР за наркотици и кражби. Te са на 38 и 26 години.На единия мъж прякорът е \"Жирафът\", а на другия мъж прякорът е нецензурен и \"не е за пред камерите\", обясниха от полицията пред репортера на OFFNews.bg Йоанна Коларова. Нападателите са избягали с колата и в момента полицията ги издирва.", "date": "2018.10.02", "title": "Стрелба от кола в столичния квартал Стрелбище, двама мъже са ранени (обновена)"}
{"url": "https://offnews.bg/tehnologii/badeshteto-na-protcesa-na-integratcia-mezhdu-izkustven-i-estestven-int-689178.html", "text": "Владимир Петков, Chief Technology Officer на , ще говори днес на 50-ия юбилеен конгрес на Международната федерация на пресклипинг службите FIBEP.Презентацията на тема „Интеграция между хора и изкуствен интелект при наблюдението и анализа на бизнес информация“ е част от панела „Най-добри технологични практики“ и ще започне в 16:40 ч. българско време. Стрийминг на представянето Владимир Пеков ще сподели професионалния си опит в дигиталните медии, поставяйки фокус върху големите масиви информация, предизвикателствата пред машинното обучение и човешкия фактор в процеса на интеграция между изкуствен и естествен интелект:- Защо интернет е тотален хаос- Огромните масиви информация от разностранни източници и различни формати- Неразбираемите за машините данни и защо не съществува “семантична мрежа”Като отговор на тези предизвикателства, ще изтъкне ползите от създаването на собствено семантично хранилище, интеграцията на хора и машини чрез “human-in-the-loop” машинно обучение, както и плюсовете и минусите на тези подходи за бизнеса.Годишният конгрес на FIBEP, който тази година се провежда от 1 до 3 октомври в Копенхаген, е едно от най-мащабните събития в света за професионалистите в сферата на комуникациите, връзките с обществеността, технологиите, мониторинга на социалните медии и маркетинга.Федерацията е сред най-престижните организации в бранша и има над 130 корпоративни членове от повече от 60 страни.", "date": "2018.10.02", "title": "Бъдещето на процеса на интеграция между изкуствен и естествен интелект (стрийм)"}
{"url": "https://offnews.bg/sviat/nato-makedonia-mozhe-da-se-prisaedini-prez-2019-689171.html", "text": "Преговорите за приемането на Македония могат да приключат през януари догодина и в началото на 2019 г. страната може да се присъедини към НАТО. Това заяви на пресконференция днес генералният секретар на алианса Йенс Столтенберг, цитиран от БТА.Всички внимателно проследихме съвещателното допитване в Бившата югославска република Македония (БЮРМ). Приветствам постигнатото одобрение за споразумението от Преспа. Скопие трябва да определи следващите стъпки, посочи генералният секретар.Готови сме да приветстваме страната като 30-ия член на НАТО, но това може да стане само с одобрение на споразумението от Преспа. Преговорите (за членство в НАТО) започнаха, очакваме да ги приключим през януари догодина. Когато одобрението на споразумението завърши, може да подпишем протокол с БЮРМ. Рано догодина страната може да се присъедини към алианса. Призовавам всички да проявят отговорност и да използват тази възможност, добави Столтенберг.", "date": "2018.10.02", "title": "НАТО: Македония може да се присъедини през 2019"}
{"url": "https://offnews.bg/112/boj-mezhdu-shofiori-v-sofia-prati-edinia-v-bolnitca-drugiat-e-v-arest-689173.html", "text": "Бой след лека катастрофа в столицата прати мъж в болница.Мъж на 40 години е приет в клиника с тежка травма след поредния случай на агресия на пътя, съобщи МВР. Сигналът за инцидента е подаден към 12:30 ч. днес.По първоначални данни на столичните улици „Пловдив” и „Габрово” в кв. „Св. Троица” е възникнала лека катастрофа между два автомобила. Шофьорите се скарали, а скандалът прераснал в побой.По случая е задържан 24-годишният водач на единия автомобил.Работата по изясняване на случая продължава.", "date": "2018.10.02", "title": "Бой между шофьори в София прати единия в болница, другият е в ареста"}
{"url": "https://offnews.bg/futbol/hubchev-obiavi-spisaka-s-povikvatelnite-georgi-petkov-se-zavrashta-v-689175.html", "text": "Селекционерът на българския национален отбор по футбол Петър Хубчев обяви разширената група от 24 футболисти, на които ще разчита в предстоящите двубои от турнира Лига на нациите. Мачовете са срещу Кипър на 13 октомври в София и срещу Норвегия на 16 октомври в Осло.В състава е повикан вратарят на Славия Георги Петков, който не е бил част от националния от точно десет години, а в момента е на 42.За последно ветеранът бе с \"лъвовете\" през октомври 2008 година за мача с Грузия. В състава се завръщат и Георги Миланов, Петър Занев и Николай Димитров. Впечатление прави, че първите два отбора в родното първенство Левски и Лудогорец имат само по един представител - Иван Горанов за \"сините\" и Антон Недялков за разградчани.Вратари: Пламен Илиев (Астра), Георги Петков (Славия), Благой Макенджиев (Черно море)Защитници: Антон Недялков (Лудогорец), Николай Бодуров (ЦСКА), Божидар Чорбаджийски (ЦСКА), Иван Горанов (Левски), Иван Бандаловски (Берое), Страхил Попов (Касъмпаша), Петър Занев (Енисей), Васил Божиков (Слован Братислава)Халфове: Галин Иванов (Славия), Борислав Цонев (Берое), Кристиян Малинов (ЦСКА), Светослав Ковачев (Дунав), Тодор Неделев (Ботев Пловдив), Симеон Славчев (Карабах), Божидар Краев (Мидтиланд), Георги Костадинов (Арсенал Тула), Георги Миланов (МОЛ Види), Николай Димитров (Урал)Нападатели: Кирил Десподов (ЦСКА), Ивелин Попов (Спартак Москва), Радослав Василев (Черно море).", "date": "2018.10.02", "title": "Хубчев обяви списъка с повиквателните, Георги Петков се завръща в националния"}
{"url": "https://offnews.bg/medii/gospodari-na-efira-si-vrachiha-vtori-zlaten-skunks-zaradi-sluchaia-s-689172.html", "text": "Продуцентът на „Господари на ефира“ Джуди Халваджиян получи „Златен скункс, заради случая с репортера на предаването Димитър Върбанов. С приемането на статуетката Джуди Халваджиян поема своята отговорност за разразилия се в последните дни скандал, доказвайки на практика един от принципите на „Господари на ефир“ - безпристрастност и обективност във всяка ситуация, коментират от екипа на предаването.Това е втори скункс, който Господарите връчват на собствения си екип. Първият отиде при вече уволнения Митко Върбанов.Статуетката бе връчена на Джуди Халваджият от друг репортер на Господарите - Боби Ваклинов.Тя идва заради гафа с преувеличената атака над Димитър Върбанов. Той бе изтикан и изхвърлен от склад по време на репортаж, а впоследствие обяви, че е контузен, в спешно отделение. Репортаж от болничното му легло влезе в новините. По-късно записите от охранителните камери на обекта разкриха, че внушението за сериозността на атаката е било пресилено.", "date": "2018.10.02", "title": "'Господари на ефира' си връчиха втори златен скункс заради случая с репортера Върбанов"}
{"url": "https://offnews.bg/litca/tuomas-holopainen-sometimes-knowing-that-you-have-the-ability-to-chan-689169.html", "text": "Особено близък е Пламен с Туомас, който лично дойде на фестивала и да говори с хората, които мечтаят да тръгнат по неговите стъпки.Ето разговорът му с тях:How is the writting procces going for your next album?'The next album is actually well on its way, written about 80, 90% of the material so far.  Just last night I had another song finished, so there's going to be 10-11 songs most likely. We are going to start recording next summer in July, so if everything goes as planned, we are looking at a spring 2020 release. And in between I think we are going to record one of the shows on this tour, from the Decades Tour. The majority of the songs that we're playing on this tour, are never going to be played again, so I think it is a good idea to immortalize them.'Is there any theme to the new album, like there was to Endless Forms Most Beautiful and The Imaginerium?'Yes, there is. We've had some discussion about the themes and songs, however it is in such an early stage, so let's keep it a mystery.'Has Auri had any influence on your writing process for Nightwish?'Not that I know of. It's a very different thing. Of course, as a song writer you have your memory and no matter what the genre is you are bound to use some of the same atmosphere, same chord structures and all that. But the biggest influence that Auri had was that it really opened up something within my head, because for about an year and a half I didn't feel like writting songs at allAnd then just something happend.'I'm curios where do you see yourself recording your next album. What country or what studio?'We are going to go to the traditional Nightwish summer camp in Kitee once again. We are going to be 3 months there. We will rehearse, arrange and record the whole album there, excluding drums, because there is no loose space to record drums there. But everything else will be done there. And back to London for some orchestra and some choirs and then we are going to mix it in together.'Speaking of choirs and London arrangements, is there going to be much orchestra on this new album or is it going to be like Endless Forms Most Beautiful, which is orchestrated with the previous albums?'I have a strong hunch that its going to be used in quite a different way than before. I personally feel that we took it to the maximum with the previous album, but it is such an essential part of the band and the sound of it, that we don't want to get rid of the orchestra, i think ever. But you want to search for new ways of using it, so that it doesn't end up sounding the same as before. And we have some good ideas for that.'Do you think that you are changing the world with your music?'Absolutely. Art, music, poetry, lyrics, words. They change and shape the world all the time. There's huge power to it. And sometimes it even feels a bit scary because you realize, not necessary the responsibility, but the power and the strength that you have as an artist. That you actually have the ability and the power to change big things. And that can be a bit spooky at times.'I know that you will be in Varna in August. This is going to be your second time in Bulgaria. What do you think of it?'We are, yes. I've never been to Varna, so i do not know what to expect.  And it's going to be the first festival show that we are leading in Bulgaria. And it is also the last one for the festival season. So I'm looking forward to it.'Why is Nightwish called Nightwish?'It was the first song we ever did. The very first song on the first demo back in 1996 was called Nightwish. And we called the demo Nightwish demo, because we didn't have a band name back at the time. And then it kind of stuck.'Do you have any other projects save Nightwish for the next year?'No, its only Nightwish for the next few years. I have a male's brain, I can only concentrate on one thing at a time. But the idea is actually that once we get the next Nightwish album done, we're going to do some touring afterwards. Then it is time for Auri part 2 and a little tour.'Did those \"Nightwish decades\" change your visions of the world and your own personality, and in what way?'Yes, in many ways it has. Almost everything in this world is about evolution. Evolution of the personal self, the band and the music.And I have to be honest, playing some of those older songs live, like we are doing on this tour, feels really awkward, because I remember the person behind those songs and the band with the fall then. But it's a whole different thing now. For example songs like The Carpenter and The Poet and the Pendulum. Im like, did I really feel like that back then? And that's why it's quite an energy vampire to play those songs live.  You actually want to put yourself outside of those songs and just perform them, because it's pretty heavy stuff. But I remember myself in tourney in 2006, writing that song and how I felt. And to answer your question, yes I'm in many ways a different person. And in many ways the same.'What is the future of Auri? Is there a new album coming, or was it just one-album project?'It started of as a project, but became something more. After the next Nightwish tour we are definetely going to record another album and do a little tour. It's already in the plan.'Since we are talking about Auri, are you planning to do a live show?'That is the idea, yes. But we need to have an album with Auri before can hit the road. So that's the plan, an album and then we have a thought for a castles and cathedrals tour across Europe. But it is going to be pretty miniscale, of course, at least for the start.'Have you ever had performance anxiety as a musician before live shows? Do you still have it?'Yes. Anxiety, excitement, something like that, but it is on a whole different level than it used to be 10-15 years ago. I was very scared of going on stage. Something happend a few years ago and I'm not scared anymore. I'm just excited. But it's never like 'Okay, let's go and do it'. You always get this little tingle. And you have to, of course. What's the point otherwise?'How has having Floor Jansen as a band member changed your aproach to music as a composer, if there was any change?'I think about the whole band. I'm really in a privileged position because I can write anything, knowing that they can pull it off. She can pretty much sing anything - high and loud, classical, soft. And then we have two brilliant male singers as well. Great musicians all around. Troy and Luka can play anything except tuba. So when I write songs I just feel the ultimate freedom. What a great place to be. But Floor is something else. Not only the skills, but the attitude and the personality. To put it as a cliche, she was born to do this.'Why was the female voice so important in your creations from the beginning?'I think the female voice thing had everything to do with the bands that I was listening to, back in the mid '90s. I loved Theatre of Tragedy, The Gathering, The 3rd and the Mortal and just wanted to do something similar. As simple as that.'Your music seems to be quitte important for people who had almost died, or are going to die soon. What do you think about that?'Overall, it's the power of art. The power of music, movies, paintings. When I've been in some really dark places, what has surely helped me was music. So I understand where these people come from and how they feel. Maybe sometimes it's a bit of an exaggeration to say 'your music saved my life', but it's not far from the truth, bacause that has happend to me as well.'When do you usually write the lyrics for your songs? At night or during the day?'I do all of my writing at the morning, that's kind of a funny fact. I'm a morning person. I usually wake up at 6, 7 o'clock and then I write songs from maybe 8:00 to 14:00. And that's it. I can't do anything in the night anymore. And that's also something that has changed during the past 20 years. I used to be able to work in front of the keyboards and or write lyrics for twelve hours straight. And now, at this age, I notice that six hours is the absolute maximum that you can concentrate per day.'Are you going to make another solo album in the future?'I think the solo album was a one-timer, because now we have two things - Auri and Nightwish, and everything can be fulfilled with those two projects.'How many of your songs were influenced by the Kitee lake?'Everyone of them, more or less, I think. It's more of a subconscious thing, because every single song I've ever written was done upstairs in my house, whether it was at my parents' house when I was still living with them or now at my new one. And the view from both of them is towards the lake. So it has to have some impact.'", "date": "2018.10.02", "title": "Tuomas Holopainen: Sometimes knowing that you have the ability to change the world can be scary"}
{"url": "https://offnews.bg/tenis/diskova-hernia-vadi-ot-korta-simona-halep-za-neopredeleno-vreme-689180.html", "text": "Световната номер 1 в женския тенис Симона Халеп има дискова херния. Това призна самата румънка, която се обърна към привържениците си чрез официалния си профил в социалната мрежа Фейсбук.\"Направих изследване с ядрено-магнитен резонанс на гърба и разбрах, че имам дискова херния. Ще обсъдим възможностите с лекарите в следващите няколко дни, но се надявам да се завърна на корта възможно най-скоро\", написа Халеп.Здравословното състояние на тенисистката поставя под сериозен въпрос участията й до края на сезона. Припомняме, че преди няколко дни румънката отпадна още в първия кръг на турнира в Пекин, след като получи контузия именно в тази област и се отказа след първия сет срещу Онс Жабер.В последните четири надпревари, в които се състезаваше, тя отпада още след първия си мач - Синсинати, US Open, Ухан и Пекин.", "date": "2018.10.02", "title": "Дискова херния вади от корта Симона Халеп за неопределено време"}
{"url": "https://offnews.bg/zdrave/nzok-sama-shte-dogovaria-i-kupuva-meditcinskite-izdelia-689174.html", "text": "Здравната каса ще договаря и купува сама медицинските изделия. Това предвиждат промени в Наредба №10 за заплащането на медицинските изделия, качени за обществено обсъждане. В момента болниците сами правят търгове за медицински изделия и се договарят с производителите и търговците, заради което цените за едно и също медицинско изделие са много различни в отделните болници. НЗОК след това плаща на лечебните заведения определена пределна цена, като разликата се плаща от пациентите. Сега се прави поредна стъпка с цел да се намалят разходите на Касата за медицински изделия, които нарастват постоянно през последните години. Идеята е НЗОК да успее да договори по-ниски цени за някои изделия, както и цените да са по-прозрачни.Преди няколко месеца Здравната каса вече опита да направи това, но като спусна еднолично цени за медицински изделия. Тогава обаче специалисти предупредиха, че това ще доведе до голямо доплащане от страна на пациентите. \"За разлика от съществуващия механизъм за регулация на цените на лекарствените продукти, заплащани с публични средства, чрез създаден специализиран орган в лицето на Националния съвет по цени и реимбурсиране на лекарствените продукти, в областта на медицинските изделия такава регулация липсва. Съгласно Закона за медицинските изделия (ЗМИ) има създаден Регистър на медицинските изделия по чл. 31, ал. 2 от ЗМИ, поддържан от Изпълнителната агенция по лекарствата. Вносителите на медицински изделия имат задължения да регистрират своите изделия и техните цени, но липсва нормативно регламентирана възможност тези цени да бъдат ефективно контролирани, както и сравнявани с цените на медицински изделия, които се заплащат от здравноосигурителни фондове на държави-членки от Европейския съюз\", обяснява здравното министерство в мотивите за промените в наредбата.Според промените НЗОК ще купува директно някои групи медицински изделия, като всяка година ще се прави списък за това кои ще са купуваните от Касата медицински изделия и кои ще се купуват от болниците и ще бъдат заплащани след това от НЗОК. Здравната каса освен това ще определя отново пределна цена за съответната група медицински изделия, но и ще определя прогнозни обеми за година напред на базата на закупените през изминалата година. \"По този начин разхода на НЗОК за тези МИ би бил предвидим и контролируем. Предварителното определяне на максимална стойност, до която НЗОК заплаща би било съобразено със средствата, заложени в съответния параграф за здравноосигурителни плащания в Закона за бюджета на НЗОК за съответната година. Възможността за НЗОК да сключва договори с производители или търговци на едро с МИ, представили най-разходоефективни за бюджета на НЗОК предложения, е предложение отново свързано със спазване на бюджетната дисциплина, стриктно придържане към нормите на Закона за публичните финанси, както и със стремежа на НЗОК да осигури достъп на повече здравноосигурени лица до необходимите им, съобразно здравословното им състояние медицински изделия\", се посочва в мотивите. Срокът за обществено обсъждане е намален на 14 дни и приключва на 15 октомври. \"Решението за определяне на по-кратък срок за обществено обсъждане е мотивирано с оглед непосредствено предстоящата ежегодна процедура по определяне на стойността, до която НЗОК заплаща медицинските изделия, принадлежащи към една група\", обясняват от МЗ.", "date": "2018.10.02", "title": "НЗОК сама ще договаря и купува медицинските изделия"}
{"url": "https://offnews.bg/politika/novata-plenarna-zala-se-zabavila-zaradi-remonta-na-dondukov-i-stakle-689152.html", "text": "Строителството на новата пленарна зала на депутатите трябва да бъде завършено до средата на 2019 година. Журналисти бяха допуснати до обекта днес, за да видят докъде е стигнал ремонтът.Според предварителните планове залата трябваше да бъде готова за българското председателство на Съвета на Европейския съюз, което трябваше да бъде във втората половина на тази година, но беше изместено по-рано заради Брекзит. Целта беше тя да се използва по време на председателството - за официалните заседания.Причината за забавянето са много - от ремонта на бул.\"Дондуков\", който затруднявал дейностите в бившия Партиен дом, до премахването на стария стоманено-бетонен покрив, който трябвало да бъде нарязан на части. Друга причина бил и новият стъклен покрив на бъдещата заседателна зала. Установено било, че дневната светлина се променя, което ще пречи на камерите и затова трябвало да бъде избрана специална софтуерна система, която да е свързана с осветление, за да компенсира промените в светлината. Стъклопакетите също са специални, очаква се скоро да пристигнат на строителната площадка, а монтажът им ще отнеме около 2 месеца. Въпреки че строителството би трябвало да завърши догодина, това не значи, че депутатите ще се нанесат в новата сграда веднага. „Трябват няколко месеца за държавна приемателна комисия, има и Акт 16\", каза пред журналисти Николай Бациев от дирекцията, която отговоря за изпълнението на строително-монтажните работи. След като бъде разрешено ползването на новата зала обаче, ще трябва да бъдат обявени и обществени поръчки за допълнително оборудване, като система за гласуване. Така, на практика, не е ясно точно кога народните представители ще се преместят в бившия Партиен дом. Ще има ли наказания за забавянето?В договора за изграждането на залата са предвидени санкции за забавяне, но най-вероятно такива няма да бъдат наложени. \"Санкции има, но дали ще бъдат наложени, е въпрос на друг разговор. Строителят не е виновен за забавянето на практика\", коментира Бациев, който подчерта, че засега няма оскъпяване на ремонта.\"Съоръжението е изключително сложно за изпълнение. Такова нещо в известна степен има в Бундестага, но там площта е по-малка\", каза още той. Обществената поръчка за ремонта на зала \"Света София\" е на стойност малко над 22 млн. лв, а средствата са от държавния бюджет. Как ще изглежда новата пленарна зала?Строителството е далеч от довършителните работи. В залата има огромно скеле, което ще стои там до поставянето на остъклението. Въпреки това вече има поставена и една примерна депутатска банка. Столовете на народните представители ще са сини - по пример от Европарламента. Ясно е къде ще стоят тв операторите и журналистите, но не и тези, които работят в онлайн медии и вестници. В новата зала ще има 270 места. \"При Велико Народно събрание има опция за демонтаж на столовете и монтаж на други за осигуряване на 400 работни места\", коментира Бациев. Ще има и обособени ложи за официални лица като президента и патриарха.Банките на депутатите ще са по-големи, а столовете им ще са подвижни, за да не се налага няколко души да стават, ако някой от средата реда иска да стане. Има и друго нововъведение - ще се монтират дискусионни пултове на всяка банка. Така на народните представители няма да им се налага да стават всеки път, за да се изкажат. \"Водят се разговори с парламентарните групи в новата пленарна зала да има възможност за изказвания от място. Вероятно трябва да се направи и промяна в правилника. За момента се работи по възможността да има изказвания от място. Губи се адски много време при придвижване на народните представители до трибуната за изказване. Цифрови камери ще заснемат пряко изказващия се и образът ще бъде показван на големи видеомонитори\", обяви Бациев.Ето какво още обясни Николай Бациев за това как ще изглежда новата пленарна зала:", "date": "2018.10.02", "title": "Новата пленарна зала се забавила заради ремонта на 'Дондуков' и стъкления покрив (снимки и видео)"}
{"url": "https://offnews.bg/protesti/majki-na-detca-s-uvrezhdania-blokiraha-orlov-most-689185.html", "text": "Майките на деца с увреждания протестираха отново заради липсата на адекватни грижи от страна на държавата. Те се събраха пред сградата на Народното събрание, а след това шествието под надслов „Системата ни убива - Системата е блокирала“ тръгна към Орлов мост, където блокира движението.Майките заявиха, че търпението им вече е изчерпано и не могат да преглътнат лъжата, че в управляващите и лично в премиера има воля за реформа.Мая Стоицева, една от протестиращите, обяви, цитирана от БТА, че майките са обидени, че премиерът изкарва парите на преден план, а не цялостната реформа, каквато им е обещал, както и затова, че ги противопоставя с парите, заделени за култура.Те са гневни и заради последните поправки в готвения Закон за хората с увреждания. Законопроектът беше върнат за преразглеждане заради критики от няколко министерства.От закона бяха премахнати някои основни искания на майките. Най-много са критиките на финансовото министерство, според което е неприемливо да се правят нови структури, които отчасти дублират съществуващи. От ведомството смятат още, че част от темите в този закон трябва да са в други закони, а не в този.\"Ние си държим на тези закони, които искаме да получим за децата. За чуждата помощ, след 18 за някаква парична сума, за центровете. Те ни обещаха, но нищо не направиха\", коментираха протестиращи пред БНТ.Освен в София, протести има още в 12 града в цялата страна, сред които Бургас, Варна, Пловдив и Радомир.Родителите на деца с увреждания протестират вече четвърти месец. Те бяха посочили 1 октомври като краен срок за гласуването на законопроекта за хората с увреждания. Сега са категорични, че няма да спрат протестите, докато не видят реална реформа. ", "date": "2018.10.02", "title": "Майки на деца с увреждания блокираха Орлов мост"}
{"url": "https://offnews.bg/kultura/kontcert-na-balkandzhi-i-khany-na-8-noemvri-689187.html", "text": "БАЛКАНДЖИ е група създадена през есента на 1999 година и от тогава до сега е печелила конкурси за авторска песен, делила е сцени с имена като Култур Шок и Haggard, участвала е в знакови фестивали като „Spirit Of Bоurgas“ и „Wrong Fest“, помни разпродадени концерти в „О!Шипка“ и „Mixtape5”. Група съхранила спомените за стари времена, но живееща добре с тях и днес.Издаденият през 2002 година дебютен албум “Пробуждане” до момента има продадени над 1500 копия. През 2003 година излиза компилацията “Звездица”, съдържаща записи от концертни изпълнения, както и едноименната песен предвестник на следващия албум. В края на 2008 излиза “Змей” - дългоочакваният албум, включващ 11 парчета. През следващите години групата се концентрира в активна концертна дейност и после от един път почти изчезва...БАЛКАНДЖИ се „завърнаха“ преди две години с голям и напълно разпродаден концерт, както и с новите песни “Камене”, “Бела девойка” и “Дириндака дака”. Последваха радио участия, още един разпродаден концерт и усилена работа по възраждането на групата – нова визия, нов видеоклип, нова музика.KHANЪ (“Кан”) са създадени през 2009 година и досега са сред най-активните родни групи. Основната идея на музикалния проект е да съчетава тежък и модерен метъл с български фолклорни мотиви, което Khanъ сами определят като фолккор (folkcore). Групата има издадено ЕР „Правда” (2015) и албум „Знамение” (2016), които утвърждават Khanъ като водеща банда в българския ъндърграунд. Участията на групата се характеризират с огромна доза енергия и атмосфера, обединяваща почитатели на различни музикални стилове и субкултури. Редовно пред сцената се извива хоро, което засвидетелства чара на музиката им.", "date": "2018.10.02", "title": "Концерт на Балканджи и KHANЪ на 8 ноември"}
{"url": "https://offnews.bg/obshtestvo/shofior-na-avtobus-si-opravia-dokumentatciata-dokato-shofira-po-magis-689176.html", "text": "Видео с шофьор на пътнически автобус, който си оправя документацията по време на движение, беше споделено във Фейсбук от притеснени пътници.Силвия, която е пътувала в буса и е заснела поведението на водача, споделя, че това били най-кошмарните часове, които е преживявала:\"Добре, че пристигнахме живи и здрави в този дъжд, макар че никой не забеляза с какво се занимава шофьорът през цялото време, докато караше поне 60 човека. Снимах и даже ми падна батерията от кадри, че ако бях умряла поне да видят хората за какво става въпрос в нашата държава и защо има катастрофи. Нямаше чистачки през целия път, а на Шипка вече мислех, че сме в пропастта\", коментира Силвия. Клипът е заснет на 1 октомври по линията Бургас-Габрово. Не се посочва кой е превозвачът.", "date": "2018.10.02", "title": "Шофьор на автобус си оправя документацията, докато шофира по магистралата (видео)"}
{"url": "https://offnews.bg/obshtestvo/mon-pravi-trudova-borsa-za-uchiteli-689164.html", "text": "Информационна база данни за педагогическите специалисти създава Министерството на образованието и науката. Търсещите работа като учители ще могат да се регистрират в нея, същата възможност ще се предоставя и на предлагащите работа училища, детски градини и останалите образователни институции.Създаването на базата данни е предвидено в проект на Наредба за статута и професионалното развитие на учителите, директорите и другите педагогически специалисти, публикуван за обсъждане от МОН.Освен двата модула - за търсещите и предлагащите работа - ще има още един, с информация за изискванията за заемане на длъжностите в предучилищното и училищното образование, за придобиване на професионална квалификация „учител“ и за функциите на длъжностите за кариерното развитие.В модула за педагози ще могат да се регистрират както учители с опит, така и млади педагогически специалисти без такъв.Системата ще има и допълнителни секции, достъпни и без регистрация, в т. ч. обща информация за целите и предназначението на електронната информационна база данни за педагогическите специалисти, насоки, новини, полезни връзки, контакти и др.Достъп до платформата ще имат педагогически специалисти, директори на образователни институции и оправомощени от тях лица, длъжностни лица от МОН и науката и от РУО. Всички те ще трябва да се регистрират, за да получат такъв.", "date": "2018.10.02", "title": "МОН прави трудова борса за учители"}
{"url": "https://offnews.bg/ikonomika/trejs-za-katastrofata-kraj-svoge-niamame-vina-remontirali-sme-patia-689189.html", "text": "Месец след трагедията край Своге, при която след , \"Трейс Груп Холд\" АД излезе с нова позиция за качеството на ремонта на пътя.От дружеството твърдят, че са изпълнили \"качествено и в срок своите ангажименти\" и че \"години наред движението през този участък се е осъществявало безпроблемно, при спазване на правилата за движение\".В интерес на нашите акционери, на нашите служители и на обществеността ще предприемем всички законови действия да защитим репутацията и интересите си срещу онези лица, физически и юридически, които си позволиха пряко или косвено да уронят доброто име, престижа и търговската репутация на компанията чрез разпространяване и внушаване на неверни и заблуждаващи твърдения, обявиха още от \"Трейс Груп Холд\" АД.„Трейс Груп Холд“ АД е публично дружество, вписано на Българската фондова борса, с прозрачна собственост и обществено достъпни счетоводни документи. Наши акционери са български и чуждестранни физически и юридически лица, а нашите служители са над 1 500 души. Заради тях и тяхното доверие в нас, заради широката общественост, която с право силно се вълнува от състоянията на инфраструктурата и – не на последно място, заради многото неистини, на които лекомислено беше дадена публичност, повлияна от една голяма човешка трагедия, ние сме длъжни да дадем обстоятелствен отговор на всички повдигнати въпроси.Фактическа ситуацияПри рехабилитацията на път II-16 \"Мездра-Своге-Нови Искър\", Проект „Транзитни пътища V“ Лот 17 общественото внимание, преднамерено или не, беше фокусирано върху обстоятелства и факти, касаещи изпълнителя – ДЗЗД “Трейс Своге”. На практика, резултатът от това е уронване на престижа и търговската репутация на „Трейс Груп Холд“ АД, чрез включване на компанията в еднo изцяло лишенo от професионализъм и експертност говорене.Накратко, ние изложихме истината за фактите официално, но явно беше недостатъчно разбрана и затова я представяме последователно такава, каквато е.Доказваме, че „Трейс Груп Холд” АД (респективно сдружение „Трейс Своге”) е изпълнило качествено и в срок своите ангажименти в целия проект и най-очевидното в потвърждение на това е, че работата му е приета без забележки от Възложител, Инженер и Надзор, заплатена е от Възложителя и всички гаранции по договора са освободени, както и факта, че години наред движението през този участък се е осъществявало безпроблемно, при спазване на правилата за движение.I. ЗАЩО ПЪТЯТ Е ТАКЪВ, КАКЪВТО Е? ТВЪРДЕНИЯТА И ДЕЙСТВИТЕЛНОСТТАКакво и как да се изпълни при рехабилитацията на един път се решава от Възложител, (оформя задание), проектира се от Проектант, строи се от Изпълнител и се приема от представители на Възложителя, (Инженер съгласно FIDIC, Надзор съгласно Закона за устройство на територията и Държавна приемателна комисия). Този процес касае всички елементи на пътя – габарити, криви, наклони, съоръжения за отводняване, избор на настилка, вертикална сигнализация и хоризонтална маркировка. При избраната договорна форма от Възложителя за този проект, а именно FIDIC – Червена книга, Изпълнителят единствено извършва работите без право да изменя или да коригира заданието за строителство, стриктно спазвайки го.Въпреки всичко при изпълнение на проектното задание Изпълнителят ДЗЗД „Трейс Своге” констатира несъответствие на проекта с реалното съществуващо положение. С писмо от 27.12.2011 г. Възложителят, Надзорът, Инженерът и Проектантът са информирани, че за 29 км от пътя, което включва и обсъждания участък в Своге, са  Същите са отразени в три броя чертежи по пътни участъци и са предоставени на Възложител, Проектант и Надзор. В писмен отговор до нас Инженерът ни препраща към търсене  с Проектанта за такива участъци, вместо Възложителят да възложи съответното препроектиране, да синхронизира реалното положение с проекта и да го възложи за изпълнение на Изпълнителя.Техническият проект от една страна съдържа несъответствия с реалните физически данни и ситуация на трасето, а от друга – несъответствия с нормативните изисквания за такъв тип път.В Обяснителната записка на Проектанта към техническия проект-задание за обекта, са посочени редица несъответствия с нормативните изисквания, между които:1.2. 3. 4. II. ИСТИНАТА ЗА КОРЕСПОНДЕНЦИЯТА С ВЪЗЛОЖИТЕЛЯГаранционни претенции към Изпълнителя могат да се предявяват само в срока, определен в договора, и в случай че се дължат на доказано некачествена работа от страна на Изпълнителя.Изпращаните от Възложителя писма, така широко коментирани в публичното пространство, се характеризират със следното:1. Хронологически са изпратени след изтичане на гаранционните срокове;2. Съдържанието им не отговаря на договорните условия на FIDIC;3. Същите имат характер на придружителни писма, като съдържат основно препратки и приложения с констатации на други лица, които не са страни по договора, без да съдържат каквато и да било мотивация и/или доказателства за лошо/некачествено изпълнение от страна на ДЗЗД ”Трейс Своге”.4. В съдържанието на писмата липсват технически данни и изисквания или указания от страна на Възложителя за претендираните действия.5. В част от писмата се претендират за изпълнение дейности, които не са били предмет на договора и не са били изпълнявани от Изпълнения.В качеството си на коректен изпълнител сдружението не е оставяло без реакция никое обосновано и договорно релевантно писмо или друга комуникация, получени от Възложителя.Като пример Възложителят има претенции за:- „Износено асфалтово покритие” – е без необходимите технически изисквания и доказателства, че асфалтовото покритие не отговаря на съответните норми;- „Завой с голям вираж” – от една страна, завоят е изпълнен съгласно проектната документация, а от друга страна – както посочихме по-горе, всяка промяна на проекта е извън компетенциите на Изпълнителя;- „Повредена СПО /мантинела/” – частта, която е извършена от Изпълнителя е изпълнена съгласно Проекта, а в останалата си част СПО не е полагана от Изпълнителя;- „Липсващи капаци на окопи”, „почистване на окопи” – капаците са били налице при приемане на обекта и ако след това липсват, това не е отговорност на строителя, а на текущото поддържане на пътя.На получените писма и въпреки липсата на коректно, съгласно договора, съдържание в тях, дружеството надлежно е отговаряло многократно писмено, че на обекта са изпълнени асфалтови работи, съгласно проекта, предварително одобрени от Надзора. Посочено е също, че са изпълнени указаните в проектната документация радиуси на надлъжните криви и са спазени напречните и надлъжни наклони. Напомнили сме, че всички проекти са били предварително одобрени от всички институции, вкл. ОД на МВР. Разгледан е и въпросът за цитираните СПО /мантинели/, където ясно сме посочили, че не сме поставяли същите. Освен горното, сме предложили на Възложителя да бъде осъществена среща за оглед на обекта на 27.07.2018г. Следва да отбележим, че срещата приключва със съставяне на констативен протокол, но същият е подписан от съответните лица и изпратен с писмо към Изпълнителя едва на 28.08.2018г., след трагичния инцидент.Обръщаме внимание, че Възложителят съгласно договора разполага с механизми за действие, в случай че има пътен участък, който определя като проблемен - да ангажира Изпълнителя с изпълнение на съответните работи, съгласно договорните отношения, или да възложи на друго дружество работите, които счита за нужни и да претендира заплащането им по надлежния ред.Във всички случаи Възложителят разполага с правните и фактически механизми да защити интересите си, ако има основание за това.III. СПОРЕД НАРЕДБИТЕ НА МВР УЧАСТЪКЪТ НЕ Е С КОНЦЕНТРАЦИЯ НА ПТП ПРИ ДВА ПЪТИ ПОВЕЧЕ ОТ ПРОЕКТНИТЕ МПС-ТА, ПРЕМИНАВАЩИ ЕЖЕДНЕВНО ПРЕЗ НЕГОКъм настоящия момент на целия 82-километров пътен участък, в положената от нас асфалтова настилка, няма пропадания, неравности, нарушаване на неговата цялост или наличие на пукнатини.Документацията по проекта, вкл. асфалтови дневници, проби и актове за изпълнение доказва, че положените асфалтови смеси на целия обект отговарят на зададените и одобрени от Възложителя типове.Следва да отбележим, че съгласно официална информация от МВР – Дирекция „Правно-нормативна дейност“, в периода от 01.01.2014г. до настоящия момент /09.2018г./, обсъжданият участък не е установен като участък с концентрация на ПТП, съобразно критериите, залегнали в Наредба №5/2003г. за установяване и обезопасяване на участъците с концентрация на ПТП и за категоризиране безопасността на пътищата.Значимостта на това обстоятелство е още по-голямо, тъй като видно от трафик камерите по трасето, средно на денонощие по този път преминават 3 500 – 4000 МПС-та, вкл. тежкотоварни, което за последните 4 години прави над 5 000 000 броя МПС, при заложени по проект повече от два пъти по-малко.IV. СОБСТВЕНАТА ЛАБОРАТОРИЯ НЕ Е СЕНЗАЦИОННО ОТКРИТИЕ, А ЗАДЪЛЖЕНИЕ НА ИЗПЪЛНИТЕЛЯ, ЧАСТ ОТ СТРОИТЕЛНИЯ ПРОЦЕСЗадължително условие за участие в обществени поръчки за инфраструктурни обекти към кандидатите е да имат договор или да притежават акредитирана лаборатория за изпитване на строителни материали. Такава лаборатория подлежи на лицензиране и акредитиране от Изпълнителната агенция \"Българска служба за акредитация\" (БСА).За изпълнението на обекта, в съответствие с установените правила, ДЗЗД „Трейс Своге“ използва няколко лаборатории, които правят изследвания на вложените скални материали, на асфалтови смеси и носимоспособност на асфалта. Такива са НСЛ към НСД „Инфраструктура“ ЕООД; ПСЛ „Пи Ес Ай“ АД; Строително-изпитвателна лаборатория „Технотест“.Проби от асфалтовите смеси надлежно са изследвани също от Надзора и Инженера на обекта през целия период на изпълнението му. От своя страна Възложителят винаги е в правото си да проверява взетите проби и/или да взема такива за собствено изследване.По отношение на коефициента на сцепление (съпротивление на хлъзгане) на пътното покритие, следва да отбележим, че в действащата нормативна уредба не са указани стойности за контрол на показателя. Тук е мястото да отбележим, че коефициентът на сцепление освен от качеството на асфалтовото покритие зависи изключително много от текущата поддръжка и чистотата му, метеорологичните условия, отводняването и др.По отношение на грапавостта на пътните покрития, изискванията са нормативно уредени в „Технически правила и изисквания за поддържане на пътища на НАПИ 2009г.“. Въпреки това Възложителят ползва „Временната инструкция за оценка на грапавостта на пътните покрития“ от 1972г., която не е регламентирана в нормативната уредба на същия. Следва да се отбележи също, че регламентациите в цитираните два нормативни документа по отношение на грапавостта не се припокриват. Отделно от това, правилата на Временната инструкция, ползвана от Възложителя са ориентировъчни.По отношение на показателя „устойчивост на ускорено полиране“ – със същия се характеризират скалните материали, влагани в производството на асфалтови смеси. Той е определен в съответствие със стандарт БДС EN 1097-8 за проби, взети от производството на скалния материал. Според този стандарт скални материали, извлечени от асфалтови смеси, дават заблуждаващи резултати и в този случай резултатите не са приложими за потвърждаване на съответствие.По отношение на взети ядки от асфалтови пластове – практиката е същите да определят дебелина на настилката и степен на уплътняване.V. ВАРОВИКЪТ В АСФАЛТА Е ЧАСТ ОТ ВСЯКА АСФАЛТОВА СМЕСВаровиковите скали са материал, който се използва за почти всички видове асфалт и използването им е регламентирано в Стандартите за асфалтовите смеси. В асфалтовите настилки се влага варовикова скала под формата на дребни, едри фракции и каменно брашно. Тяхното съотношение и комбиниране зависи от проектните състави на асфалтовите смеси.Считаме, че непрофесионални изказвания, както и коментари за недопустимост на съдържание на „варовици”, води до налагане в публичното пространство на подвеждащи или неверни хипотези.VI. УКРЕПИТЕЛНА СТЕНА, БОРДЮР, ТРОТОАР, МАНТИНЕЛА /СПО/Укрепителната стена, към годината на проектиране и изпълнение на рехабилитацията е съществуваща, тя не е новоизградена. Това обстоятелство лесно може да се установи чрез справка в Google Earth.Нормите за изграждане на път в урбанизирана територия са тези, които определят дали да има тротоар и бордюр. Според Правилника за прилагане на Закона за пътищата – чл.48, т.1, б. \"б\", в урбанизираните територии за населени места до 100 000 души, каквато е и община Своге, отговорност на общината са тротоарите, подземните съоръжения, велосипедните алеи, паркингите, пешеходните подлези, осветлението и крайпътното озеленяване извън платното за движение на републиканските пътища.Поставената ограничителна система /мантинела/ в коментираната отсечка не е отразена в проекта за рехабилитацията и екзекутивните чертежи и не е част от изпълнението на обекта, респективно същата не е била и не е следвало да бъде изпълнявана от ДЗЗД „Трейс Своге“.ЗаключениеИскаме да припомним, че през последните няколко години Председателят на Надзорния съвет на \"Трейс Груп Холд\" АД - проф. д.ик.н. инж. Николай Михайлов нееднократно е апелирал към фокусиране на общественото внимание, както и на вниманието на отговорните институции към темата за промяна на нормите за проектиране на пътната инфраструктура, така че пътищата да отговарят на съвременните изисквания за безопасност и да са адекватни на бързо развиващата се автомобилна индустрия. Бяха организирани научни форуми и кръгли маси, включително и с международно участие, където всички страни, имащи отношение към процеса на инфраструктурно строителство, се обединиха около тезата, че действията в тази посока не търпят отлагне. Новите наредби за проектиране на пътища в България са вече факт, изготвени са от Междуведомствена комисия, включваща две работни групи, в които участваха учени от Катедра „Пътища и транспортни съоръжения“ при УАСГ. В този смисъл е крайно време всички, вместо да ровим в калта, да запретенем ръкави и да обединим усилията си, за да я изчистим.В заключение, в интерес на нашите акционери, на нашите служители и на обществеността ще предприемем всички законови действия да защитим репутацията и интересите си срещу онези лица, физически и юридически, които си позволиха пряко или косвено да уронят доброто име, престижа и търговската репутация на компанията чрез разпространяване и внушаване на неверни и заблуждаващи твърдения.\"", "date": "2018.10.02", "title": "Трейс за катастрофата край Своге: Нямаме вина, ремонтирали сме пътя качествено и в срок"}
{"url": "https://offnews.bg/sviat/eksplozia-i-pozhar-na-feribot-s-335-dushi-na-borda-v-baltijsko-more-689181.html", "text": "Ферибот с 335 души на борда, от които 37 души екипаж, се запали в Балтийско море. Пожарът е бил предшестван от експлозия в двигателния отсек, съобщи Ройтерс, цитирана от БТА. Пътническият ферибот плава под флага на Литва в международни води на 135 км от Калининград.Фериботът подаде сигнал за бедствие в 10.45 ч. по Гринуич и литовската армия изпрати хеликоптер към района на аварията, а два други хеликоптера бяха поставени в готовност.Според цитирани от ТАСС спасителни служби на Литва и Русия, участващи в спасителната операция, огънят, пламнал на ферибота \"Реджина сийуейс\", вече е потушен.Всички пътници са били събрани на едно място и не е настъпила паника.За оказване на помощ към ферибота са тръгнали 8 руски и литовски кораба, включително кораб на руската гранична охрана, буксирен кораб и два военни кораба.Представител на датския оператор на ферибота \"Де Еф Де Ес\" опроверга пред Ройтерс информациите за възникнал пожар и определи като причина на аварията технически проблем. Той добави, че корабът ще бъде изтеглен обратно до литовското пристанище Клайпеда.Фериботът е пътувал от Клайпеда за германския град Кил.", "date": "2018.10.02", "title": "Експлозия и пожар на ферибот с 335 души на борда в Балтийско море"}
{"url": "https://offnews.bg/ikonomika/mitnitcata-vleze-na-proverka-vav-vinproma-na-petia-slavova-689184.html", "text": "Агенция \"Митници\" влезе в шест предприятия за производство на алкохол. Според официалната информация от агенцията става дума за регулярни проверки на акцизни данъчни складове, които се извършват всяка година и са на територията на цялата страна.В Поморие проверката на предприятието \"Черноморско злато\", в чийто надзор е собственичката на \"Инвестбанк\" Петя Славова, е започнала още вчера, съобщава БНР.Според източници на медията останалите винпроми са в Търговище, Долна баня, Преслав, Ловеч и района на Свиленград. Регулярните проверки в шестте предприятия за производство на алкохол не се извършват по сигнал или заради определено производство, категорични са от агенция \"Митници\".В \"Черноморско злато\" АД от вчера има регулярна проверка на агенция \"Митници\", като всяка година. Абсолютно нищо не се случва. Контролните органи си извършват проверките и за момента няма нищо установено или някакви нарушения. Като всяка година се прави септември месец проверка на абсолютно всички, коментира пред БНР търговският директор на \"Черноморско злато\" Йордан Чорбаджийски. Той е категоричен, че не става дума за разчистване на сметки в бранша или отстраняване на конкурентни предприятия, нито може да се прави връзка с шумната акция около винпром \"Карнобат\".", "date": "2018.10.02", "title": "Митницата влезе на проверка във винпрома на Петя Славова"}
{"url": "https://offnews.bg/obshtestvo/fugirat-relsite-po-grafa-s-goreshta-smes-utre-689177.html", "text": "Фугиране с гореща смес покрай релсите на столичната улица \"Граф Игнатиев\" ще се извършва утре. Строителната ограда, която бе махната, за да се улесни преминаването на пешеходците от ул. Алабин до пл. Гарибалди, ще бъде възстановена. Това съобщи столичният кмет Йорданка Фандъкова във фейсбук. По-рано днес Спаси София алармира за недостатъци при ремонта. \"С премахването на огражденията по част от ул. Граф Игнатиев, софиянци получиха възможността да се \"полюбуват\" на резултатите от дългоочаквания ремонт на една от най-емблематичните софийски улици. Ремонт, струващ 22 милиона. Не сме изненадани, че повечето от коментиращите са потресени от видяното\", написаха от неправителствената организация. Ремонтните дейности по ул. „Граф Игнатиев“ не са завършили в нито една от 11-те зони, на които е разделен обекта, става ясно от думите на кмета. При пл. „Гарибалди“ се изпълняват гранитни настилки в зоната на площада, при релсовия път и кръстовището. В участъка от пл. „Гарибалди“ до пл. „Славейков“ се извършва демонтаж на тротоарните настилки, като е започнало и полагането на новите.Във всички изброени участъци релсовият път е готов, напълно завършен е и при пл. „Славейков“, където се полагат гранитни настилки.По цялото протежение на ул. „Граф Игнатиев“ се полагат нови трамвайни релси, които са първите в София обемно-закалени и монтирани по специален начин, който осигурява шумо и виброизолация. Производител на релсите е „Фьост Алпине“ Австрия, една от най-големите компании в този сектор.По ул. „Солунска“ са монтирани осветителните тела и предстои второто фугиране на настилката, съгласно технологията. В участъка от ул. „Г. С. Раковски“ до ул. „6-ти септември“ се извършва нареждане на настилки, релсовият път там също е напълно завършен.В зоната около църквата „Свети Седмочисленици“ вече са положени около 80% от всички настилки и предстои фугиране. В зоната активно се работи и по релсовия път, като се очаква до две седмици да бъде завършен напълно и да започне полагането на гранитните настилки.От ул. „Шишман“ до бул. „Васил Левски“ предстои демонтаж на тротоарната настилка, а до седмица релсовият път ще е напълно готов.В последната зона – от бул. „Васил Левски“ до бул. „Евлоги и Христо Георгиеви“ се изпълняват настилки, а релсовият път е завършен. На обекта работят различни екипи, между 190 и 200 човека всеки ден, става ясно още от текста на Фандъкова. ", "date": "2018.10.02", "title": "Фугират релсите по Графа с гореща смес утре"}
{"url": "https://offnews.bg/politika/karpov-na-gosti-na-bnt-i-na-koshlukov-balgaria-da-napusne-nato-i-da-o-689188.html", "text": "По-скоро не вие избрахте ориентацията си към НАТО. Когато се разпадна Варшавският договор, Горбачов водеше преговори и те имаха предвид от страните от Източна Европа да се създаде неутрален коридор. И никога не е обсъждано НАТО да се придвижва към границите на Русия. Но когато Русия се оказа по-слаба, отколкото Западът предполагаше, те нарушиха устните договорености.Това заяви депутат от руската Дума Анатолий Карпов в предаването на БНТ \"Още от деня\", водено от Емил Кошлуков. Бившият световен шампион по шахмат Карпов е депутат в руския парламент от партията на Путин \"Единна Русия\". В студиото на \"Още от деня\" той гостуваше с областния управител на Софийска област Илиан Тодоров, назначен на поста от квотата на \"Атака\".Струва ми се, че най-безопасното за населението е да бъдете неутрални. Като Швеция, като Австрия. После Австрия смени курса си. Но неутралитетът е най-голямата безопасност, призова Анатолий Карпов в ефира на БНТ.Честно казано не разбирам защо не възстановяваме ферибота през Черно море. Защото много хора искат да почиват с колите си. Мисля си, че България би получила десетки хиляди повече туристи, ако направим този ферибот - от Новоросийск до Варна или до Бургас, каза още Карпов.Бившият световен шампион по шахмат коментира в предаването и исторически въпроси:\"Освобождението на България започна с това, че Крим беше отвоюван от Османската империя. Нямаше да има и в България свобода. Русия се е движила постепенно - първо Крим, след това северното крайбрежие на Черно море, беше основана Одеса, след това Суворов завзема Измаил, а след това е войната от 1878 - 1879 г.\"", "date": "2018.10.02", "title": "Карпов на гости на БНТ и на Кошлуков: България да напусне НАТО и да обяви неутралитет"}
{"url": "https://offnews.bg/futbol/zhadnoto-poe-otbora-na-hebar-689179.html", "text": "Николай Митов е новият треньор на Хебър, съобщиха от пресслужбата на пазарджишкия клуб.Специалистът от утре ще поеме отбора, който в момента оглавява гласирането в Югозападната Трета лига. В 12:30 часа той ще даде официална пресконференция, която ще се проведе на стадион \"Георги Бенковски\".Митов е ръководил отборите на Левски, Септември, Славия и Монтана, а като футболист защитава цветовете на Левски, Хебър (Пазарджик), Академик (София), Магдебург, Септември, Миньор (Перник) и Холщайн (Киел). Шампион на България с Левски през сезон 1992/1993.С пристигането на новия треньор, досегашният наставник Танчо Калпаков, който ръководеше отбора последните два сезона, е освободен.", "date": "2018.10.02", "title": "Жадното пое отбора на Хебър"}
{"url": "https://offnews.bg/analizi-i-komentari/afis-65-ot-balgarite-ne-iskat-da-plashtat-za-zdravno-zastrahovane-v-689168.html", "text": "Едва 17% от българите одобряват идеята да се въведе задължително допълнително здравно застраховане в частна компания с месечна вноска от 12 лв. 65 на сто от хората у нас са против. Данните са от национално представително проучване на Агенция АФИС, проведено от 29 септември до 2 октомври сред 1010 пълнолетни българи. Цифрите показват още: Само 29% одобряват друго предложение: „Лечението над 700 лв. да се покрива от допълнителното здравно застраховане“, докато 47% не го одобряват. Близо всеки четвърти няма мнение; 32% клонят в полза на предложението „Замяна на Здравната каса с няколко частни Здравни каси, които се конкурират“, а повече – 38% не го одобряват.През годините, едно от обичайните обяснения за отрицателното мнение относно „реформените“ идеи на управляващите е, че „манталитетът на българина“ по принцип се отличава със скептицизъм, консерватизъм и даже деструктивност. Данните обаче показват, че като цяло, населението не само знае против какво е, но и за какво е: „Засилване на контрола върху държавните болници“ – 83% „за“, а на обратното мнение са само 6%;„Премахване на възможностите за спекулативно оскъпяване на лекарствата“ – 80% „за“ и само 7% „против“;„Държавните болници и поликлиники да не бъдат търговски дружества“ – 64% „за“ , 11% „против“;„Най-високоплатените чиновниците да плащат пълния размер на здравната вноска, а не държавата да поема половината“ – 69% „за“, 11% „против“;„Прекратяване на договорите на Здравната каса с частни клиники, ако те надхвърлят нуждите в даден регион“ – 54% „за“, 18% „против“. „Преминаване към пряка бюджетна издръжка на здравеопазването – без Здравна каса, по подобие на националната здравна служба във Великобритания, Испания и Швеция“ – 51% „за“, 13% „против“;„Запазване на сегашния вариант и затягане на финансовата дисциплина“ – 50% „за“, 27% „против“.Налице е значително одобрение към алтернативни методи за оздравяване на финансите в здравната система с равнодействащ вектор „повече държавност и отговорност“. Докато предложението за нови реформи е в обратна посока – въвежда още повече комерсиализация на здравеопазването. Негативната оценка към идеите на министъра и позитивната – към алтернативите, се споделя и от привържениците на ГЕРБ.На въпроса, кои са двата най-важни проблеми лично за вас, 26% от българските граждани посочват здравето и здравеопазването. Този дял систематично расте през годините. Медицината вече влезе в челната тройка на тревогите на хората, редом с бедността (27%) и неясните перспективи (23%).Помолени да дадат цялостна оценка на здравеопазването в България, 39% го оценяват като „Лошо“, 11% като „Добро“ и 47% като „Задоволително“. Съотношението между категорично негативно и категорично позитивно мнение е 4 към 1.Възрастните хора над 60 г. са групата, която осъществява 63% от потреблението на здравни грижи и следователно е най-компетентна по темата. В нея 61% имат средно 1.9 хронични заболявания. Оценката в тази група е още по-негативна: 43% смятат, че здравните грижи в страната са лоши, докато на обратното мнение са само 8%.Още по-силно влияе факторът „доходи“. Сравнително най-приемлива изглежда системата за хората със среден семеен доход над 1000 лв. на човек. При тях негативната оценка надделява над позитивната с 3%. Но те са само 1 от всеки десет граждани и затова балансираното им мнение не натежава, колкото недоволството на останалите.Една от главните цели на здравната политика през годините беше догонване на останалите европейски страни в профилактиката. Само 61% са преминали през годишен профилактичен преглед за 2017 г. Това е приблизително на нивото, което АФИС е измервала през 2008 г. Десетилетие по-късно бихме очаквали число от поне 90%, тъй като това е официален приоритет в управленски програми и здравни стратегии на поредица правителства от поне 15 г. насам.Незадоволителната профилактика отличава България от страните-членки на ЕС и води до рекордна смъртност, предимно от сърдечно-съдови и онкологични заболявания. Здравният министър съобщи по-малко число – около 35%, които не са преминали прегледи. Той предложи нови наказателни мерки спрямо осигурените, въпреки че и сега предвидените санкции не се прилагат. Всъщност само 39% от пропусналите прегледа посочват като причина самооценката, че „съм здрав и нямам нужда от прегледи„. Моят личен лекар не настоява 25,7%Моят личен лекар на издава нужните направления 12,0%Изследванията и прегледите са скъпи 16,7%Най-близките медицински лаборатории се намират в друго населено място 8,8%Мисля, че не ми е нужен преглед – чувствам се здрав 38,6%Друго, без мнение 17,3% Бюджетният недостиг на НЗОК се дължи не толкова на хора, които не си плащат здравните вноски. Всъщност само 8% не са здравно осигурени. Главната причина е безработицата. Безработните представляват 54% от неосигурените, докато делът им в населението е само 8%. 81% от безработните не са преминали годишния преглед.С годините все по-остър става проблемът с достъпа до здравеопазване, независимо дали обществено или частно. На въпрос, „Там, където живеете, колко часове са нужни, за да ползвате спешна помощ?“, 21% от населението посочва число над 1 час. Т.е. за всеки пети здравноосигурен в България т. нар. „златни 40 минути“, в които инфаркт може да бъде овладян без тежки увреждания, са априори пропуснати, коментират от АФИС.Постъпването в болница изисква над 3 часа пътуване за 18% от осигурените. Т.е. това е сериозен логистично-финансов проблем , най-често съпътстван с откъсване от населеното място и от помощта на роднините. В днешно време лечебната практика преминава през едно или повече лабораторни изследвания, за което 12% от осигурените са принудени да пътуват над 3 часа.Там, където живеят над една десета (11%) от пациентите, дори достъпът до аптека изисква болният или негов близък да измине над 3 часа път. По такъв начин здравната политика е позволила деформация в районирането, при което онези, които имат най-много средства, защото са в големи градове и имат по-големи доходи, реално ползват повече от обществените фондове за здравни грижи.", "date": "2018.10.02", "title": "АФИС: 65% от българите не искат да плащат за здравно застраховане в частна компания"}
{"url": "https://offnews.bg/nauka/za-treti-pat-v-istoriata-zhena-poluchava-nobel-po-fizika-689162.html", "text": "Днес, 2 октомври, Кралската шведска академия на науките обяви носителите на Нобелова награда за физика за 2018. Тя е присъдена за новаторски изобретения в областта на лазерната физика.Наградата е разделена наполовина между Артър Ашкин (Arthur Ashkin) и Жерар Муру (Gérard Mourou) и Дона Стрикланд (Donna Strickland).Дона Стрикланд е третата жена, която получава Нобелова награда по физика след Мария Кюри и Мария Гьоперт-Майер. Артър Ашкин е роден на 2 септември 1922 г. Работи в Bell Laboratories и Lucent Technologies. Той започна своята работа по манипулацията на микрочастици с лазерна светлина в края на 60-те години, което доведе до изобретяването на оптични пинсети през 1986 г. Тези лазерни \"пинсети\", способни да хванат миниатюрни частици, атоми и молекули. С тяхна помощ могат да изследват и манипулират вируси, бактерии и други живи клетки, без да ги увреждат. Бяха създадени нови възможности за наблюдение и контрол на механизмите на живота.Оптичните пинсети дават възможност за наблюдение, завъртане, разрязване, натиск и опън с помощта на светлина. В много лаборатории лазерните пинсети се използват за изучаване на биологични процеси, като протеини, ДНК или вътрешния живот на клетките.Носителите на Нобелова награда Жерар Муру и Дона Стрикланд проправиха пътя към най-кратките и най-интензивни лазерни импулси, създадени от човечеството. Техниката, която разработват, разкри нови области на изследване и доведе до широки промишлени и медицински приложения.Лазерните лъчи правят възможно изрязването или пробиването на дупки в различни материали изключително прецизно - дори в жива материя. Милиони очни операции се извършват всяка година, благодарение на лазерните инструменти.Дона Стрикланд е канадски професор, пионер в областта на лазерите. Тя е третата жена, която получава Нобелова награда по физика и спечели наградата за работата, която е свършила като докторант.Жерар Муру е роден във Франция и заедно с Дона Стрикланд изобретява техника, наречена циркулирано импулсно усилване (chirped pulse amplification) или CPA, която по-късно се използва за създаване на ултракратки, с много висока интензивност (terawatt) лазерни импулси.Нобеловата награда за физика 2017 спечелиха трима учени - \"за решителен принос към детектора LIGO и наблюдението на гравитационните вълни\". Наградата е разделена на две. Едната половина е присъдена на Райнер Вайс (Rainer Weiss), а другата половина е поделена между Бари К. Бариш (Barry C. Barish) и Кип С. Торн (Kip S. Thorne).Наградата за физика бе първата, която Алфред Нобел споменава в своето завещание от 1895 г. В края на деветнадесети век мнозина считат физиката за най-важната наука и очевидно Нобел също е смятал така. Неговите собствени изследвания също са тясно свързани с физиката.", "date": "2018.10.02", "title": "За трети път в историята жена получава Нобел по физика"}
{"url": "https://offnews.bg/112/granichni-politcai-ot-haskovo-zadarzhaha-kanaldzhii-i-36-nezakonni-imi-689167.html", "text": "Гранични полицаи и служители от ОДМВР -Хасково задържаха двама каналджии и 36 незаконни имигранти, съобщиха от МВР.Реализацията е в рамките на предприетата от служители на РД „Гранична полиция“- Елхово и Смолян и ОДМВР-Хасково специализирана полицейска операция по противодействие на опити за незаконна миграция през българо-гръцката и българо-турската граници, установяване на чужди граждани, незаконно пребиваващи в граничната зона на област Хасково.Операцията е осъществена при интензивен обмен на данни между трите структурни звена на МВР и под наблюдението на Районна прокуратура - Свиленград. За целта били излъчени гранични полицейски наряда от ГПУ Ново село за наблюдение на държавната граница, а съвместни екипи предприели проверки на лица и автомобили, хотели, хостели, заложни къщи и селскостопански постройки, бунгала и други места, където е възможно укриването на незаконни мигранти.В хода на действията вечерта на 26 септември, в землището на с. Мезек, било засечено незаконно преминаване на държавната граница. В района униформените забелязали два автомобила, движещи се към вътрешността на страната – „Мерцедес“ и „Форд Галакси“. След предприето преследване на колите автопатрули на ГПУ-Ново село и ОДМВР–Хасково спрели мерцедеса в землището на село Сива река и задържали водача – 33-годишен старозагорец. В автомобила били установени 17 чужди граждани – мъже, жени и деца, по техни данни иракски граждани. При последващите оперативно-издирвателни действия е установен и задържан като съпричастен към случая и вторият водач – 23-годишен мъж от гр. Гълъбово. Във форда му били открити още 19 чужденци, които също се представили за иракчани.Двамата шофьори и нелегалните чужди граждани са задържани. Образувани са досъдебно производство по чл.281 от НК и бързи производства по чл. 279 от НК. Работата по случая продължава под наблюдението на прокуратурата.", "date": "2018.10.02", "title": "Гранични полицаи от Хасково задържаха каналджии и 36 незаконни имигранти"}
{"url": "https://offnews.bg/ikonomika/shvedskata-oferta-za-iztrebiteli-8-broia-s-vaorazhenie-pod-1-8-mlrd-689161.html", "text": "Шведската компания \"Сааб\" предлага 8 изтребителя \"Грипен\" с въоръжение за сума, която е под заделените от правителството 1.8 млрд. лв. Това стана ясно днес на пресконференция, на която представители на компанията и на шведското правителство представиха параметрите на офертата до българското Министерство на отбраната.Според , който беше гласуван от българския парламент, държавата е готова да плати 1.8 млрд. лв. за не по-малко от 8 бойни машини.Шведското предложение показва, че при подписване на договор първите четири изтребителя може да бъдат доставени до две години директно в авиобаза Граф Игнатиево. В пакета се включва логистична поддръжка, обучение на персонал и пилоти и въоръжение. Шведите предлагат възможност въоръжението да бъде и американско, като видът му трябва да бъде посочен от българското правителство. Това дава възможност в рамките на 24 месеца от подписването на договора ВВС да бъдат в готовност да извършват дежурства по мисията по охрана на въздушното пространство. Предложението включва и изграждането на два напълно оборудвани хангара, като в рамките на т.нар. индустриално сътрудничество, ще бъде изграден регионален център за поддръжка на изтребители \"Грипен\". Вече са водени преговори с български, които имат капацитета и възможностите да се грижат както за поддръжката на самолетите, така и за произвеждане на части за тях.От шведска страна уточняват, че параметрите на офертата може да бъдат подобрени в рамките на разговорите правителство-правителство. Според Йоаким Валин, директор „Експорт и международни отношения“ в шведската Агенцията за отбранително имущество има възможност включително и за увеличаване на бройката на закупените изтребители. „Ако България избере Gripen, Сааб и Швеция са готови да си сътрудничат с българската отбранителна индустрия в поддръжката на изтребителите и трансфера на ноу-хау, които ще допринесат за създаването на квалифицирани работни места“, каза на брифинг в София Йонас Йелм, старши вицепрезидент и директор на бизнес направление „Аеронавтика“ в Сааб. В  от три държави - САЩ, Швеция и Италия, с които се предлагат нови бойни машини за авиацията ни. Единствено предложението на Италия е за употребявани изтребители Eurofighter. САЩ предлагат новопроизведени F16 и F18, а Швеция - нови \"Грипен\".В края на мандата на служебното правителство на Огнян Герджиков шведската оферта беше поставена на първо място, следвана от офертата на Португалия за употребявани F16 и офертата на Италия за втора ръка Eurofighter. Тогава беше даден мандат на следващото правителство да води преговори с всяка една от държавите за подобряване на офертата. Вместо това, поради съмнения за лобизъм, парламентът сформира група, която взе решение да прекрати процедурата и да стартира отново.", "date": "2018.10.02", "title": "Шведската оферта за изтребители: 8 броя с въоръжение под 1.8 млрд. лв. (видео)"}
{"url": "https://offnews.bg/ikonomika/parnoto-v-plovdiv-poskapna-s-8-56-689146.html", "text": "Новата цена на топлинната енергия в Пловдив от 1 октомври 2018 г. е с 8,56% по-висока от досегашната, съобщават от местното топлоснабдително дружество.Съгласно Решение № Ц-15 от 01.10.2018 г. на Комисията за енергийно и водно регулиране (КЕВР) еднокомпонентната пределна цена на топлинна енергия с топлоносител гореща вода за клиентите на EVN Топлофикация в Пловдив от 1 октомври 2018 г. e 90,86 лв. без ДДС за един мегаватчас. Това е увеличение с 8,56% спрямо цената до 30.09.2018 г., която беше 83,69 лв. без ДДС.С добавен ДДС крайната цена от 1 октомври 2018 г. е 109,03 лв., при досегашна цена от 100,43 лв. с ДДС.", "date": "2018.10.02", "title": "Парното в Пловдив поскъпна с 8,56%"}
{"url": "https://offnews.bg/obshtestvo/nova-strategia-za-bezopasnost-na-patia-vrashtat-izpitite-na-poligon-689147.html", "text": "От началото на годината при катастрофи у нас са загинали 24 деца, каза вътрешният министър Младен Маринов, цитиран от БТА, при откриването на форум, посветен на пътната безопасност.По данни СЗО над милион са загиналите в световен мащаб годишно, а цената за справянето с проблема минава милиарди долари. До 2030 катастрофите ще са петата причина за смъртност в света.Около 56 на сто намаление на жертвите за последните седем години отчита статистиката, но все още сме далеч от най-добрите цели, посочи Маринов.Най-често ранените са деца, а България е с най-много жертви. В 96,5 на сто от случаите човешка грешка е причина за катастрофите.Транспортна система, нетолерантна към грешките, коли в добро състояние и добри пътища са само някои от решенията на проблема.Транспортният министър Росен Желязков заяви, че започва разработването на нова стратегия за пътна безопасност в периода 2020-2030 година. Отчита се повторяемост на грешките и затова в новата стратегия трябва да се наблегне и на подготовката на шофьорите, инфраструктурата, състоянието на автомобилния парк и контрола. Системите на транспортното и вътрешното министерство ще бъдат свързани, за да се избегне възможността изпити за шофьори да бъдат вземани с фалшиви лични карти. Дори е възможно да бъдат купени специални коли за изпити, оборудвани с техника, която да показва поведението на всички. Не е изключено да бъде върнат изпитът на полигон, а изпитите могат да бъдат с променена форма. Обмисля се да има стикери,които да показват кой автомобил колко замърсява въздуха. Освен това сервизите вече ще трябва да дават гаранция за ремонтите за шест месеца и ще трябва да е ясен и произходът на частите, посочи Желязков.Заместник-регионалният министър Малина Крумова смята, че за пътна безопасност вече трябва да се говори по нов начин. Качествената инфраструктура може да гарантира, че при човешка грешка, щетите биха били минимални. По нови параметри се прави оразмеряване на пътищата. Ключов елемент остава контролът обаче и затова ще бъдат повишени изискванията към строителния надзор.Ресорният зам.-образователен министър Таня Михайлова смята, че безопасността на движението по пътищата е предизвикателство пред всяка институция. А работа на училищата е да учи децата на пътна безопасност. Затова от тази година има такива часове в детските градини и училищата. В тази насока програмите не са променяни с десетилетия. Но роля имат и родителите, посочи още Михайлова.Матю Болдуин, главен координатор по пътна безопасност в ЕС, цитира изследване на СЗО, която нарича \"епидемия\" смъртността по пътищата. Трябва да се работи още,за да се стигне до нивата на безопасност, за да се стигне до цифрите в авиацията. Около 25 000 загинали всяка година в Европа, сочат цифрите. Ръст в смъртността има не само при децата, а и при възрастните. Половината от катастрофите стават в населените места.Швеция и Великобритания дават най-малко жертви по пътищата, България е на 27 място в Европа. Това е сериозен проблем, посочи той.", "date": "2018.10.02", "title": "Нова стратегия за безопасност на пътя: връщат изпитите на полигон, сервизите дават 6 месеца гаранция след ремонт"}
{"url": "https://offnews.bg/futbol/ako-futbolistite-pobezhdavat-i-palniat-tribunite-shte-imat-nov-natcio-689150.html", "text": "Министър-председателят Бойко Борисов постави едно важно условие България да се сдобие с нов национален стадион на мястото на настоящия \"Васил Левски\", който да се използва за други дейности. Идеята за нов стадион не е нова, като за последно се обсъждаше той да е на мястото на този в \"Овча купел\", където играе Славия, но пропадна.То е футболът ни да се развие и посещаемостта да се вдигне, за да има смисъл от харченето на толкова много пари за ново съоръжение. Според Борисов мястото му не е в центъра на София, защото в момента провеждането на мачове на \"Васил Левски\" блокира трафика и милиони страдат, докато на трибуните има 200 зрители. Той даде за пример мача в понеделник вечер между Славия и Ботев Враца, завършил 0:1.\"Ако се направи така от футболистите, че да има нужда и да има десетки хиляди желаещи да гледат футбол. Така както беше, не е нищо сложно - играе се 11 срещу 11. Тук спортните журналисти може малко да помогнете. Да направим едно обсъждане дали Националният стадион е нужен на това място. Вие го направeте, за да няма после приказки.Всеки мач блокира София, а мачове има почти всяка седмица. На това място, този Национален стадион върши ли работа? Може да се построи нов стадион, а този да се ползва за друго. Ама вие направете обсъждане. Просто давам идея. Тогава ще има пари за нов стадион и за още други работи.Защото този хем не върши работа за нищо, хем се дадоха десетки милиони за ремонти преди нас. Нищо не ремонтираха. Този стадион непрекъснато задръства града. Има много примери. Колко големи отбори по света имаха такива стадиони? В Мюнхен например къде беше стадионът, уникално съоръжение. Развалиха го, изнесоха го извън града, или в града, където няма задръствания, където отива метрото, и решиха нещата.Аз имам идеи и ако спортната общественост прецени, че това е правилно решение, ще го направим. Ще помогнем на всички, защото всеки път като има мач хиляди хора псуват. Снощи колко хора имаше на мач на Националния стадион? 200 човека, а два милиона не могат да минат покрай стадиона. Това не е правилно, но вие повдигнете темата, ще ми помогнете\", заяви Борисов.\"Кокетно, хубаво стадионче, но да са първи. Волейболистите ни играха добре и ето зали в София, Пловдив, Варна, Русе и къде ли не. Повдигнете темата и ще я обсъдим. Парите са на държавата, общи са\", завърши премиерът.", "date": "2018.10.02", "title": "Ако футболистите побеждават и пълнят трибуните, ще имат нов национален стадион, обеща Борисов"}
{"url": "https://offnews.bg/kultura/rap-legendata-coolio-pristigna-v-sofia-689151.html", "text": "Рап легендата COOLIO пристигна в България.Рапърът кацна в София късно снощи с част от бандата, с която ще стъпи на сцената на столичния клуб “Терминал 1” на 4 октомври. Световноизвестният изпълнител на култовото \"Gangsta's Paradise\" позира за фенове късно снощи в хотела, в който е настанен.Носителят на награда Grammy за Best Rap Performance, който има над 17 милиона продадени записа по целия свят, е в страната ни като част от Европейското си турне, което ще започне именно от тук.Rosen Vatev & Borislav Dimitrov ще забият в “Терминал 1” непосредствено преди Coolio & Live Band!Билети за специалното клубно събитие се продават с пълна сила в системата на . Цената им е 40 лв., а в деня на концерта те ще са по 50 лв.Билети могат да се закупят и от щанд на EVENTIM на ул. \"6-ти септември\", Office 1 Superstore, бензиностанции OMV, Orange Center, Orange.bg, Usit Colours, Билетен център в НДК, Български пощи, \"Строежа\", Вастелс България, Каса “Арена Армеец”, Технополис, Duende Travel София, книжарница „Бард“, книжарница „На спирката“.Вижте и поздрава от COOLIO за българските му фенове:", "date": "2018.10.02", "title": "Рап легендата COOLIO пристигна в София"}
{"url": "https://offnews.bg/obshtestvo/10-sgradi-v-sofia-veche-sa-pusnali-parnoto-689154.html", "text": "Топлофикация-София има готовност за новия отоплителен сезон, съобщават от дружеството. Оттам напомнят, че по закон топлоподаването се включва при три поредни дни със среднодневни температури от 12 градуса и прогноза за трайно застудяване. Входовете и директорите на градини и училища могат да подадат заявление, ако желаят парното да бъде пуснато по-рано. За битовите абонати е необходимо решение на Общото събрание на блока за предварително пускане. Това вече са направили 10 сгради в столицата, сред които офис сгради, детски градини и посолства.Топлофикация припомня, че преди пускането на отоплението е важно клиентите да приключат всички ремонти по вътрешните инсталации и да запълнят източените такива. Отоплението няма да бъде включено в сградите, в които вътрешната отоплителна инсталация не е запълнена.Клиентите трябва да отворят на максимална степен вентилите на радиаторите си, за да не се налага след това допълнително обезвъздушаване на отоплителните тела. Важно е да бъдат проверени и дисплеите на електронните уреди за дялово разпределение, монтирани върху радиаторите. Ако има изгаснал дисплей, абонатите трябва да се свържат с топлинния счетоводител.Максималното ограничаване на достъпа до абонатната станция ще ограничи възможните манипулации и кражби на топлинна енергия, информират още от дружеството. Това ще гарантира качественото и надеждно топлоснабдяване на всички имоти и коректното отчитане на консумираната топлинна енергия.", "date": "2018.10.02", "title": "10 сгради в София вече са пуснали парното"}
{"url": "https://offnews.bg/obshtestvo/kzd-zapochna-stotitci-proizvodstva-sreshtu-banki-zastrahovateli-inst-689148.html", "text": "Комисията за защита от дискриминация е започнала 478 производства срещу банки, застрахователни дружества, държавни институции, общини, мобилни оператори. Всички те са недостъпни за хората с увреждания, с това нарушават Закона за защита от дискриминация и ги грозят глоби.Производствата са в резултат на масираната кампания на КЗД \"Достъпна България\", която започна на 3 декември 2017 година. До края септември са открити само 60 изрядни сгради, които ще бъдат сертифицирани и още 478, срещу чиито собственици Комисията се е самосезирала, съобщи на пресконференция днес зам.-председателят д-р Баки Хюсеинов.Най-многобройната група нарушители е включващата банки и застрахователни дружества - 165 сгради. Следва ги държавата и общинската власт - 149. Първата тройка допълват мобилните оператори (89), а след тях е графа \"Други\" - аптеки, пощенски станции (75), каза Петър Кичашки - член на КЗД и на работната група, сформирана за кампанията.Кампанията се провежда без допълнително финансиране, \"на мускули\" - както се изрази той.Логично най-много са нарушителите в столицата - 66, следват Ловеч (30), Варна (26) и Бургас (22).Проверките са масирани и нямаме намерение да спираме да ги извършваме. Правим ги с разбирането, че това е мисия, кауза. Следващите в списъка са заведения, ресторанти, киносалони.Установеното дотук обаче дава основание на КЗД да обяви код \"червено\" за недостъпна среда, каза Кичашки. По думите му \"България има системен проблем с достъпната среда\" и тук сме го оставили да \"брадясва десетилетия\".  Говорим много, но правим малко, заключи той.В същото време, \"нямаме представа колко са много хората с увреждания и колко са невидими за нас\", посочи инж. Сабрие Сапунджиева, също член на КЗД.СанкциитеПроизводствата могат да завършат със санкции, а може да започнат и преговори за помирение, след които ответната страна да приведе сградите си в съответствие със закона (напр. като постави рампи, като направи достъпни тоалетните, чрез пригодени за инвалидни колички асансьори).Първата санкция е до 2000 лв., при неизпълнение на задължителните предписания на Комисията тя може да достигне 20 хил. лв.", "date": "2018.10.02", "title": "КЗД започна стотици производства срещу банки, застрахователи, институции и мобилни оператори"}
{"url": "https://offnews.bg/ikonomika/novite-regioni-u-nas-niama-da-imat-administrativni-tcentrove-689155.html", "text": "В Закона за регионалното развитие няма да се определят административни центрове на районите. Предвижда се да могат да бъдат определени градове, в които да се осъществяват функции по планиране, програмиране, ресурсно осигуряване, наблюдение и оценка на регионалното развитие. Това е един от акцентите в подготвения проект за изменение на Закона за регионалното развитие. С него се предлага нов териториален обхват и вариант с четири района – Дунавски, Черноморски, Югозападен и Тракийско-Родопски район.Това съобщи при участието си в Годишната среща на местните власти министърът на регионалното развитие и благоустройството Петя Аврамова.В дискусията на тема „Общините и държавата в съвместно управление на територията“ участваха също началникът на Дирекцията за национален строителен контрол Иван Несторов и изпълнителният директор на Агенцията по геодезия, картография и кадастър Виолета Коритарова.Министър Аврамова обясни, че с промените се предлага нова система от документи за стратегическо планиране на регионалното развитие. Предвижда се с нея да се въведат нов тип документи на всяко ниво, обединяващи стратегическото и пространствено планиране на регионалното развитие, като ще отпаднат стратегическите документи на областно ниво. Друго предложение е общинският план за развитие да включва и интегриран план за градско възстановяване и развитие.Нов момент ще има и при организацията на управление на регионалното развитие, съобщи още регионалният министър.Предлага се въвеждане на двустепенен модел на управление на регионални съвети за развитие в регионите, който ще включва управленски и експертно-технически състав. Правомощията им ще бъдат разширени. Те ще изпълняват функции за изпълнението на програми, съфинансирани от ЕС, включително по отношение на съгласуване, избор и оценка на проекти в изпълнение на плана за регионално и пространствено развитие на региона при делегиране на функциите от съответните управляващи органи на оперативните програми. Предлага се отпадане на областните съвети за развитие. Конкретните механизми за осъществяване на предложените промени ще бъдат изяснени в правилника за прилагане на закона, който ще бъде готов шест месеца след публикуване на закона. Предстои предложението за изменение на закона да бъде подложено на обществени консултации и междуведомствено съгласуване.Промяната на модела за регионална политика се изпълнява с подкрепата на Световната банка и Организацията за икономическо сътрудничество и развитие, съгласувано с Европейската комисия, каза Петя Аврамова. Тя допълни, че трябва да се промени подходът и да се опитаме да мислим в малко по-глобално, да мислим за регион и проблемите и развитието на региона. Вече всички са мобилни и при едни добри пътища в даден регион можем да планираме дейности, които да доведат до неговото икономическо развитие и то да се планира по-добре, посочи регионалният министър.В изпълнение на приоритета на Министерството на регионалното развитие и благоустройството се затяга контролът в строителството и върху фирмите за строителен надзор. Арх. Иван Несторов съобщи, че заради допуснати нарушения са отнети лицензите на три фирми за строителен надзор: „ИНЕКС КОНСУЛТ“ ООД, „Глобал Консулт 07“ ООД и „Билд Контрол“ ЕООД.Одобрени са кадастралната карта и кадастралните регистри за над 73 000 кв. км, представляващи почти 66% от територията на страната. Набраната информация обхваща 13,6 млн. недвижими имота, съобщи инж. Виолета Коритарова. Кадастърът е покрил всички областни градове, 124 общински центрове и 671 други населени места и територии с развит пазар на имотите и инвестициите, включващи Черноморското крайбрежие и планинските курорти.", "date": "2018.10.02", "title": "Новите региони у нас няма да имат административни центрове"}
{"url": "https://offnews.bg/politika/mvr-otkaza-da-se-optimizira-poradi-otpadnala-neobhodimost-689170.html", "text": "Обществената поръчка за оптимизиране работата на МВР и преструктурирането му е прекратена поради отпаднала необходимост от провеждането ѝ. Това става ясно от решение на шефа на дирекцията за обществени поръчки в министерството Георги Балабанов, което е подписано на 26 септември.През август ведомството  за 1.15 млн. лв., която има за цел проектиране на нова структура на МВР, изготвяне на методология за \"реинженеринг на процесите в МВР\" и провеждане на обучения. Не е ясно защо необходимостта от провеждането на обществената поръчка е отпаднала, но от документацията по поръчката става ясно, че по нея е работено до последно. Така например на 3 септември са публикувани разяснителни бележки до всички заинтересувани страни, които са отправили запитвания по спецификите на поръчката. На 30 август пък е направена промяна на методиката по оценяване на участниците. Амбициите на ръководството на МВР за оптимизиране на процесите в него за пореден път удрят на камък. След като вътрешен анализ показа, че проблемите на ведомството идват от ръководството му,  препоръча драстично свиване на броя на областните дирекции на МВР, консолидиране на администрациите им и по-ефективни обществени поръчки.Изводите в анализа доказват известни и до момента неща, като например факта, че в МВР се поддържа раздута администрация, което пък е причина за драстично увеличаване на разходите за персонал. От тях се разбра още, че служителите в МВР са едни от най-скъпо платените, защото осигурителните вноски са прекалено скъпи и по този начин месечните разходи за човек в системата на МВР достигат 1776 лв. за 2016 г.Към момента не е ясно какви са плановете на новия министър на вътрешните работи Младен Маринов по отношение на оптимизиране на работата в МВР. От негови изказвания в последните дни обаче стана ясно, че кадровият проблем във ведомството вече е преодолян, а усилията на ведомството са довели до спад в жертвите на пътя.В , че в МВР са констатирани пропуски и разминавания между реално заявените престъпления и тези, които се водят за статистиката. ", "date": "2018.10.02", "title": "МВР отказа да се оптимизира поради отпаднала необходимост"}
{"url": "https://offnews.bg/obshtestvo/izplashtaneto-na-pensiite-zapochva-na-8-oktomvri-689163.html", "text": "Националният осигурителен институт започва изплащането на пенсиите на 8 октомври и ще приключи на 22 октомври.Чрез пощенските станции пенсиите ще се изплащат съобразно изготвен график, който ще бъде обявен във всяка една от тях.Преводите на сумите за октомврийските пенсии по сметките на пенсионерите, които получават парите си по банков път, ще бъдат извършени на 8 октомври 2018 г.", "date": "2018.10.02", "title": "Изплащането на пенсиите започва на 8 октомври"}
{"url": "https://offnews.bg/obshtestvo/snajperist-ot-haskovo-vpechatli-nato-utcelil-mishena-na-1-5-km-raz-689158.html", "text": "Снайперистът от Хасково ефрейтор Крум Хаджипетков удиви колегите си от НАТО с уникален изстрел. Той успял да уцели мишена на разстояние километър и половина, съобщи БНТ. Снайперистът направил уникалния изстрел по време на състезание в Германия. Ефрейтор Хаджипетков трябвало да измине 21 км за 3 часа с тежест 25 кг, а след това да стреля по мишена на километър и половина, при това с чуждо оръжие.Въпреки трудния маршрут и получените травми българинът успял да се прицели с оръжието на финландски снайперист и уцелил мишената с размери 50 см на 1 м.По думите му изстрелът е рекорд за състезанието. Впечатляващият изстрел не носи победа на българския отбор, но печели на ефрейтор Хаджипетков признанието на всички военнослужещи от държавите членки на НАТО.Ефрейтор Хаджипетков е от 9 години в Българската армия и зад гърба си има много мисии зад граница.", "date": "2018.10.02", "title": "​Снайперист от Хасково впечатли НАТО, уцелил мишена на 1,5 км разстояние"}
{"url": "https://offnews.bg/turizam/karaiancheva-turizmat-predava-tcennosti-i-populiarizira-evropejskia-m-689149.html", "text": "Туризмът е един от най-големите активи на Черноморския регион, заяви председателят на Народното събрание Цвета Караянчева, която откри 51-ото заседание на Комитета на Парламентарната асамблея на Черноморското икономическо сътрудничество (ПАЧИС) по културните, образователните и социалните въпроси в София. Народното събрание е домакин на форума, на който ще бъдат обсъдени настоящите и бъдещи перспективи за развитие на туризма в региона на ЧИС.Цвета Караянчева допълни, че в същността си туризмът е важно средство, което предава ценности и популяризира европейския модел – резултат от вековен културен обмен, езиково многообразие и творчески дух.Председателят на парламента отчете все по-осезаемото присъствие на туризма в съвременния живот, генериращ едни от най-значимите източници на приходи и работни места.По отношение на политиките за развитие на туризма в Черноморския регион, Цвета Караянчева отбеляза, че иновациите в сектора, както и подобряването на качеството и предлаганите продукти е нужно да бъдат насърчавани. Всички ние трябва да работим по реализацията на съвместни проекти, които да популяризират туризма, защото правилното му управление оказва положителна роля в социалното, културното, икономическото, природното и политическото развитие на страните от Черноморския регион, заяви председателят на Народното събрание. Парламентарният шеф подчерта, че постигането на баланс между тези елементи може да се окаже предизвикателство, но той е от ключово значение за средата, в която ще живеят бъдещите поколения.Той посочи, че туристическият отрасъл е изключително важен за целия Черноморски регион, на чиято територия живеят 33 милиона потребители с общ БВП за 2016 г. от 2,8 трилиона щатски долара. За същата година регионът е посрещнал повече от 115 милиона туристи, което е 9 процента от световния и почти 20 на сто от европейския туристически поток, заяви Петър Кънев.По думите му това определя туризма като особено важен отрасъл и дава широки възможности за развитието на сътрудничеството между страните от ЧИС в тази област.Заместник-председателят на Комитета по културата, образованието и социалните въпроси Золтан Пек отбеляза, че перспективите за сътрудничество в сферата на туризма са много добри и подчерта, че парламентаристите трябва да работят усилено за осъществяване на редица проекти.Заместник-министърът на туризма Любен Кънчев подчерта, че страните от Черноморския регион трябва да се възползват пълноценно от общия си потенциал в туризма.Заместник-министърът отбеляза ролята на туризма за устойчивото развитие на страните от ЧИС и подчерта, че традициите и взаимодействието между България и страните от региона в областта на туризма имат големи перспективи.Участниците в заседанието бяха поздравени и от генералния секретар на ПАЧИС Асаф Хаджиев. Той изрази благодарност към Народното събрание за домакинството на форума и отбеляза приноса на българската делегация за успешната работа на Асамблеята. Асаф Хаджиев отбеляза, че когато се говори за перспективите за развитие на туризма в района на Черно море може да бъде обсъдена и идея да бъде организиран Черноморски круиз от Сочи до Истанбул.", "date": "2018.10.02", "title": "Караянчева: Туризмът предава ценности и популяризира европейския модел"}
{"url": "https://offnews.bg/medii/dalg-kam-nap-otlozhi-registratciata-na-televiziata-na-bsp-689166.html", "text": "Липсващ документ от Националната агенция по приходите (НАП) отложи решението на Съвета за електронни медии (СЕМ) за старт на телевизията на БСП, съобщи БНР. Това е станало ясно на заседание на медийния регулатор днес.Проверка на СЕМ показала, че юридическото лице \"Българска свободна телевизия\" има публични задължения, но не е ясно какъв е техният размер. Сега социалистите разполагат със седмица, за да представят удостоверение за размера на дължимото.На 27 септември лично лидерът на БСП Корнелия Нинова внесе в СЕМ документи за регистрация на партийната телевизия. Предвижда се от 31 декември да започне излъчването на 24-часова програма по сателит и кабел. Според \"Позитано\" 20 телевизията няма да е строго партийна, а политематична обществена медия. Ще има новини и публицистични предавания и такива, свързани с история и култура. Ще засяга повече регионални теми и проблеми. ", "date": "2018.10.02", "title": "Дълг към НАП отложи регистрацията на телевизията на БСП"}
{"url": "https://offnews.bg/obshtestvo/bez-globi-za-validni-hartieni-vinetki-dogodina-689128.html", "text": "Всички, които имат валидни хартиени винетки след януари 2019 г., когато влизат в сила електронните, няма да бъдат глобявани. Това обяви Радослав Николов, съветник в Министерството на регионалното развитие по въпросите за новата тол система, по бТВ. Шофьорите, чиито винетки важат и през следващата година, трябва да ги презаверят. Ако не го направят обаче, няма да получават глоби, просто регистрацията им в системата ще става на пътя.С въвеждането на електронни винетки от следващата година цените няма да се променят, каза още Николов. Ще има и нов вид винетка – за уикенда, но все още не е решено каква ще е нейната цена и за какъв период ще важи.", "date": "2018.10.02", "title": "Без глоби за валидни хартиени винетки догодина"}
{"url": "https://offnews.bg/izvan-terena/antoaneta-stefanova-i-ivan-cheparinov-stanaha-roditeli-na-melisandra-689129.html", "text": "Звездната българска шахматна двойка Иван Чепаринов и Антоанета Стефанова се сдоби с първото си дете. Новината съобщи първи руският специализиран сайт Chess-News.ru, цитиран от вестник \"Сега\", който поздрави родителите за първородната им дъщеря с честитка в \"Туитър\".По-късно в социалната мрежа бившата световна шампионка по шахмат и половинката й получиха поздравления от редица изтъкнати шахматисти от цял свят. От съобщението на българския гросмайстор и анализатор Деян Божков стана ясно и името на детето: \"Звездното бебе Мелисандра се роди днес! Честито на щастливите родители Антоанета Стефанова и Иван Чепаринов!\".Изборът на име на детето е вдъхновен от фентъзи поредицата \"Игра на тронове\" на американския писател Джордж Р. Р. Мартин, в която червенокосата пророчица Мелисандра беше един от централните персонажи в отминалите сезони.В момента щастливият татко Чепаринов, който е роден в Асеновград преди 31 години, се състезава на шахматната олимпиада в Батуми за отбора на Грузия, тъй като българската федерация е с отнет лиценз. 39-годишната Стефанова също беше картотекирана, но заради предстоящото раждане е отпаднала от участие.", "date": "2018.10.02", "title": "Антоанета Стефанова и Иван Чепаринов станаха родители на Мелисандра"}
{"url": "https://offnews.bg/volejbol/plamen-konstantinov-veche-ne-e-selektcioner-na-volejbolistite-689157.html", "text": "Пламен Константинов вече не е национален селекционер по волейбол. Това става ясно от витиевато прессъобщение на ръководената от инж. Данчо Лазаров федерация ден след края на световното първенство, на което страната беше съвместен домакин с Италия. Нашите отпаднаха след първите две групови фази и не достигнаха финалната шестица в Торино. Шампион за втори пореден път стана Полша.\"\", пишат от федерацията.", "date": "2018.10.02", "title": "Пламен Константинов вече не е селекционер на волейболистите"}
{"url": "https://offnews.bg/ikonomika/kzp-otkri-narushenia-na-e-magazinite-ozone-bg-i-diplomat-bg-689141.html", "text": "Онлайн магазин за стоки за свободното време не е информирал коректно клиентите си за наличните количества от пуснати в промоция артикули. Сайт за продажба на уреди за дома пък не е спазвал посочения от него срок за доставка на поръчките. Нелоялните търговски практики са установени и забранени от Комисията за защита на потребителите (КЗП).Единият от хванатите в нарушение електронни магазини – ozone.bg, е предлагал различни стоки с намалени цени, сред които и устройства за виртуална реалност за игрови конзоли по 399 лв. След поръчката на десет такива хедсета, клиент е получил само един. Проверка на КЗП по случая установи, че към момента на изпратената от потребителя заявка за покупка търговецът не е информирал за ограничена наличност на промоционалните стоки.В становището си до контролния орган той посочва „техническа грешка” при отчитане на наличните бройки в складовата му система като причина да не може да достави всички заявени бройки, а само единствената останала.Когато търговец не е в състояние да достави предлаганите от него стоки или сходни на тях при обявените параметри и да посочи разумни обяснения за това, е налице нелоялна практика, категорични са експертите на КЗП.Нелоялна практика е и неспазването на обявения срок за доставка на поръчките, тъй като той често оказва влияние върху избора на потребителя от кого да купи. Именно поради забавяне на пратки електронният магазин Diplomat.bg е станал обект на проверка от страна на КЗП.Контролният орган е сезиран от потребител, чиято поръчка е обработена своевременно, като е изписана за получаване за след две седмици, а е доставена още по-късно – седем дни след тази дата. Търговецът се оправдава с персонален пропуск на служител на фирмата.В хода на проверката КЗП констатира, че съгласно общите условия на онлайн търговеца покупките следва да пристигнат до седем работни дни след окончателно уточняване на адреса и датата за получаване и свързване на продавача с клиента. Изрично са посочени случаите, в които се допуска удължаване на този срок – при почивни дни или официални празници. В конкретния казус има неоправдано забавяне от около две седмици.Съвети към потребителите: Препоръки към търговците:", "date": "2018.10.02", "title": "КЗП откри нарушения на е-магазините ozone.bg и diplomat.bg"}
{"url": "https://offnews.bg/drugi/krasi-georgiev-ne-sam-si-i-pomislial-da-se-otkazha-po-vreme-na-biagan-689153.html", "text": "Окрилен от постигнатия успех преди няколко дни в Пловдив, Краси Георгиев сподели на пресконференция днес, че е готов за нови подвизи.Ултрамаратонецът бяга повече от две денонощия в Градската градина в града под тепетата, като по този начин той събра средства в подкрепа на децата с онкохематологични заболявания. Георгиев благодари на целия си екип, който му помогне да постигне целта си и \"предупреди\" всички гости в Клуб на пътешественика, че в бъдеще ще има нови предизвикателства с благотворителна кауза. Той сподели и някои от най-трудните и забавни моменти по време на бягането.\"В един момент много ме заболяха краката, не очаквах да се случи това и ми беше много тежко. Все пак това е част от бягането и не мога да спра и да кажа на всичките хора, които се бяха събрали \"Аз спирам\". Няма как да стане, а и аз нямаше да се гордея с това, дори нямаше да се покажа по улиците.Колкото и да си подготвен, винаги се случва нещо, просто трябва да очакваш неочакваното и тук идва психологическия момент. Важното да продължиш след това. Аз очаквах, че ще има такива моменти, те се случиха, но в никакъв случай не съм си помислял да се откажа.В 5 часа сутринта в неделя имаше някоко момчета, които се прибираха от ергенско парти. Те се включиха и много бързо промилите в тях спаднаха. Освен тях, много други се присъединиха, сред които и деца, което е много хубаво. Пловдив е прекрасен град и със сигурност бих направил нещо пак там\", каза Георгиев.", "date": "2018.10.02", "title": "Краси Георгиев: Не съм си и помислял да се откажа по време на бягането"}
{"url": "https://offnews.bg/obshtestvo/arh-zdravkov-sofia-se-uchi-ot-moskva-kak-da-bori-zadrastvaniata-689124.html", "text": "Тръгнахме да превръщаме градовете си от \"градове на автомобилите и предприемачите\" в \"градове на хората\". Посоката е свързана с цялостна промяна, която приоритизира пешеходните пространства, премахва незаконната реклама, свързана е с подреждане на града, оправяне на фасадите, премахване на кабелите. Това заяви главният архитект на София Здравко Здравков по БНТ. По негова покана у нас е колегата му от Москва Сергей Кузнецов. Опитът, който има в руската столица е огромен, това ни дава предимството да вземем доброто от техните решения и да го направим и при нас в София, обясни Здравков. По думите му системата за отдаване на велосипеди под наем - не на принципа на фиксирани стоянки, а посредством GPS колелата да бъдат оставяни на различни локации, ще заработи догодина.Сериозно ограничаване на паркирането в центъра е въведено в Москва, повечето хора го възприемат положително, разказа главният архитект на града Сергей Кузнецов. Намаляха задръстванията по улиците на Москва, стана по-трудно да се паркира, но ситуацията се подобри доста. В София виждам голям потенциал, тук такъв остър проблем като в Москва преди няколко години със задръстванията липсва. Струва ми се, че София да се развива в комфортен град би било дори по-просто като се има предвид, че градът е по-компактен, каза още Кузнецов. Много е озеленен градът и ми се струва, че в един кратък период бихте могли да постигнете много положителни промени, категоричен беше арх. Кузнецов.", "date": "2018.10.02", "title": "Арх. Здравков: София се учи от Москва как да бори задръстванията"}
{"url": "https://offnews.bg/sport/otkriha-remontirania-zimen-dvoretc-v-sofia-snimki-689142.html", "text": "Откриха ремонтирания Зимен дворец в София. На откриването присъстваха премиерът Бойко Борисов и министъра на младежта и спорта Красен Кралев. Нека се направи обсъждане дали Националният стадион е нужен на това място, или да се построи нов другаде, така че всяко събитие там да не задръства града, заяви Борисов пред журналисти.„Ако спортната общественост прецени, че това е правилно решение, може да го направим\", добави премиерът.Зимният дворец не беше сериозно реконструиран от пускането му в експлоатация през 1983 г. Ремонтът беше на стойност 4 млн. лева. Предстои ремонт и на тренировъчната зала, който ще струва допълнително около 1 млн. лева.", "date": "2018.10.02", "title": "Откриха ремонтирания Зимен дворец в София (снимки)"}
{"url": "https://offnews.bg/ikonomika/chetvarti-blok-na-tianvanskata-aetc-e-pred-startirane-689134.html", "text": "На 30 септември 2018 г. в 14:27 ч. пекинско време реакторът на Четвърти енергоблок на Тянванската АЕЦ в Китай, която се изгражда с техническото съдействие на АСЭ - инженерното подразделение на руската корпорация „Росатом“, бе изведен на минимално контролируемо ниво на мощност. Това е завършващият етап на физическо стартиране.Процесът на физическото пускане на Четвърти енергоблок на Тянванската АЕЦ започна на 25 август 2018 г., когато, след провеждане на всички подготвителни дейности, в реактора бе поставена първата топлоотделящи касети. Общо в реактора бяха заредени 163 сборки. Всички дейности се изпълняваха в автоматичен режим със спазване на всички норми на безопасност и с изпреварване на графика.Тянванската АЕЦ е най-големият обект на руско-китайското икономическо сътрудничество. Пускането на Първи и Втори енергоблок на Тянванската АЕЦ бе през 2007 г. Годишно те произвеждат повече от 15 милиарда киловатчаса електроенергия.Началото на търговската експлоатация на Четвърти енергоблок на Тянванската АЕЦ е планирано за 2019 г. В основата на изграждането на Тянванската АЕЦ е руският проект АЭС-91 с реактор ВВЕР-1000, който напълно отговаря на изискванията на съвременните нормативно-технически документи на Китай, Русия и МААЕ. Строителството на Тянванската АЕЦ се осъществява от Атомната енергийна корпорация Цзянсу (JNPC) заедно с руската компания „Атомстройекспорт“.", "date": "2018.10.02", "title": "Четвърти блок на Тянванската АЕЦ  е пред стартиране"}
{"url": "https://offnews.bg/temida/deloto-za-ktb-se-mesti-v-tarzhestvenata-zala-na-sofijskia-rajonen-sad-689136.html", "text": "Недостиг на зали в спецсъда мести заседанието по делото \"КТБ\" в най-тържествената зала на СРС, съобщава БНР.Днес ще се проведе поредното заседание по делото за фалита на Корпоративна търговска банка (КТБ).Проблемът със залите на няколко пъти беше дискутиран във Висшия съдебен съвет и стана повод за срещи между изпълнителната и съдебната власт. Правителството вече обеща нова сграда на спецсъдии и прокурори. Висшият съдебен съвет се ангажира с пари за обзавеждане.Прокурорската колегия увеличи щата на спецобвинителите, а липсата на подобно решение от страна на съдийската стана повод за критики и предупреждения - от висши прокурори, че ако кадровият проблем на съдиите не бъде решен, ще блокира спецправосъдие.Дeлoто зa изтoчвaнeтo нa KTБ е с рекорден брой участници, макар и да има един голям отсъстващ - задочно подсъдимият и в процедура по екстрадиция от Сърбия банкер Цветан Василев. По настояване на защитниците на общо 18-те подсъдими, от няколко месеца, и по неофициални прогнози и през цялата 2019 година, в най-голямата зала на спецсъда се чете резюме от обвинителния акт - в размер на над 5 000 страници.Когато има заседание по делото, залата е блокирана от 9.00 до 18.00 часа, поради което други дела се отлагат. Затова днес, а е възможно и през следващите месеци, оставащите неясно колко, но все още хиляди страници, да се четат в най-тържествената зала на СРС. По настояване на шефа му Александър Ангелов тя ще се преотстъпва само, ако бъде поискана от спецсъдебния състав по делото \"КТБ\", поне седмица преди съдебното заседание.", "date": "2018.10.02", "title": "Делото за КТБ се мести в Тържествената зала на Софийския районен съд"}
{"url": "https://offnews.bg/futbol/bozhinov-valeri-e-polezen-i-izvan-terena-689127.html", "text": "Висока оценка за приноса си дори и извън терена даде новото звездно попълнение на Ботев (Враца) Валери Божинов. Бившият нападател на Ювентус, Манчестър Сити и още дузина отбори изненадващо не се появи на терена в мача срещу Славия, но неговите съотборници се наложиха с 1:0 с човек по-малко на терена и се отдалечиха от дъното на класирането.“Аз съм тук, за да помагам дори и когато не играя. Валери Божинов може да е полезен с опита си и на терена, и извън него.Поздравявам момчетата за мъжката игра, показаха на всички, че и с човек по-малко нещата се случват, когато го искаш. Кой играе и кой не, това го решава треньорът г-н Ангелов. Важното беше днес да победим”, сподели Божинов, след снощния успех на националния стадион \"Васил Левски\".Успехът на Ботев Враца донесе резервата Юлиян Ненов в 78-ата минута. Врачани играха с човек по-малко цяло второ полувреме, след като в 42-ата минута Даниел Гаджев бе отстранен от игра. Дебют за Славия пък направи Илиян Мицански.", "date": "2018.10.02", "title": "Божинов: Валери е полезен и извън терена"}
{"url": "https://offnews.bg/bojni/fiuri-kam-uajldar-zhena-mi-udria-po-silno-ot-teb-689122.html", "text": "Тайсън Фюри и Дионтей Уайлдър трябваше да бъдат разтървани по време на първата пресконференцията преди битката си за световната титла на WBC в тежка категория.Промоутърът на 30-годишния британец Франк Уорън бе принуден да застане между тях, преди да се намеси и охраната. Прескоференцията завърши като двамата боксьори си крещяха един на друг.\"Всички големи медии са тук, защото предстои най-голямата боксова битка на нашето време между двама непобедени гиганти. А той е в голяма опасност, защото не съм в настроение да се мотая или да танцувам на ринга.Ще ви покажа какво ще направя с този идиот. Ако играем 30 мача, ще го победя 30 пъти. Бронзов бомбардировач, ти просто не си готов за мен и никога няма да бъдеш\", каза Фюри.Насред нападките британецът скочи и предизвика Уайлдър да демонстрира уменията си. А след като американецът - шампион на Световния боксов съвет - го избута, Циганския крал отговори с ехидна усмивка: \"Жена ми удря по-силно от теб\".", "date": "2018.10.02", "title": "Фюри към Уайлдър: Жена ми удря по-силно от теб"}
{"url": "https://offnews.bg/dw/makedontcite-i-balkanskiat-kompleks-za-svrahtcennost-689137.html", "text": "\"Подкрепяте ли членство в ЕС и НАТО с приемане на Договора между Република Македония и Република Гърция?\" - така бе зададен въпросът на референдума в Македония, провел се в неделя. Резултатът вече е известен на всички: провал. Но Европа помни и други подобни сценарии. На властта явно не ѝ върви с референдумите. Като започнем от референдума за Европейската конституция, минем през абсурдното допитване на Сириза за кредиторите и стигнем до българския референдум за електронното гласуване, италианската реформа на Сената и Брекзита. Всеки път резултатът е: провал, напрежения или дори предсрочни избори.Една от причините за това развитие вероятно е възходът на националпопулистите. Представете си само днес в Бългрия, при така укрепилите се във властта Нинова и Каракачанов, да се направи следното допитване: Съгласни ли сте да затворим поетапно блокове 1 до 4 на АЕЦ Козлодуй, за да ни приемат в ЕС? Представяте си какъв щеше да е резултатът, нали?Вярно е, че хитрото поставяне на въпроса може да предопредели отговора. Така през 1991 година попитаха македонците дали са съгласни да се отделят от Югославия и по-нататък да се интегрират в една нова Югославия - демек и тако, и вако. В сегашния референдум дори не се споменава името \"Северна Македония\", а се търси консенсус около присъединяване към НАТО и ЕС. Е да, ама гражданите взеха, че отговориха на друг въпрос (или по-точно - не отговориха), който звучи така: харесвате ли политиците, нашите, гръцките, европейските?Колко македонци има в Македония?Разбира се, резултатът от това допитване може да се тълкува по различни начини. Няма 50% участие, но пък над 91% от гласувалите са били \"за\". Основната несигурност обаче е в това, че никой не знае колко хора реално живеят в страната. Последното преброяване от 2011 беше отменено, защото управляващите тогава се уплашиха, че албанците ще се окажат не 20%, както те твърдяха, а по-скоро 30%. Официално гласоподавателите в списъците са 1 800 000. Бившият премиер проф. Бучковски обаче твърди, че реално в Македония едва ли има повече от 1 300 000. В такъв случай, ако вземем бройката на гласувалите 657 000 души и преизчислим резултата - дали няма да е над заветните 50%?Така или иначе референдумът беше консултативен. Премиерът Заев вече обяви победа и хвърли топката в полето на опозицията. Ще даде ли ВМРО, асоциирана към ЕНП (т.е. подлежаща на натиск оттам), необходимите десет гласа, за да минат конституционните поправки? Можем да си представим дори задкулисна сделка, при която на разследвания в момента Груевски и хората му се предлага смекчаване на обвиненията в замяна на подкрепа. Ако пък Заев държи на думата си и тръгне към предсрочни избори, десните ще се окажат палачи на европейското бъдеще и прочие. В такава перспектива се очертава и значително по-голяма роля на албанските партии, а оттам - вероятно стъпки към по-ясно очертана двунационална държава в стил Белгия.Из социалните мрежи се носят подигравки с глупостта на македонците, които \"се самозакопаха\", но всъщност не става дума за глупост, а за онзи свръхценностен комплекс, който на Балканите имат всички. Македонците си представят, че страната им е на супер важен кръстопът, откъдето ще минат и тръбите на руския газ, и бежанците, \"пуснати\" от Ердоган, и южният фланг на НАТО. Кой не се изсипа да ги агитира; германският министър Маас чак пусна шегата: \"Ако искате да срещнете германски министър, идете в Скопие\". Човек ще си помисли, че не една малка страна се опитва да се примъкне към Европа, а точно обратното - че Брюксел ѝ повтаря \"Присъединете се към нас, че без вас сме съвсем зян\".Македонската драма става още по-историческа заради намесата на Русия, която откровено заявява, че е против предвижданото разширение на НАТО и същевременно тайно подкрепя изблиците на национална гордост с пари (такова нещо се чу и за Гърция) и фалшиви новини като тази: ЕС се готвел да напълни китна Македония с бежанци, та затова толкова настоявал. Не е за подценяване и подкрепата на Орбан, превърнал се в знаме на европейската дезинтеграция. Е, как да не се чувстваш важен, като си попаднал между чука и наковалнята на такъв чутовен сбъсък!Само че, ако не използват този звезден момент - докато на власт в Гърция е сговорчивият анти-националист Ципрас, преди западният свят окончателно да е завладян от национал-егоисти и Тръмп да е закрил НАТО, докато българското и австрийско председателство все още напомнят на всички, че има Балкани - македонците просто ще слязат от дневния ред на Запада. Държавата БЮРМ постепено ше се изпразва от хора, може би албанците ще започнат да не се чувстват добре в нея, а Скопие вместо в пакет със Сърбия и Черна гора ще бъде изтикано към резервната скамейка до Босна и Косово.Безсмислените балкански културни войниПъченето с исторически гордости в балканския ареал има за цел да избие тъжното усещане, че сме малки и незначителни. Вероятно затова македонците са се хванали с този пусти Александър Македонски - поне едно нещо да има, с което да ги свързват. Трудно е за страни като балканските да се наложат на световния пазар с някаква национална марка, да заемат позиции по международни конфликти, да удивят света с научни открития. От това самочувствието, разбира се, страда. Затова пък много по-лесно е да се получи признание в полето на въображението - да уважават името на страната, да признаят езика ѝ. Така са всички на Балканите - начело с гърците, задали модела на туристическия национализъм в региона: монополът върху античното наследство за тях е въпрос на живот и смърт. Понякога набези правим и ние, българите, наследници на траките (население елинизирано също като и древните македонци), мъчейки се да отмъкнем я Орфей, я Дионисий.Всеки е наясно, че безсмислените балкански културни войни скриват едни съвсем други сюжети. В началото Гърция се заинати от солидарност с традиционно близката ѝ Сърбия, от която Скопие се отделяше. Груевски пък пое курса към антиквизация, за да укрепи властта си като измисли дясна (и антибългарска) идентичност, съответно произвеждайки необходимите врагове. Казват, че проектът \"Скопие 2014\" отивал към милиард евро, много от тях откраднати (добре, че е използван и доста стиропор - така по-лесно може да се премахва построеното сега по Преспанския договор). Антиквизацията обаче допълнително вбеси Гърция, която трябваше по някакъв символичен начин да отреагира на дълбокото унижение около финансовата криза и \"диктата\" на Тройката кредитори. И така: гърците се подчиниха на остеритета, но пък решиха да покажат на света как наказват \"крадците на история\" и т.н..Символната политика има тази особеност да се забърква все повече и повече, за разлика от прагматичната, при която проблемите се решават и просто отпадат. Така че много ще е добре сега Скопският парламент просто да си намери някакво оправдание (нереални избирателни списъци, 91% от гасувалите за...) и да приеме смяната на името, за да може всички в този регион да продължат напред. Този спор взе да омръзва, а след досадата, знаем го добре - идва ред на забравата.Б. ред. - Статията на проф. Ивайло Дичев е написана за Дойче веле.", "date": "2018.10.02", "title": "Македонците и балканският комплекс за свръхценност"}
{"url": "https://offnews.bg/112/patrulka-blasna-chetirima-na-patia-zhena-pochina-sled-udara-689135.html", "text": "Патрулка блъсна четирима около катастрофирал Фиат на шосето, 65-годишна жена е починала на път за болницата в Плевен. Ранени общо са 5-има, двама от тях са полицаите от служебната кола, съобщи МВР. Сигналът за катастрофата е получен вчера около 17.23 ч. в дежурната част на ОД на МВР-Плевен. По първоначални данни, колата е ударила четирима души, намирали се на пътното платно след претърпян по-рано инцидент с материални щети с \"Фиат Пунто\", попаднал в крайпътна канавка.Всички пострадали, сред които и двама полицейски служители, пътували в служебната кола, са транспортирани за оказване на помощ в медицинско заведение. На път за болницата е починала 65-годишна жена, която шофирала катастрофиралата кола \"Фиат Пунто\". Водачът на служебния автомобил е тестван с техническо средство, пробата му е отрицателна, взета е кръв за лабораторно изследване.Огледът е извършен в присъствието на следовател при окръжната прокуратура. Продължава работата по изясняване на причините, довели до произшествието. Образувано е следствено дело.", "date": "2018.10.02", "title": "Патрулка блъсна четирима на пътя, жена почина след удара"}
{"url": "https://offnews.bg/politika/parvanov-bsp-da-ostavi-ananiev-da-svarshi-chernata-rabota-v-zdraveopa-689130.html", "text": "България да влезе в лидерската си роля и да призове партньорите ни от ЕС и НАТО при съгласието на Скопие да приемат страната в тези организации с името Република Македония. Това призова президентът(2002 до 2012 г.) Георги Първанов по БНТ. Той коментира резултатите от референдума в Македония като незадоволителен спрямо очакванията, макар че и привържениците и противниците на споразумението с Гърция обявиха победа.Бойкотът на допитването не показва \"за\" или \"против\" влизането на страната в НАТО и ЕС, а неприемането на новото име - Северна Македония. Македонците биха могли да заимстват българския опит по отношение на подготовката за членство в тези международни организации - да постигнат консенсус на политическите сили преди определените дати за приемане, призова Първанов. \"Със заплахата за нови избори като силово действие, като търсене на реванш от едната и от другата страна, се очертава една перспектива за постоянна нестабилност в Македония. Вече не само на етническа основа, но и на  политическа\", поясни Първанов. Той изтъкна, че кампанията на премиера Зоран Заев не е постигнала очакваната подкрепа за членството в ЕС и НАТО. Не искам да говоря от името на Гърция и не бих водил преговори с нея. Но ако Македония им е стратегически ценна, а не просто фронтова държава, каквато сега искат да я произведат в отношенията с Русия, нека го направят. Ако ние инициираме нещо подобно, можем и трябва да си поставим искането за дефиниране на общата история. Да се разберем със Скопие не на ниво комисия, каквато беше създадена, а на политическо\", каза още Георги Първанов. Опозицията е в правото си да иска вот на недоверие. Това е начин да се предизвика дебат, но сега не е моментът, коментира Първанов решението на БСП да иска вот на недоверие по темата здравеопазване. По думите му министър Кирил Ананиев познава много добре проблемите в сферата и ако някой може да направи реформа, това е той. Ако опозицията трябва да прави тази реформа ще ѝ бъде много трудно, заяви Първанов.Той смята, че по-добрата реакция на опозицията е да остави опонента да свърши черната работа и след това да се радва на резултатите.", "date": "2018.10.02", "title": "Първанов: БСП да остави Ананиев да свърши черната работа в здравеопазването, не е време за вот на недоверие"}
{"url": "https://offnews.bg/politika/dvojki-bez-brak-niama-da-imat-pravo-na-zelena-karta-689131.html", "text": "В процедурата за даване на т. нар. Зелена карта вече ще бъдат дисквалифицирани случаите, при които кандидатстват неженени двойки.Това става ясно от съобщение на посолството на САЩ в България. С него се посочва, че Държавният департамент е обявил официално старта на Програмата за разнообразяване на имигрантския поток (DV) за 2020 г. на 25 септември 2018 г.В условията за участие вече има промяна на общите правила. От посолството уточняват, че освен досегашната дисквалификация на молби, в които не са включени съпруг/съпруга или дете, вече ще бъдат дисквалифицирани и случаи, при които в заявката за участие са включени лица, които не са съпруг/съпруга или дете с право на участие на основния кандидат. От посолството обаче уточняват, че при вписване на детето на неженена двойка в заявлението за участие, кандидатът няма да бъде дисквалифициран и той ще може да продължи към втория кръг за интервюто. Тогава остава възможността родител да получи Зелена карта и да замине с детето си, но партньорът му ще остане в България.В уточнение от американската мисия у нас допълват, че хора без брак може да получат Зелена карта, стига да не са вписали в заявлението и партньора си:Електронната система на програмата (E-DV) ще бъде отворена за регистрации от 12.00 ч. на обед, Източно стандартно лятно време, на 3 октомври 2018 г. до 12 ч. на обед, Източно стандартно време, на 6 ноември 2018 г. Кандидатите могат да попълнят електронния формуляр E-DV на адрес  през периода за регистрация. Програмата DV-2020 ще се проведе изцяло по електронен път и заявки за участие, изпратени по пощата, няма да се приемат.Законът допуска само един електронен формуляр за всеки участник за всеки регистрационен период. Кандидати, които са изпратили повече от един формуляр, ще бъдат дисквалифицирани. Възможно е обаче съпруг и съпруга да подадат по един отделен формуляр, като включат в него своя брачен партньор, ако и двамата отговарят на изискванията.Няма такса или изискуема сума за попълване на електронния регистрационен формуляр за участие в програмата. Участниците ще получат официален номер за потвърждение на регистрацията си. Изключително важно е да запазят този номер до 30 септември 2020 г. Единствено чрез него участниците ще могат да проверят дали са изтеглени в програмата DV-2020. Всички участници, включително тези, които не са избрани, ще могат да проверят статуса на заявката си за участие чрез функцията Entrant Status Check на уебсайта на програмата dvlottery.state.gov след 7 май 2019 г. Изтеглените участници, които отговорят на указанията, предоставени им на страницата за проверка Entrant Status Check, ще получат информация за насроченото интервю за имигрантска виза също чрез Entrant Status Check. Данните за DV-2020 ще бъдат достъпни чрез Entrant Status Check поне до 30 септември 2020 г. Държавният департамент няма да изпраща уведомления до изтеглените за резултата от участието им или писма с датата им за интервю по електронната или обикновената поща.Всеки получател на писмо или имейл, в който се твърди, че е спечелил от програмата (лотарията за зелена карта) или му се обещава зелена карта, може да е сигурен, че съобщението е подвеждащо и измамно. Освен това не се извършва плащане към трета страна в процеса по кандидатстване за виза от лотарията за зелена карта. Единственото необходимо плащане е самата такса за виза, която се плаща в Посолството на САЩ.Инструкциите за лотарията за зелена карта са публикувани на английски и на български в сайта на Посолството bg.usembassy.gov. Ако имате допълнителни въпроси, след като прочетете инструкциите, можете да ни изпратите имейл на адрес iv_sofia@state.gov.", "date": "2018.10.02", "title": "Двойки без брак няма да имат право на Зелена карта"}
{"url": "https://offnews.bg/obshtestvo/nov-sezon-na-avstralijski-tarsachi-na-zlato-ot-oktomvri-po-viasat-ex-689046.html", "text": "Безстрашните търсачи на съкровища се завръщат за най-дръзкия си сезон досега по  и състезанието достига нови висоти. С нови екипи, на нови места, при неочаквани повреди на екипировката и опасни сблъсъци с бракониери на скъпоценни метали, рисковете са по-големи от всякога.Завърналите се \"Дърт догс\" си поставят огромна цел от милион долара, но са отчаяни, когато бизнес партньорът им напуска, оставяйки огромно празно място в екипа.Съпрузите \"Голд джипсис\" също се завръщат и са жадни да докажат, че могат да преодолеят лошия си късмет от предните два сезона.Предприемачът Рик Фишърс и ветераните Тед и Леки Махони пак са тук, този път с дъщеря си Тайлър, за да претърсят територията за златна жила, а лудият по златото англичанин Алекс Стейд е пропътувал повече от 15 000 км от Англия, за да създаде аматьорски екип от търсачи на злато, наречен \"Скрапърс\".Дали обаче в машината им за промиване домашно производство ще се покаже злато? И когато златната треска погълне остатъците от здрав разум, ще се оправдаят ли големите им рискове и ще им донесат ли богатство?Новият сезон на \"Австралийски търсачи на злато\" започва на 1 октомври, от 22:00.", "date": "2018.10.02", "title": "Нов сезон на 'Австралийски търсачи на злато' от октомври по Viasat Explore (видео)"}
{"url": "https://offnews.bg/obshtestvo/sv-andrej-iurodivi-tarpial-mnogo-stradania-zaradi-viarata-si-689040.html", "text": "Църквата почита днес Св. свщмчк Киприан и св. мчца Юстина, както и Св. Андрей Юродиви. Св. Киприан и св. Юстина били родом от Антиохия. Киприан бил жрец магьосник в града. Девицата Юстина чрез силата на кръстното знамение събудила у него желание да се поклони на Христа. Киприан бил възведен в епископски чин. Заради вярата си двамата с Юстина били подложени на мъчения и накрая посечени с меч в Никомидия през III в. по времето на император Декий. Телата им били отнесени и погребани с почести в Рим. Подвигът \"юродство заради Христа\" намира оправдание в думите на св. апостол Павел: \"Ако някой от вас мисли, че е мъдър на тоя свят, нека стане безумен (юродив), за да бъде мъдър. Защото мъдростта на тоя свят е безумство пред Бога\". Тъй че юродивите заради Христа съзнателно взимат вид на безумни човеци, доброволно се подлагат на всевъзможни лишения, унижения и страдания, та като станат \"от долен род\" на тоя свят, презрени, измет на света, да намерят милост в очите на Господа.Светата Христова църква знае много такива юродиви. Такъв бил и св. Андрей, просиял като юродив в Цариград през девети – десети век.Много страдал и св. Андрей Юродив, но бил утешаван  с много видения и откровения, а накрая Господ гo удостоил и с такова неизказано блаженство, че както св. ап. Павел и св. Серафим Саровски, още през земния си живот  бил възнесен до третото небе. По време на молитва във Влахернския храм именно блажени Андрей видял Пресвета Богородица, покриваща молещите се със Своето покривало. Той починал в 911 година.", "date": "2018.10.02", "title": "Св. Андрей Юродиви търпял много страдания заради вярата си"}
{"url": "https://offnews.bg/politika/borisov-iadosan-che-go-pitat-za-radev-a-ne-za-sportna-zala-689138.html", "text": "Пак днес ми задавате този въпрос, за да го има него в новините (), а не спортната зала, която от 35 години не е пипана и където щяха да потънат 50 млн., а ние я направихме за 5 млн.Така премиерът Бойко Борисов отговори на въпроси на журналисти за това има ли напрежение между правителството и президентската институция. Той присъства на откриването на обновената зала на Зимния дворец в София. \"Ние не създаваме напрежение и по никакъв начин не искаме да го създаваме\", коментира Борисов, цитиран от „Фокус“.„Президентът отиде, присъства на волейбола във Варна, аз не отидох на нито една среща. Отиде на гимнастиката, аз не отидох на нито една среща. Какво искате повече да кажа? Какво сме направили ние срещу президентската институция? Единствените, които ни нападат, са те. Аз по никакъв начин никога не съм ги нападал. Пак днес ми задавате този въпрос, за да го има него в новините, а не спортната зала, която от 35 години не е пипана и където щяха да потънат 50 млн., а ние я направихме за 5 млн.“, коментира той.", "date": "2018.10.02", "title": "Борисов ядосан, че го питат за Радев, а не за спортна зала"}
{"url": "https://offnews.bg/112/otkrita-e-mina-kraj-patia-ruse-silistra-689126.html", "text": "Полицаи са открили мина край пътя Русе-Силистра късно снощи, съобщават от МВР, цитирани от \"Фокус\".Взривното устройство е открито на една от отбивките между граничния пункт „Дунав мост” и индустриалната зона „Тегра”. От МВР уточниха, че става въпрос за учебна мина.Устройството е намерено в близост до контейнер след подаден сигнал. Мястото се охранява от полицейски патрул.Предстои да се предприемат мерки за нейното обезвреждане и премахване.", "date": "2018.10.02", "title": "Открита е мина край пътя Русе-Силистра"}
{"url": "https://offnews.bg/sviat/sad-v-izmir-bratat-na-fethullah-giulen-za-10-g-v-zatvora-689120.html", "text": "Братът на ислямския проповедник Фетхуллах Гюлен, чиято организация според турските власти стои зад опита за преврат от 2016 г., беше осъден на затвор за членство във въоръжена терористична група.Това съобщи Анадолската агенция, като се позовава на съдебни източници, предадоха ДПА и БТА. Кутбетин Гюлен, който е в ареста от октомври 2016 г., ще изтърпи присъда от 10 години и шест месеца, реши съд в Измир.Във видеозапис Кутбетин Гюлен отхвърли всички обвинения и призова да бъде освободен.Фетхуллах Гюлен, който живее в изгнание в американския щат Пенсилвания, отрича всякакви връзки с опита за преврат.", "date": "2018.10.02", "title": "Съд в Измир: Братът на Фетхуллах Гюлен за 10 г. в затвора"}
{"url": "https://offnews.bg/obshtestvo/valezhite-namaliavat-poveche-slantce-do-kraia-na-sedmitcata-689110.html", "text": "Валежите спират, синоптиците обещават повече слънце днес. Ще се затопли и максималните температури ще са между 20 и 25 градуса, според прогнозата на НИМХ. Над Черноморието преди обяд облачността ще е значителна и ще духа умерен запад-северозападен вятър. На отделни места главно в северните райони ще има превалявания от дъжд. Около и след обяд облачността ще намалее, вятърът ще стихне и ще се установи предимно слънчево време. Максимални температури между 20 и 23 градуса. Сред вълните от 3 бала термометрите ще се качат до 21 градуса.Над планините облачността ще е променлива, почти без валежи. Ще духа слаб до умерен западен вятър. Максималната температура на височина 1200 метра ще е около 16, а на 2000 метра – около 9 градуса. Утре е възможно да превали за кратко на отделни места в страната. Сутрин ще е по-студено, през деня - до 23 градуса. До края на седмицата слънцето и облаците ще се редуват. ", "date": "2018.10.02", "title": "Валежите намаляват, повече слънце до края на седмицата"}
{"url": "https://offnews.bg/obshtestvo/majki-na-detca-s-uvrezhdania-na-natcionalen-protest-689117.html", "text": "Майките на деца с увреждания излизат на национален протест днес. Той е под надслов \"Системата ни убива –Системата е блокирала\". В София протестът е пред парламента от 17,30 часа. От месеци те настояват депутатите да приемат три закона - за хората с увреждания, за личната помощ и за социалните услуги. Срокът за това, поставен от майките, бе 1 октомври. Последният вариант на проектозакона за хората с увреждания ще бъде оттеглен за преработване, стана ясно вчера след заседание на Националния съвет за интеграция на хората с увреждания.", "date": "2018.10.02", "title": "Майки на деца с увреждания на национален протест"}
{"url": "https://offnews.bg/obshtestvo/na-chetiri-mesta-v-stolitcata-niama-da-ima-voda-dnes-689042.html", "text": "\"Софийска вода” временно ще прекъсне водоснабдяването в части на столицата днес, съобщиха от дружеството. Ремонт на уличен водопровод на ул. „Гороцвет“ в гр. Бухово налага спиране на водоподаването от 10:00 до 20:00 часа на Бухово.Подмяна на сградно водопроводно отклонение на ул. „За буквите“ - вилна зона „Симеоново – Драгалевци“ налага спиране на водоподаването от 10:00 до 16:00 часа на ул. „Хилендарски манастир“, ул. „454“, ул. „Българска легенда“, ул. „Захари Зограф“, ул. „Еловица“, ул. „Красива гледка“, ул. „Академик Стефан Аргиров“, ул. „Монах Спиридон“, ул. „Зографи Молерови“, ул. „Пирински еделвайс“, ул. „Огюст Дозон“ и ул. „Професор Борис Йоцов“.Реконструкция на уличен водопровод на ул. „София“ в Банкя, се налага спиране на водоподаването от 09:00 до 21:00 часа на ул. „София“ от № 108 до края на улицата, ул. „Чавдарица“ и конна база „Хиподрума“. Във връзка с подмяна на сградно водопроводно отклонение на ул. „Морава“ в с. Горни Богров, се налага спиране на водоподаването от 10:00 до 18:00 часа на ул. „Стефан Караджа“, ул. „Морава“, ул. „Здравец“, ул. „АлександърСтамболийски“.", "date": "2018.10.02", "title": "На четири места в столицата няма да има вода днес"}
{"url": "https://offnews.bg/obshtestvo/zatvariat-do-20-noemvri-ul-ivan-vazov-v-sofia-689119.html", "text": "Въвежда се организация на движението във връзка с ремонта на централната градска част в София, съобщи Столична община. .Заради изграждане на канализация на ул. „Иван Вазов“ от бул. „Васил Левски\" до ул. „Георги Раковски“ се забранява влизането, престоят и паркирането на пътни превозни средства по ул. „Иван Вазов“ в участъка от ул. „Цар Иван Шишман“ до ул. „6-ти септември“. Забраната важи до 20 ноември.За същото време се закриват местата за почасово платено паркиране и изместване на местата за паркиране„служебен абонамент\" по ул. „Иван Вазов“ от ул. „Цар Иван Шишман“ до ул. „6-ти септември\". ", "date": "2018.10.02", "title": "Затварят до 20 ноември ул. Иван Вазов в София"}
{"url": "https://offnews.bg/obshtestvo/tereza-mej-kraj-na-svobodnoto-dvizhenie-sled-brekzit-puskame-s-prior-689123.html", "text": "След излизането си от ЕС Великобритания ще отдава приоритет на висококвалифицираните имигранти, независимо от коя страна идват, заяви вчера премиерът Тереза Мей.\"Когато ние напуснем (Европейския съюз), ще въведем система за имиграция, която веднъж завинаги ще сложи край на свободното движение\" на европейските граждани в Обединеното кралство, заяви Мей в комюнике, цитирано от БТА.\"Това ще бъде система, базирана на квалификациите на работниците, а не на произхода им. Тази система ще бъде обърната към целия свят и ще привлича хора с такива професионални умения, каквито са ни необходими\", добавя британският премиер. По думите ѝ новата система ще позволи да се съкрати броят на нискоквалифицираните имигранти и ще помогне на Великобритания да намали имиграцията до устойчиви равнища. Тереза Мей ще опише подробно новата система в реч, която ще произнесе утре на конгреса на Консервативната партия в Бирмингам.", "date": "2018.10.02", "title": "Тереза Мей: Край на свободното движение след Брекзит, пускаме с приоритет висококвалифицирани имигранти"}
{"url": "https://offnews.bg/futbol/levski-izpusna-sroka-da-plati-dalzhimoto-kam-bivsh-liubimetc-na-sektor-689121.html", "text": "От Левски са изпуснали срока за плащане на дължимото към бившия защитник на тима Дъстли Мюлдер, пише \"Меридиан мач\". Клубът трябваше да плати до края на септември парите, които дължи на Дъстли Мюлдер.Холандецът осъди \"сините\" и на последна инстанция в Лозана през септември, откъдето обявиха, че той трябва да получи 39 000 евро и 5% лихва към тях в срок от 30 дни.От \"Герена\" обаче не са предприели навременни мерки, за да решат този въпрос и сега ще трябва да търсят бързо споразумение с бившия си футболист.Мюлдер първо удари \"сините\" във ФИФА, а след това и в Спортния арбитражен съд в Швейцария, след като от \"Герена\" решиха да обжалват претенциите му.Холандецът изкара близо 4 години в Левски, където дойде през лятото на 2010 година. Мюлдер обаче стана излишен през 2014 година, когато бе предприета мащабна чистка през лятото. За последно той носи синята фланелка в мача с Лацио за 100-годишнината на клуба.През миналата година Мюлдер сложи край на кариерата си, въпреки че бе спряган за завръщане на \"Герена\".", "date": "2018.10.02", "title": "Левски изпусна срока да плати дължимото към бивш любимец на Сектор Б"}
{"url": "https://offnews.bg/sviat/severna-koreia-ima-mezhdu-20-i-60-iadreni-bombi-tvardi-iuzhna-koreia-689145.html", "text": "Северна Корея разполага с между 20 и 60 ядрени бомби, заяви днес южнокорейският министър на националното обединение Чхо Мьон-кьон, цитиран от БТА.АП отбелязва, че това е първият път, когато високопоставен представител на Юга говори публично за мащабите на тайния оръжеен арсенал на Севера.Чхо отговори с тези данни на въпрос от депутат в парламента. Информацията идва от разузнавателните служби, уточни той.Южнокорейското министерство на националното обединение заяви по-късно, че коментарът му не означава, че Сеул ще приеме Пхенян като ядрена сила, и обеща дипломатическите усилия на Юга за ядрено разоръжаване на Корейския полуостров да продължат.", "date": "2018.10.02", "title": "Северна Корея има между 20 и 60 ядрени бомби, твърди Южна Корея"}
{"url": "https://offnews.bg/zdrave/2000-voenni-sa-darili-krav-v-aktcii-na-vma-za-9-mesetca-689139.html", "text": "Близо 2000 военнослужещи от различни военни формирования в страната са се включили в кръводарителските акции от ВМА от началото на 2018 година до момента, съобщиха от лечебното заведение.Според данните, годишно в Центъра по трансфузионна хематология на ВМА даряват кръв около 6000 души. Половината от тях са от структурите на Българската армия.Кръводарителските акции във военните формирования са целогодишни, а последната такава се проведе на 1 октомври в град Враца.„Използвам случая, за да изкажа нашата огромна благодарност към тези момичета и момчета, които ни подкрепят във високохуманната кауза – битката за човешки животи”, коментира полковник професор Румен Попов, началник на Кръвния център.Във ВМА периодично се организират кампании за насърчаване на безвъзмездното кръводаряване. През 2018 г. те се провеждат под знака на две годишнини – 140 години от създаването на Военномедицинската служба на българските Въоръжени сили и 25 години от основаването на Кръвния център на ВМА.Извън кампаниите, всеки желаещ може да дари в Кръвния център на ВМА, всеки ден, от 8.30 до 16.00 часа.", "date": "2018.10.02", "title": "2000 военни са дарили кръв в акции на ВМА за 9 месеца"}
{"url": "https://offnews.bg/politika/borisov-za-iztrebitelite-az-darzha-da-sa-novi-689140.html", "text": "Премиерът Бойко Борисов заяви, че са подадени оферти за най-добрите изтребители, но той държи армията ни да се оборудва с нови машини.„Аз държа да са нови. Помолил съм Каракачанов да покани и летците от \"Граф Игнатиево\", бойните ни пилоти, също да участват, да участват, да гледат, защото в края на краищата, първо те са най-добрите експерти, защото летят на тези самолети, знаят за какво ще се бият или ако стане война, какво ще правят и не на последно място - те ще летят на тях“, каза Борисов, цитиран от БНР.Вчера стана ясно, че САЩ предлагат изтребители Ф-18 и Ф-16, Швеция - \"Грипен\" и Италия - \"Юрофайтър\". Всички, без италианската оферта, са за нови машини.Борисов е заявил, че държи конкурсът да премине при пълна прозрачност. Цитиран от правителствената пресслужба тйо е посочил, че самолетите следва да могат да се използват не само за охрана на българското небе, но и да бъдат пригодни за бой. .„Подкрепяме нашите съседи по пътя им към ЕС и НАТО. Оставям на македонските политици да преценят по какъв път да вървят след референдума. Всеки народ сам определя съдбата си\", коментира още премиерът Борисов.Борисов коментира и протестите на майки на деца с увреждания. Той е категоричен, че правителството е поело ангажимент към тях и той ще бъде изпълнен.Той призова социалния министър, майките, представителните организации и омбудсмана да се разберат, как ще се разпределят обещаните 150 милиона лева допълнително и не прие упрека, че трябва да поеме отговорност за това ,че няма реална реформа.„Всеки ден са се събирали, всеки има своето мнение, но изглежда е най-лесно да кажеш: \"Бойко да отговаря\". Да, аз си отговарям. И това, което съм поел като ангажимент - да гледат трите закона и да имат 150 милиона повече. Всяка година оттук нататък, включително и тази съм го поел като ангажимент, и ако го няма, въпреки че не всички коалиционни партньори са съгласни, тогава могат да кажат: \"Борисов ни излъга\".", "date": "2018.10.02", "title": "Борисов за изтребителите: Аз държа да са нови"}
{"url": "https://offnews.bg/tenis/grigor-dimitrov-startira-uvereno-v-pekin-689144.html", "text": "Най-добрият ни тенисист Григор Димитров стартира уверено на турнира на твърди кортове в Пекин, след като победи американеца Тенис Сандгрен със 7:5, 6:3 в среща от първия кръг.Българинът, който е поставен под номер 3 в схемата, трябваше да играе с Райън Харисън, но той се отказа в последния момент заради травма и мястото му зае неговият сънародник Сандгрен, който е 59-и в ранглистата.В първия сет Григор чакаше своя момент и направи пробив в шестия гейм за 4:2, след което го затвърди, но впоследствие загуби три поредни гейма и резултатът бе изравнен. След това Димитров показа висока класа и взе следващите два гейма, за да поведе в мача със сет аванс.Димитров започна много добре и втория сет, повеждайки с 3:0 с пробив във втория гейм. До края Димитров контролираше мача и закономерно спечели след 6:3 във втория сет. Следващият му съперник е сърбинът Душан Лайович, който в първия кръг елиминира канадеца Вашек Поспишил в три сета 2:6, 6:4, 6:4. Димитров и Лайович са се срещали досега веднъж, като българинът спечели с 2:0 сета.", "date": "2018.10.02", "title": "Григор Димитров стартира уверено в Пекин"}
{"url": "https://offnews.bg/sviat/sled-zemetreseniata-i-tcunamito-v-indonezia-se-zadava-humanitarna-kriz-689143.html", "text": "Хуманитарна криза в опустошените от земетресението и последвалото цунами селища в Индонезия, съобщава БНТ.Полицията използва сълзотворен газ срещу местни хора, които се опитаха да нахлуят в магазин за хранителни стоки. Продължава да расте броят на загиналите. По последни данни жертвите са 1234.Палу - така изглежда главният град на остров Сулавеси пет дни след мощното земетресение и опустошителното цунами. Няма ток и вода, бензинът не достига, хранителните продукти свършват. Докато спасителите разчистват отломките, отчаяните хора преравят руините за храна. За да спрат набезите за хранителни продукти, сред срутените сгради започнаха да патрулират полицаи.От ООН обявиха, че около 190 хиляди души спешно се нуждаят от помощ. Сред бедстващите има около 46 хиляди деца. Главната болница в Палу е срутена. Мощният трус е срутил и църква. Под отломките ѝ днес бяха открити телата на 34 студенти. Спасителните операции са изключително трудни. Много пътища са блокирани и екипите трябва да изминават километри пеша. Те все още не са успели да стигнат до някои от пострадалите от бедствието зони.", "date": "2018.10.02", "title": "След земетресенията и цунамито в Индонезия се задава хуманитарна криза (видео)"}
{"url": "https://offnews.bg/sviat/palki-kamani-i-konservi-letiaha-v-barselona-sblasatci-mezhdu-demonst-689118.html", "text": "Полицията извади палки срещу демонстранти в Барселона на многохилядно шествие по повод първата годишнина от референдума за отделяне на Каталуния от Испания, обявен за незаконен от Мадрид.До сблъсъците се стигна след като демонстранти събориха ограждения пред входа на парламента и бяха разпръснати от силите на реда.Някои радикални активисти хвърляха камъни по полицаите и се опитаха да издигнат барикади с преобърнати кофи за боклук.Полицията използва сила и за разгонването на демонстранти край главното полицейско управление в Барселона. Участниците в акцията пък замеряха полицаите с консервни кутии в опит да обкръжат сградата.", "date": "2018.10.02", "title": "Палки, камъни и консерви летяха в Барселона, сблъсъци между демонстранти и полиция"}
