{"url": "https://offnews.bg/futbol/as-na-real-madrid-shte-bade-izvan-terenite-za-neopredeleno-vreme-702156.html", "text": "Френският нападател на Реал Мадрид Карим Бензема няма да е на линия за мача от 35-ия кръг на испанската Ла Лига срещу Райо Валекано.Футболистът пропусна сутрешната тренировка заради травма на бедрото на левия му крак, съобщава пресслужбата на клуба от Мадрид. Сроковете за възстановяване не се посочват.През настоящия сезон Карим Бензема записа 51 мача във всички турнири за Реал Мадрид, вкара 30 гола и даде 10 асистенции.Междувременно треньорът на \"белия балет\" Зинедин Зидан отговори на въпроси за предстоящите трансфери в Реал Мадрид. След разочароващия сезон клубът ще търси подсилване и треньорът потвърди, че основните усилия за това ще бъдат хвърлени в нападение. Спрягат се имената на някои офанзивни играчи като Еден Азар и Неймар.\"Много футболисти искат някога да станат част от Реал. Тук мечтите стават реалност. Ще видим какво ще стане. Аз знам какво искам да се промени, работим по това. Нуждаем се от по-силна атака и повече възможности за избор.Бейл е щастлив и до края на сезона ще играе. След това ще видим. Иначе всички добри футболисти си пасват и могат да играят заедно\", каза Зидан.", "date": "2019.04.27", "title": "Ас на Реал Мадрид ще бъде извън терените за неопределено време"}
{"url": "https://offnews.bg/gimnastika/gratciite-ni-specheliha-bronz-ot-mnogoboia-v-baku-702165.html", "text": "Българският ансамбъл по художествена гимнастика спечели бронз в многобоя на Световната купа в азербайджанската столица Баку.Грациите ни в състав Симона Дянкова, Мадлен Радуканова, Стефани Кирякова, Лаура Траатс и Ерика Зафирова получиха оценка от 25.300 точки за великолепното си съчетание с три обръча и два чифта бухалки.Титлата в многобоя спечели тимът на Япония със сбор от 49,250. Втори с минимална разлика пред българките се наредиха рускините.Утре ансамбълът на страната ни ще спори за медали и в двата финала на отделните уреди.По-рано днес пък Катрин Тасева се класира за финалите на обръч и на бухалки, а Боряна Калейн е финалистка на лента.В многобоя Тасева се нареди на пето място, а Калейн е 11-а. Катрин събра сбор от 78.150 точки, след като беше оценена с 20.150 на обръч, 18.700 на топка, 21.100 на бухалки и 18.200 на лента.Шампионка в многобоя стана рускинята Дина Аверина със сбор от 85.600 точки. Тя получи оценки 22.600 на обръч, 20.700 на топка, 21.650 на бухалки и 20.650 на лента.Втора е нейната сестра близначка Арина Аверина със 79.850 точки (17.900, 22.100, 20.750, 19.100), а бронзовото отличие спечели Влада Николченко (Украйна) със 78.900 (20.050, 19.900, 19.350, 19.600).", "date": "2019.04.27", "title": "Грациите ни спечелиха бронз от многобоя в Баку"}
{"url": "https://offnews.bg/tenis/nadal-otnovo-be-detroniran-tozi-pat-v-barselona-702163.html", "text": "Рафаел Надал очевидно има проблеми. Матадора отстъпи с 4:6, 4:6 от Доминик Тийм на полуфиналите на турнира от сериите АТР 500 в Барселона.Така испанецът продължава да няма титла на клей през 2019 година, след като по-рано този месец отстъпи на същата фаза от надпреварата в Монте Карло срещу Фабио Фонини.Тийм пък за пореден път доказа защо е считан за един от основните претенденти за короната \"Крал на клея\". Драмата в днешния двубой бе запазена за самия край. Тогава Тийм сервираше за мача, но изостана с 0:40. Той обаче показа железен характер и уверено постигна обрат, за да приключи всичко в 20-ия гейм от битката.Австриецът е единственият играч, който победи Надал на клей през 2017 и 2018, като за пореден път доказа класата си на тази настилка. Той влиза в компанията на Новак Джокович, като двамата са единствените, побеждавали Надал на клей четири пъти.Тийм ще играе с Данил Медведев в спор за трофея в Барселона в неделя. Руснакът надигра Кей Нишикори по-рано днес с 6:4, 3:6, 7:5.", "date": "2019.04.27", "title": "Надал отново бе детрониран, този път в Барселона"}
{"url": "https://offnews.bg/politika/borisov-neka-posreshtnem-velikden-s-viarata-che-sme-sposobni-na-osht-702160.html", "text": "„Благодатният огън е символ на Божията светлина. Затова пристигането му в България е духовната радост, която пламва в сърцата на вярващите“. Това заяви премиерът Бойко Борисов по повод пренасянето на благодатния огън от Йерусалим в София с правителствения самолет.„Нека посрещнем Великден живи и здрави, и с вярата, че сме способни на още много добри дела“, добави той. „Християнските ценности са помагали за единството на нашия народ и за съхраняването на българската идентичност и култура многократно в миналото. Вярвам, че и днес те ни дават сили да проявяваме грижа към ближния и да работим за просперитета на България“, отбеляза още премиерът Борисов.Благодатният огън, който за 15-и пореден път пристигна от Йерусалим с правителствения самолет, пренесе старозагорският митрополит Киприан и водената от него делегация.За първи път с нея пътува и представител на Македонската православна църква – Охридска архиепископия – епископ Яков, който ще отнесе благодатния огън в Скопие. Това се подготви след среща в началото на април т.г. на премиера Борисов с митрополит Киприан в качеството му на ръководител на Комисията за уреждане на статута на Македонската православна църква-Охридска архиепископия. Тогава, по изричната молба на МПЦ, бе организирано пътуването на македонски епископ с българската делегация до Божи гроб.Заедно с благодатния огън, донесен с правителствения самолет на България, в Скопие ще пристигне и поздравителен адрес на Бойко Борисов до македонския премиер Зоран Заев.„Позволете ми с настъпването на най-светлия християнски празник – Възкресение Христово, да Ви пожелая здраве, благополучие и нека нашите два братски народа да се радват на просперитет“, отбелязва в писмото Борисов.", "date": "2019.04.27", "title": "Борисов: Нека посрещнем Великден с вярата, че сме способни на още много добри дела"}
{"url": "https://offnews.bg/dw/ruski-pasporti-za-iztochna-ukrajna-kakvo-se-krie-zad-tozi-hod-na-puti-702164.html", "text": "Русия облекчава процедурата по издаване на руски паспорти за хората в Източна Украйна. Украинците тълкуват тази стъпка като подготовка за руска инвазия. Може и Путин да няма такива планове. Но това е ясна провокация!Ако някой все още иска да вярва, че днешното руско ръководство може да заложи на конструктивни стъпки при решаването на конфликта с Украйна, трябва да се откъсне напълно от реалността. Три дни след президентските избори в Украйна руският президент Владимир Путин отново даде ясно да се разбере, че няма никакъв интерес от отслабване на напрежението между Москва и Киев. Точно това ни казва публикуваният от него в сряда декрет, който облекчава процедурата за придобиване на руски паспорти за гражданите на т.нар. \"народни републики\" Донецк и Луганск.Един особен вид анексияДекретът на Путин е провокация. Защото целта му е да отдели още по-отчетливо и дълготрайно областите в Източна Украйна, които де факто вече са окупирани от Русия. Това е един особен вид анексия. Официално Кремъл признава, че тези области принадлежат към Украйна, но живеещите там хора ще бъдат приобщени към Русия.Това е поредното отслабване на Минското споразумение, договорено през февруари 2015 година с посредничеството на Германия и Франция. Всъщност, на практика Кремъл никога не е предприемал сериозни стъпки за неговото осъществяване. Но е изключително важно то да се спазва поне формално, защото се противопоставя на нова ескалация на насилието. Освен това предлага една минимална рамка за хуманитарно сътрудничество в зоната на бойните действия.Хората в Украйна разбират декрета на Путин като подготовка за открита намеса на руската армия в Украйна. Русия вече използва защитата на руските граждани като повод за инвазия в друга съседна страна: през 2008 година в Грузия, след като години преди това издаваше руски паспорти на жителите на отцепилите се региони Абхазия и Южна Осетия. Възможно е понастоящем Кремъл да няма такива планове. Но самият факт, че тази възможност витае във въздуха, засилва напрежението в конфликтния регион.За да попречат на ЗеленскиПутиновият декрет не е първият афронт на Mосква срещу бъдещия украински президент Володимир Зеленски. Малко преди балотажа, когато неговата победа беше сигурна, Кремъл въведе забрана за износ на петрол и петролни продукти за Украйна. Сега страната бързо трябва да търси други доставчици за над 30% от своето потребление. Нима в Кремъл се надяват, че могат да тласнат Украйна в хаос, след като властта бъде поета от един неопитен политик? Във всеки случай поведението на Москва не обещава нищо добро за близкото бъдеще. Затова е много важно предаването на властта в Киев да протече нормално. А Западът трябва да засили подкрепата си за Украйна. Особено в този критичен момент.Райнхард Везер, ФАЦFrankfurter Allgemeine Zeitung", "date": "2019.04.27", "title": "Руски паспорти за Източна Украйна. Какво се крие зад този ход на Путин?"}
{"url": "https://offnews.bg/sviat/oloven-prah-se-e-raznesal-sled-pozhara-v-rajona-okolo-notr-dam-702167.html", "text": "Районите около столичната катедрала Нотр Дам с повишено ниво на олово след опустошителния пожар ще останат затворени докато не бъде преценено, че отново са безопасни, съобщи полицията в Париж, цитирана от Асошиейтед прес и БТА.Пожарът изпрати във въздуха големи количества олово, защото стотици тонове от метала са били вложени в структурата на църквата, както и в рухналата островърха кула.Полицията посъветва местните жители и продавачи в магазини около Нотр Дам да отстранят с влажна кърпа праха по повърхностите.След пожара от 15 април няма съобщени случаи за отравяне с олово, но дълготрайно излагане крие рискове за здравето, допълниха от полицията.В съобщението се уточнява, че при възстановяването на Нотр Дам ще бъдат взети предпазни мерки за участващите в него работници.", "date": "2019.04.27", "title": "Оловен прах се е разнесъл след пожара в района около Нотр Дам"}
{"url": "https://offnews.bg/sviat/blagodatniat-ogan-sleze-v-tcarkvata-vazkresenie-hristovo-v-jerusalim-702147.html", "text": "Благодатният огън слезе в църквата „Възкресение Христово“ в Йерусалим – мястото, където според Светото писание, е бил разпънат, погребан и после е възкръснал Иисус Христос. Православните християни вярват, че това запалване на Свещения огън става по свръхестествен начин. Този огън в първите минути след възпламеняването си, има свойството да не излъчва топлина и да не изгаря.По-рано днес митрополит Киприан замина с правителствения самолет за Йерусалим, за да донесе благодатния огън. За първи път с българската делегация пътува и представител на Македонската православна църква (МПЦ) – Охридска архиепископия – епископ Яков, който ще отнесе огъня от Светите места в Скопие. Това стана по изричната молба на МПЦ.Решението македонски епископ да се присъедини към българската делегация беше взето на 3 април т.г. на среща на министър-председателя Бойко Борисов с митрополит Киприан в качеството му на ръководител на Комисията за уреждане на статута на Македонската православна църква-Охридска архиепископия. Комисията беше създадена в края на 2017 г. след искане на МПЦ Българската православна църква да съдейства за уреждане на статута й. А за първи път Македония получи благодатния огън от България миналата година.Очаква се благодатният огън, донесен от българската делегация, да пристигне на Правителствения терминал в 19,50 ч. След което той ще бъде отнесен в Синодалния параклис, откъдето главният секретар на Светия Синод епископ Герасим ще го пренесе до храм-паметника „Свети Александър Невски“ и ще го предаде на Негово Светейшество Българския патриарх Неофит", "date": "2019.04.27", "title": "Благодатният огън слезе в църквата \"Възкресение Христово\" в Йерусалим"}
{"url": "https://offnews.bg/112/14-signala-za-navodneni-sgradi-i-padnali-darveta-zaradi-silnia-dazhd-702158.html", "text": "14 сигнала за наводнени сгради и паднали дървета и клони са постъпили на тел. 112 заради силен дъжд в много градове в страната, съобщиха от МВР. Най-много сигнали са постъпили на територията на област Плевен – за наводнени пътни участъци и три сгради. Съобщения има и от градовете Кюстендил, Дупница, Петрич, Сандански и София.Буря събори тухли и дъски от покрива и минарето на джамията Фетих Мехмед в центъра на Кюстендил, съобщи БНР. Няма пострадали хора.Министерството на вътрешните работи предприе редица превантивни дейности, свързани с динамична метереологична прогноза.От ГД „Пожарна безопасност и защита на населението\" са изпратени предупреждения и указания за предприемане на мерки до областните управители и кметовете на общини. Подобни указания са разпратени до всички структури на вътрешното министерство, като е създадена необходимата организация за повишаване на готовността на всички структури на ГДПБЗН за оказване на съдействие на местната власт, при необходимост.Дадени са необходимите указания за наблюдение на критичните точки от пътната и водна инфраструктура и за осигуряване на непрекъсната информация за тяхното състояние.", "date": "2019.04.27", "title": "14 сигнала за наводнени сгради и паднали дървета заради силния дъжд"}
{"url": "https://offnews.bg/sviat/v-rusia-plati-si-dalgovete-i-patuvaj-zad-granitca-702148.html", "text": "Около 3 млн. руснаци няма да могат да пътуват в чужбина преди майските празници заради неизплатени кредити и данъци, пише „Известия“.По данни на Федералната служба на съдебните изпълнители през първото тримесечие под забрана да напускат страната са били 4,4млн. граждани, което е 1,5 пъти повече от преди една година. Количеството на изпълнителните листове, постъпващи в службата, расте постоянно. А ограничителната мярка е особено ефективна – само през януари-март длъжниците са изплатили общо 19 млрд.рубли, което е с 6,1 млрд. повече от предната година. Според експертите увеличението на броя на ограничените пътници води и до ръста на кредитните длъжници. Впрочем, длъжниците все едно имат възможност да отпътуват зад граница през Беларус.Плати си данъците и почивай спокойноПрез първите три месеца на годината границата е била затворена за 4,4 млн. задлъжнели. Броят им непрекъснато расте вече 4-а година. През януари-март 2016 г. са издадени 1,2 млн. постановления за ограничаване на пътуване в чужбина, през същия период на 2017 г. зад граница не са допуснати 2 млн.руснаци, а в първите три месеца на 2018 г. – 2,9 млн. Към април т.г. гражданите са погасили дългове на обща сума 19 млрд.рубли, но около 3 млн.души не могат да заминат от Русия. Година по-рано длъжниците са върнали 12,9 млрд. рубли.Под забрана да напускат страната могат да се окажат онези, които дължат над 10 000 рубли – за неплатени вноски по кредити, налози, издръжки, глоби за нарушения по пътищата, услуги на жилищно-комуналното стопанство и т.н. Най-злостни длъжници обикновено са клиентите на банките, неплащащите издръжка, определена от съда, както и нарушителите на пътя. Постановленията за ограничаване на пътуванията в чужбина са в сила 6 месеца и многократно могат да бъдат продължавани до пълното погасяване на дълга.Преди да стегне куфарите, всеки може да види дълговете си в сайта на службата на съдебните изпълнители. Но често се случва чак на граничния контрол фактът да стане известен, или непосредствено преди отпуска. Когато длъжникът е задържан на границата, вече не му е позволено веднага да плати чрез онлайн-банкиране или пос-терминал – отпътуването се забранява. А процедурата по снемане на ограничението за изход в чужбина заема денонощие след погасяването на дълга.По следите на кредититеУвеличението на броя на длъжниците е свързано с количеството на кредитите на населението, твърди директорът на Института за стратегически анализи Grant Thornton Игор Николаев. Той подчертава, че през последните няколко години доходите на руснаците се свиват и поради това не могат да погасяват заемите си. Но пък съдебните изпълнители са започнали твърде активно да работят.Според данните на Централната банка, на 1 април т.г. банките са отпуснали кредити на руски граждани на общата сума 15,5 трлн. Рубли. Дори повишените проценти по лихвите не са могли да намалят темповете на отпускането на заеми. В сайта на банката е отбелязано, че през февруари 2019 г. средните ставки по кредитите са 15,54%. През следващата година броят на длъжниците със забрана да напускат страната ще остане на същото ниво, прогнозира анализаторът Тимур Нигматуллин. Според него отпускането на кредити се увеличава, но делът на просрочените задължения в процентно отношение не нараства.Експерти твърдят, че увеличението на броя на длъжниците с ограничения да пътуват в чужбина е предизвикало приемането през 2016 г. на закона за колекторската дейност, който значително е намалил методите на досъдебното изискване на дълговете. Но на руснаците все пак им остават задни вратички за измъкване в чужбина, например, през Беларус. Такава практика съществува, затова забраната за пътуване далеч не винаги помага да се реши въпросът за плащането на дълговете.", "date": "2019.04.27", "title": "В Русия: Плати си дълговете и пътувай зад граница"}
{"url": "https://offnews.bg/obshtestvo/za-ili-protiv-novi-pravila-za-zashtita-na-dannite-za-tcifrovata-era-702150.html", "text": "Целта на поредицата \"За или Против решенията на ЕП\" е да запознае читателите с важните решения на Европейския парламент. Тя е част от проекта „Фестивал на идеите за ЕС\", осъществяван от Център за култура и дебат „Червената къща\" в партньорство с европейската мрежа от дебатни центрове Time to talk и Център за либерални стратегии, с финансовата подкрепа на Европейския парламент и с медийната подкрепа на Offnews.bg и Mediapool.bg.Гласувайте в анкетата и научете повече за решението на ЕП в текста на сайта на проекта:", "date": "2019.04.27", "title": "За или против нови правила за защита на данните за цифровата ера?"}
{"url": "https://offnews.bg/obshtestvo/za-ili-protiv-planovete-na-ep-gorite-da-poglashtat-poveche-co2-702151.html", "text": "Целта на поредицата \"За или Против решенията на ЕП\" е да запознае читателите с важните решения на Европейския парламент. Тя е част от проекта „Фестивал на идеите за ЕС\" , осъществяван от Център за култура и дебат „Червената къща\" в партньорство с европейската мрежа от дебатни центрове Time to talk и Център за либерални стратегии, с финансовата подкрепа на Европейския парламент и с медийната подкрепа на Offnews.bg и Mediapool.bg.Гласувайте в анкетата и научете повече за решението на ЕП в текста на сайта на проекта:", "date": "2019.04.27", "title": "За или против плановете на ЕП горите да поглъщат повече CO2?"}
{"url": "https://offnews.bg/obshtestvo/mnogo-kvartali-bez-topla-voda-prez-maj-zaradi-remonti-702157.html", "text": "Много квартали ще останат без топла вода през май заради ремонти. След приключването на отоплителен сезон 2018-2019 г. \"Топлофикация София\" ЕАД ще стартира изпълнението на неотложните ремонти и профилактика по топлопреносната мрежа в участъците с повишена аварийност през последните месеци. В тази връзка подаването на топла вода ще бъде временно спирано, съобщиха от компанията.От 8 май до 10 май 2019 г. ще бъде спряна топлата вода към клиентите в района между бул. „Александър Стамболийски“, бул. „Витоша“, ул. „Неофит Рилски“ и бул. „Христо Ботев“.*В същия период ще бъде затворена за преминаване на МПС ул. „Княз Борис I“ в района между ул. „И. Денкоглу“ и ул. „Солунска“, както и ул. „Кърниградска“ в района между ул. „Княз Борис I“ и ул. „Цар Асен I“.От 13 май до 20 май 2019г. /вкл./ ще бъде спряно подаването на топла вода към следните сгради в ж.к. „Младост-1“, ж.к. „Мусагеница“, ж.к. „Дървеница“, ж.к. „Студентски град“, кв. „Витоша“ и всички резиденции на бул. „Симеоновско шосе“.ж.к. „Младост-1“: от бл. № 1 до бл. № 79 В и от бл. № 121 до № №150; УМБАЛ „Света Ана“ж.к. „Мусагеница“ от бл. № 80 до бл. № 110ж.к. „Дървеница“ бл. №№ 15, 16, 17, 18, 18А, 19, 21, 23, 28, 33 34, 35, 36, 38, 40, 42, 42А, 43, 44, 45, 45А, 46, 47, 48, 49ул. „Дъбница“ бл. №№ 3А,5,7,11,16,18,20, ул. „Константин Игнатов“ бл. №№1,1А,2,3,4,5,6,8; ул. „Айдемир“ бл.№13, ул. „Проф. Стоян Киркович“ бл. №№1,1А,3,5,12,27; ул. „Андрей Ляпчев“ бл. №№ 7, 9, 11; ул. „Яна“ бл. №№ 1,2,4; ул. „Белимел“ бл. 00 4,10,24; ул. „Иван Боримечка“ бл. №22; ул. „Климент Охридски“ №№ 5,7,9;ж. к. „Студентски град“ - всички общежития от бл. №1 до бл. № 61,НСА,УНСС,МГУ,ЛТУ,ХТМУ,ТУ-зала „Октомври“;кв. „Витоша“ - хотел „Вега“, офис сграда „Трелеборг“,НХА, ул. „Никола Габровски“ №90, ул. „Проф. Хр. Вакарелски“№№ 1, 3,5, 5А; ул. „Акад. Й. Трифонов“ №№1,4,18; ул. „Проф. Г. Златарски“ №№ 3,5,18; бул. „Симеоновско шосе“ №1, бул. „Г. М. Димитров“ №38;кв. „Витоша“ бл. №№1,2,3,6,7; резиденциите на бул. „Симеоновско шосе“ - Република Афганистан, Емирство Кувейт, Ислямска република Иран, Република Индонезия, Китайска народна република, Сирия, Алжирска народно-демократична република, Кралство Мароко, Боливарска република Венецуела, Кралство Белгия, Кралство Испания и Република Аржентина.От 13 май до 16 май 2019 г. ще бъде спряна топлата вода към сградите в района между бул. „Сливница“, бул. „Христо Ботев“, ул. „Цар Симеон“, ул. „Княз Борис I“, ул. „Пиротска“, ул. „Триадица“, ул. „Сердика“, бул. „Княз Александър Дондуков“, ул. „Веслец“, ул. „Екзарх Йосиф“, ул. „Георг Вашингтон“, ул. „Цар Симеон“, бул. „Княгиня Мария Луиза“, ул. „Струма“, ул. „Св.св. Кирил и Методий“, ул.“Бачо Киро“ и ул. „Поп Богомил“.От 13 май до 19 май 2019 г. ще бъде спряна топлата вода в сградите, намиращи се в:• Част от ж.к „Лагера“ между ул. „Христо Матов“, бул. „Цар Борис III“, бул. „Акад. Иван Гешов“, ул. „Костенец“, ул. „Житница“,ул. „Съвет на Европа“ и ул. „Плиска“;• Част от кв. „Хиподрума“ между ул. „Софийски герой“, ул. „Найден Геров“, бул. „Акад. Иван Гешов“ и бул. „Цар Борис III“;• Част от кв. „Крива река“ между бул. „Акад. Иван Гешов“, ул. „Свети Георги Софийски“, ул. „Константин Иречек“ и бул. „Ген. Едуард И. Тотлебен“.От 20 май до 22 май 2019 г. без топлоподаване ще останат сградите в района между бул. „Патриарх Евтимий“, ул. „Фритьоф Нансен“, бул. „Евлоги и Христо Георгиеви“ и ул. „Граф Игнатиев“, както и между бул. „Евлоги и Христо Георгиеви“, ул. „Крум Попов“, ул. „Милин камък“, ул. „Орфей“, ул. „Розова долина“, ул. „Калиакра“ и ул. „Иглика“.От 20 май до 23 май 2019 ще бъде спряно подаването на топла вода към ж.к.”Обеля-2”.От 27 май до 31 май 2019 г. ще бъде спряно топлоподаването към следните райони:• Част от ж.к. „Лагера“ между ул. „Плиска“, ул. „Хризантема“, ул. „Житница“, бул. „Цар Борис III“ и ул. „Христо Матов“;• Част от кв. „Хиподрума“ между ул. „Лерин“, ул. „Кюстендил“, ул. „Видлич“ и бул. „Цар Борис III “;• Част от кв. „Красно село“ между ул. „Хайдушка гора“, ул. „Дойран“ и ул. „Кюстендил“;• ж.к. „Бели брези“ между ул. „Смърч“, ул. „Битоля“, бул. „Гоце Делчев“, бул. „България“, ул. „Кюстендил“ и ул. „Дойран“;• Част от ж.к „Стрелбище“ между бул. „Гоце Делчев“,ул. „Твърдишки проход“,ул. „Нишава“, ул. „Руен“, ул. „Добри Христов“, ул. „Дедеагач“, ул. „Нишава“ и бул. „България“;Информацията за сроковете на спиране на топлата вода и засегнатите квартали е публикувана в сайта на дружеството – www.toplo.bg и във Фейсбук - www.facebook.com/www.toplo.bg. Повече подробности клиентите могат да получат на информационния телефон в Кол центъра на компанията – 0 700 11 111.“Топлофикация София” ЕАД поднася своите извинения на засегнатите клиенти за причиненото неудобство и разчита на тяхното разбиране.", "date": "2019.04.27", "title": "Много квартали без топла вода през май заради ремонти"}
{"url": "https://offnews.bg/leka-atletika/svetoven-rekordior-v-polumaratona-izgarmia-s-doping-702146.html", "text": "Кенийският световен рекордьор в полумаратона Абрахам Киптум е със спрени състезателни права заради допинг. Tой е наказан на база данните от биологичния му паспорт, който следи кръвните анализи при взимане на допинг проби.Киптум е роден на 15 септември 1989 година в малко селце в областта Нанди. Абрахам се запалва по бягането още в училище и започва да тренира 3000 м и 5000 м, както и традиционния за всички кенийци крос.Дебютът му на голям международен маратон е през 2015 година, когато кениецът става трети в Рабат с 2:11:36 часа. Но не това е най-важното, а срещата с мениджъра Хуан Пинеда.Испанецът харесва упоритостта и начина на бягане на младия кениец и в края на годината му предлага договор, който той съответно подписва.През 2016 година талантливият бегач най-накрая слиза под един час на полумаратона в Копенхаген – 59:36 минути. През октомври 2018 Киптум записва името си със златни букви, печелейки бягането на 20 километра във Валенсия, поставяйки нов световен рекорд - 58:18 минути. ", "date": "2019.04.27", "title": "Световен рекордьор в полумаратона изгърмя с допинг"}
{"url": "https://offnews.bg/obshtestvo/9-dushi-sa-zadarzhani-sled-sbivane-v-gabrovo-702149.html", "text": "Девет души са задържани заради сбиване след пиянски скандал в Габрово, съобщиха от МВР.Инцидентът е станал пред заведение в града в малките часове на нощта.Сигнал на телефон 112 е подал пострадалият 31-годишен мъж.Изпратените на мястото полицаи установили, че след провокации от страна на пострадалия, който бил във видимо нетрезво състояние, по време на тържество в заведението е възникнал скандал между него и група мъже. По първоначални данни младият мъж се държал непристойно с момиче, а управителят на ресторанта неколкократно му направил забележка. Навън скандалът прераснал в сбиване.Пострадалият е получил медицинска помощ, той е натъртвания и охлузвания. 31-годишният мъж е с криминални регистрации за хулиганство и наркотици и осъждан за нападение на длъжностно лице при изпълнение на служебните му функции.По случая е уведомен дежурен прокурор.Работата по изясняване на обстоятелството и разпитите на свидетели продължават в рамките на образуваното досъдебно производство.", "date": "2019.04.27", "title": "9 души са задържани след сбиване в Габрово"}
{"url": "https://offnews.bg/obshtestvo/blagodatniat-ogan-pristigna-v-sofia-snimki-702159.html", "text": "Благодатният огън, който българска делегация донесе от Йерусалим, вече е в София, съобщи БНТ.Той беше пренесен с правителствения самолет \"Фалкон\". Начело на българската делегация, отпътувала, за да донесе благодатния огън у нас, беше Старозагорския митрополит Киприан.Благодатният огън беше посрещнат на летището от свещеници и духовници от всички епархии в страната, които ще вземат частица от огъня и ще го занесат на възкресното вечерно богослужение.Част от него ще се пренесе със самолет до Варна. От този огън ще могат да си вземат близките градове.Благодатният огън се пренася от Йерусалим до София за 15 път. За първи път с българските свещеници пътува и  представител на Македонската православна църква - епископ Яков, който ще го пренесе в Скопие.Благодатният огън се пренася от Йерусалим до Синодния параклис, от където около 23.45 часа с литийно шествие се пренася до патриаршеската катедрала \"Св. Александър Невски\" за Пасхалното богослужение.", "date": "2019.04.27", "title": "Благодатният огън пристигна в София (снимки)"}
{"url": "https://offnews.bg/112/vlak-blasna-mazh-v-sofia-702155.html", "text": "Влак блъсна мъж в София, съобщи Нова телевизия.Инцидентът е станал на метри от гарата в \"Захарна фабрика\".Мъжът е загинал на място. Влакът, ударил мъжа, е пътувал от Благоевград за София. ", "date": "2019.04.27", "title": "Влак блъсна мъж в София"}
{"url": "https://offnews.bg/nashite-avtori/sveshti-s-imena-702145.html", "text": "- Ти, какво??! Какво си..., какво??! Господи, Боже мой! Шегуваш се, нали?Девойката клати отрицателно глава. Лицето й е червено от напрежение и страх.- Но ти, ти си толкова млада, какви деца? Как ще живееш, къде ще живееш? Боже, а баща ти като научи..не ми се мисли..И какво ще правиш със следването, та ти си едва първи курс. Как я мислиш тая работа?- Не зная. Някак ще живея, някъде. С него. Обичам го. Просто се случи. Въпреки всичко. Случи се.- Господи, момиче! Как можа? Не, няма да допусна да си провалиш бъдещето. Няма, чуваш ли? Утре сутрин отиваме в болницата. Не реви, всичко ще се оправи. Къде е хубостникът ти сега? Мълчи. Ще мълчи. Голтак, какво друго да прави!- Стига, майко! Лошо ми е.- Ами лошо ще ти е! И на мен ми прилоша от глупостите, дето си свършила, ама ти не ме питаш. Хайде, върви си в стаята. Аз ще се обяснявам с баща ти. Утре в девет излизаме. Решено е. Край. И недей да се тръшкаш, не е толкова страшно.Ни хък, ни мък. Има само страх и стени. Прозорци с извити решетки. Бархетна нощница с избелели цветя. Коридорът е дълъг и все по-дълъг става с минутите, които пълзят и се молят. Молят се мивките, лампите, отворените врати, креватите с изтънели чаршафи, молят се очите й и зелените дървета отвън. Те са светли, навън е толкова светло. А тя е мрак. Съвършен и вечен.Първата свещ. Запалена.Тя е най-добрата майка в квартала, даже дори и в целия свят. Има очи от смарагди и коси от кестенов дъх. Готви спанак и пиле с ориз. Рядко спи нощем. Има ръце люлка и глас на бреза.Той обича дъха й и тънките бели ръце. Имат се. Друго нямат. Само оная любов, дето е огън и свещ.- Не, не, тоя път няма да мълча. Моля те, не го прави. Ще се убиеш.- Живеем с хлебарките в панел под наем. Не работя. А памперсите струват пари, дори и тия от промоциите. Имаш ли за два пакета, не само за един,а?А?- Нямам. Но не искам да умираш отново. Ще...- Няма ще, няма, не разбираш ли? Не, не искам да страдат заради грешките ми. Ти си виновен! Виновеееееен си, чуваш ли ме, а? Чуваш ли? Мразя те, мразя те, мразя те!Няма сълзи. Задух в средата на зимата. Той е там. Тя е никъде. Никъде. Студени клепачи. Ледени бели ръце.Втората свещ. Запалена.Всички часовници спряха. Стрелките се прегърбиха и почнаха да пищят. Пищят по залез, по изгрев, без ден и без нощ. Години идват, отиват си. Като котки. Изгърбени. Настръхнали. Изплашени. Бездомни. С къси опашки и свити зеници. Тя е още по-добра майка. Но само тя не го знае. Знаят го птиците по жиците, охлювите в тревите, бабата с хармониката, кучето на последната спирка, учителката по музика, старците в кафенето. И той го знае. Знае го, когато тя повръща, крещи и вие като пребита, сгърчена на студения под. Ето ги леглата. Чаршафите са изтънели още и дишат в сиво. Мивките грачат студената вода и плюят със злоба. Вратите стенат разчекнати на висналите панти и искат да станат дървета отново. Но няма да станат. А тя няма да бъде момичето с бели ръце и глас на бреза. Няма да бъде кестенов дъх и малиново вино. Няма. Тя е декемврийска вихрушка в тъмно усое и последен вик на смъртноранена сърна. Край.Третата свещ е запалена.После, после, на леглото между нея и него лягат вината, страхът, болката, споменът, отчаянието. Толкова големи и обсебващи, че тя не смее да се обърне към него, а той да протегне ръка и да погали лицето й. Целува в мислите си очите й и се опитва да си спомни гласа й, онзи шепнещ дъх на бреза. Тя, тя е заключила спомените и любовта си към него в килера. Подредени в пожълтели картонени кутии и надписани с восък.Познавам това момиче и това момче. Познавам ги отдавна. Понякога се срещаме, говорим си. Тя е все така добра майка, той е добър баща. Помня колко се смеехме заедно преди, как лицето й се озаряваше от щастие и очите й искряха от обич. Днес смехът й не е същият. Никога няма да бъде. В тъмното дълбоко на душата си тя запали свещи и на тези свещи даде имена.", "date": "2019.04.27", "title": "Свещи с имена"}
{"url": "https://offnews.bg/112/zadarzhaha-20-godishen-za-ubijstvo-v-troian-702126.html", "text": "20-годишен младеж е задържан за убийството в Троян, съобщиха от ОДМВР - Ловеч.Около 19.35 часа снощи в Троян пред блок в жк. „Христо Смирненски“ след възникнало спречкване между двама души се е стигнало до смъртта на мъж на 32-години. На мястото на инцидента незабавно са изпратени полицейски екипи, извършен е оглед и е установено, че мъжът е починал на място, а на врата му има дълбока рана. След проведени оперативно-издирвателни мероприятия задържан за срок от 24 часа в РУ - Троян по подозрение за извършването на престъплението е 20-годишен мъж. По случая е образувано досъдебно производство и работата продължава под наблюдението на Окръжна прокуратура - Ловеч.", "date": "2019.04.27", "title": "Зъдържаха 20-годишен за убийство в Троян"}
{"url": "https://offnews.bg/sviat/pozhar-v-migrantski-lager-v-italia-mazh-zagina-702124.html", "text": "Мъж загина в пожар в мигрантски лагер в Южна Италия.Министърът на вътрешните работи Матео Салвини обеща, че ще разчисти мястото, предаде ДПА, цитирана от БТА. По данни на агенция АНСА загиналият в лагера в Борго Мецаноне е 26-годишен кандидат за убежище от Гамбия с отхвърлена молба.Фаталният пожар може да е бил предизвикан от късо съединение в резултат на някоя от многото незаконни връзки с електропреносната мрежа, които се използват от лагера, допълва италианската агенция. Тази трагедия потвърждава, че големите селища на чужденци, било то законно или незаконно пребиваващи, които наследихме от левицата, бяха и продължават да бъдат проблем, каза Салвини. Наш дълг е да възстановим сигурността, реда и законността, продължавайки с упражняването на контрол, разчистванията и постепенните извеждания\", допълни вътрешният министър, който е лидер на крайнодясната и антимигрантска партия \"Лигата\". През последните месеци импровизираните мигрантски постройки в Борго Мецаноне, построени близо до официалния център за настаняване на кандидати за убежище, бяха частично разчистени с булдозери. Много от живеещите там хора са наемани незаконно и се прехранват като работници в селското стопанство. ", "date": "2019.04.27", "title": "Пожар в мигрантски лагер в Италия, мъж загина"}
{"url": "https://offnews.bg/litca/litceto-na-terora-701986.html", "text": "Докато чаках да мина проверката на летището в Кайро на път за Тунис, един дребен мъж на средна възраст ме заговори. Стандартното: откъде съм, по каква работа съм бил в Египет, харесало ли ми е. След няколкоминутна размяна на любезности разговорът ни доведе до президента Абдел Фатах ал-Сиси и саудитския престолонаследник Мохамед Бин Салман. В мига, в който споменах имената им, придружени от няколко неблагоразумни квалификации, човечецът едвам забележимо настръхна и се огледа, след което смънка нещо и се отдалечи от мен.В този момент не свързах две и две, а реших, че просто съм му доскучал. Когато минахме паспортния контрол и се запътих да си купя вода от кафето, той ме настигна и ме дръпна настрана. „Извинявай, че така те отрязах, но мъжете зад нас и полицията ни погледнаха, щом спомена президента и принца. За теб това може да не е проблем, защото си чужденец, но мен като едното нищо можеха да не ме пуснат извън страната.“Оказа се, че Халид (нека го наречем така условно) е египетски журналист с дългогодишен опит, който напълно споделяше мнението ми, но беше смразен от ужас да го сподели. Запътихме се към пушалнята – в арабските страни всички мъже са страстни пушачи – където се свряхме в един ъгъл и зашепнахме. „Никога не знаеш кой те слуша, никога не знаеш кой работи за полицията или армията, или няма да те издаде“, обясни ми той. И наистина, в 100-милионната страна, където армията контролира пряко 40% от икономиката и е най-големият работодател, подобни изказвания не са просто параноя.„Сиси е луд, напълно е побъркан. Мисли се за богоизбран! За Месия! Не търпи никаква критика от никого. Въобразил си е, че той ще изведе египетския народ до нова златна ера, а всъщност е един проклет диктатор. Положението е много по-лошо отколкото при Мубарак\" (), коментира Халид. Критиците на Сиси в най-добрия случай бързо се прощавали с работата си, а в най-лошия – и то доста често – със свободата или живота си. Дни, преди да се запознаем с Халид,  в страната, които набъбнаха до 40 седмица след това. Два месеца след това пък друг египетски журналист, връщащ се от Тунис,  (като се смята, че общо 32 журналисти лежат в затворите по политически причини към момента). „Той има очи и уши навсякъде“, все така нервно шепнейки и отпушвайки на бавни, дълги интервали говореше Халид. После, както той сам ми обясни, му е било приятно да може да поговори с някого за тези неща открито, без страх.Споделих му, че само преди няколко дни съм се срещнал лично по време на Световния младежки форум в Шарм ел-Шейх със Сиси и съм го запитал защо Египет подкрепя политически и военно блокадата на йеменските пристанища, излагаща на гладна смърт милиони хора, както и защо лично той е изразил своята подкрепа за Мохамед Бин Салман при разследването на убийството на журналиста Джамал Хашоги, след като целият цивилизован свят заклейми принца. „Божичко, ти ли си бил! Та ти си луд! Никой не му ги казва тези неща в лицето“, изуми се Халид. „Слушахме те, в редакцията бяхме задължени да следим Форума и конкретно изявите на Сиси и да го отразяваме. Това обаче не го написахме“, усмихна се криво той.Разказах му как един приятел до мен – двуметров алжирец, шампион по джудо – след това ми е казал, че охраната на президента ме е гледала на кръв: „Аз мога да сваля поне двама от тях, но предупреждавай друг път, като правиш така, за да не седя до тебе. Не искам и мен да ме арестуват“, пошегува се тогава Софиен с мен.„Не, надали, но само защото си чужденец и то европеец. Ако беше египтянин, досега да си в затвора“, обясни Халид. Поговорихме си още малко, разбрахме се да се видим за по шиша и чай в Тунис, да го разведа из града и се качихме в самолета. Когато кацнахме, направихме огромната грешка да си хванем такси от летището. Вече тръгнали, шофьорът ни обяви космическата цифра от 40 динара до центъра (за сметка от около 6 динара обикновено) и отказа да си пусне брояча, при което аз му вдигнах скандал. След 5 минути крещене – тъй като арабите са свикнали на наивни богати бели хора и не се отказват лесно – му казах, че не ми се ходи до „Баб Ел-Хадра“ (една от старите порти на медината и днешен вход към сука), ами до полицейското управление близо до нея. При спорове с таксиджии в арабските страни това е последната мярка на действие, тъй като е почти сигурно, че те ви мамят и полицията ще застане на ваша страна. В този момент Халид подскочи като ужилен: „Не, не, не, не, само не полицията. Аз ще му платя, не се тревожи“. „Ама как така, това е нелепо“, възмутих се и продължих да настоявам да спрем пред полицията, докато шофьорът ме кълнеше тежко. „Моля ти се, не ставай глупав, полицията ще ни иска паспортите, ще ни пита какво правим тук, само ще им се набием в очите“, викаше от задната седалка колегата журналист.Тогава ми просветна, че него все още го беше страх и млъкнах. Спогодихме се да платим 20 динара на шофьора и слязохме от колата. Разбрахме се отново, че задължително трябва да се видим, докато е в града, и си казахме довиждане. Не го видях повече. Сигурно е решил, че не е благоразумно да комуникира с толкова безрасъдни типове като мен. Може би е бил прав.Случката, за която ви разказвам, е от 11 ноември 2018 г. Макар да е минала вече почти половин година, си я спомням сякаш беше вчера. Причината да я споделя сега са резултатите от провелия се в Египет на , който измени конституцията и бетонира генерал Абдел Фатах ал-Сиси като президент на страната поне до 2030 година. Той дойде на власт, след като през 2013 година беше извършен военен преврат срещу първия демократично избран президент в историята на страната откакто военните поемат контрола през 1952 г. - Мохамед Морси от \"Мюсюлманското братство\" (които също не са бели агънца, но поне имаше напредък). Тогава беше временно, всички си мислеха, че е временно. Е, 20 години също може да бъде наречено един особен вид „временно“.Докато бях в Египет, разговарях с много хора, които или бяха страстни почитатели на Сиси, или го ненавиждаха. Вторите бяха доста повече, но значително по-обезвластени. Младежите, таксиджиите, дребните търговци, кибиците в кафенетата наричаха Сиси диктатор и чудовище. Полицията, администрацията и политически обвързаните кадри благоговееха пред него. Немалка част от тях бяха сдържани в оценката си, избягваха въпроса или смънкваха някоя похвала. Моите подозрения са, че се страхуваха да говорят за това. Но останалите истински се възхищаваха на президента, говореха с плам в очите за него. Изтъкваха, че той е единственото нещо, което стои между реда, мира и просперитета на Египет, от една страна, и гражданската война и хаоса, от друга.Самият Сиси изтъква, че той е най-големият пазител на мира и борец срещу тероризма в Близкия изток и Северна Африка, а Европа и Америка му вярват. А може и да не му вярват, но все пак го подкрепят, както личи от  и . Както и по тлъстите финансови помощи и оръжейни сделки. И пълното затваряне на очите за чудовищното погазване на човешки права и масово обедняване на и без това сиромашката 100-милионна държава.Едно  ще ви покаже предимно измъчвания по затворите, систематично избиване или затваряне на опозицията и борците за човешки права, всеобхватна корупция, тероризъм. Откакто идва на власт преди 6 години, поне 323 души са умрели, докато са били под полицейски надзор, 60 000 са арестувани по политически обвинения, над 15 000 цивилни, сред които 150 деца, са изправени пред военни трибунали.Но нека оставим новините настрана. Разказах тази история не за да преповтарям сухи статистики, а за да ви запозная от първа ръка с това как живеят и се чувстват обикновените хора в Египет. За един народ, скован в страх и мизерия. За страна, където пари за реформи няма, защото има да се купуват нови изтребители и танкове. Където работа за младите няма, освен в армията. Където хората се оглеждат, преди да говорят. Където революцията бе удавена в Нил.В тази страна си имат нов фараон, който тепърва ще ги поведе към нов златен век. Освен ако боговете не решат нещо друго.", "date": "2019.04.27", "title": "Лицето на терора"}
{"url": "https://offnews.bg/politika/vazrazhdane-alarmira-mon-obuchava-uchiteli-kak-da-falshifitcirat-balg-702121.html", "text": "Министерството на образованието обучава учители как да фалшифицират българската история. Затова алармират от партия Възраждане.От политическата сила, която регистрира своя листа за евровота на 26 май, разказват следното:На 6 и 7 април 2019 г. в София се провежда поредният кръг от обучения на учителите по история, организирани от Министерството на образованието.МОН не за първи път провежда такива семинари за българските учители, но за първи път от почти десетилетие насам държавата плаща всички разходи на командированите специално за целта преподаватели от цялата страна.Причината е прозаична - от началото на тази година министерството провежда изключително агресивна кампания за тотална подмяна на методиката, по която се преподава българската история, като основната цел е да се накарат българските учители да внушават на българските деца, че основният враг на България е Русия, че най-близък и приятел ни е Турция, че турско робство не е съществувало, че българите доброволно са приемали исляма и на драго сърце са си давали децата за еничари, че българският народ не е славянски и че най-голямото зло в нашата история е комунизмът между 1944 г. и 1989 г.С партия Възраждане се свързали няколко учители, които независимо един от друг разказаха напълно подробно какво се е случвало на този семинар. А това е писмо от един от преподавателите, участвали в \"обучението\".Ето го и самото писмо:Колониалният режим у нас се опитва буквално да пренапише българската история и окончателно да превърне нашите деца в аморфна маса без национално самосъзнание. За това, че в момента Министерството на образованието се контролира от хора, наричащи себе си патриоти, пък въобще няма смисъл да се говори. Съществуването в държавното управление на партии, наричащи себе си патриотични, но прокарващи най-антибългарска политика, е безспорно най-подходящия срамен епитаф, който заслужава това нещо, известно в момента като Република България. Ние българите нямаме друг избор - или унищожаваме този колониален тумор, който убива нашият народ и е превърнал уж \"българската\" държава в най-големият ни национален враг, или туморът ще ни довърши. Като преди това, за да е пълна деградацията ни, ще превърне от нашите деца еничари, верни на чужди държави, каузи и култури, заявяват от Възраждане.От политическата партия са категорични, че инструментът за оцеляването на Отечеството се нарича Възраждане.", "date": "2019.04.27", "title": "Възраждане алармира: МОН обучава учители как да фалшифицират българската история"}
{"url": "https://offnews.bg/futbol/turski-grand-e-blizo-do-edvin-dzhesi-702125.html", "text": "Крилото на ЦСКА Едвин Джеси е близо до трансфер в турския гранд Бешикташ, пише \"Меридиан мач\". За тази възможност информира журналистът Елнур Кулиев, който от много години живее в Истанбул и е наясно с трансферната политика на големите турски клубове. Бешикташ в момента изостава от Истанбул Башакшехир и Галатасарай в битката за титлата в южната ни съседка. Престоят на Джеси на “Българска армия” е доста противоречив. Ганайският национал бе привлечен от “червените” през 2018 година, а миналата пролет изигра някои добри мачове под ръководството на Стамен Белчев. Той бе на висота и в двубоите в Лига Европа през лятото, когато начело на отбора бе Нестор Ел Маестро. Джеси направи много силен мач като плеймейкър срещу Адмира (Вакер) в София. След това обаче той бе пробван още няколко пъти на тази позиция, но без успех.Бешикташ определено може да спаси ЦСКА от Джеси, тъй като няма изгледи ганаецът да възвърне мотивацията си в Първа лига. При всички положение от “Армията” ще опитат да измъкнат прилична сума за един от чужденците си, който разполага със солидна визитка. Според transfermarkt.de, цената на Джеси е около 1,5 милиона евро. Преди да дойде в България, той е играл за норвежкия Алесунд, а кариерата му преминава основно в Холандия, където е носил екипите на АЗ Алкмаар, Де Граафшап, Хераклес и Рода. Едвин Джеси има договор с “червените” до края на юни 2020 година.", "date": "2019.04.27", "title": "Турски гранд е близо до Едвин Джеси"}
{"url": "https://offnews.bg/sviat/iaponskiat-imperator-za-posledno-pred-publika-zaplashvat-vnuka-mu-702130.html", "text": "Императорът на Япония Акихито и императрица Митико за последен път се оказаха официално пред публика в петък в качеството на царстваща двойка преди предстоящото на 30 април отречение на монарха от престола. Те участваха в състоялата се в Токио церемония по награждаване на активистите в защита на околната среда и учени, постигнали сериозно резултати в изучаването на живата природа, предава \"Фокус\".Както съобщава телевизионният канал NHK, сега до края на месеца 85-годишният император и 84-годишната императрица ще си почиват в своя дворцов комплекс в центъра на Токио. На 30 април те ще се отрекат от престола на официална церемония именно там.На нея ще присъстват ръководителите на трите клона на властта – правителството, парламента и Върховния съд – императорът ще произнесе прощална реч. Очаква се на церемонията от името на жителите на Япония да се изкаже и премиера Шиндзо Абе.На следващия ден – 1 май – в Токио0 ще се състои официалната церемония по коронацията на 59-годишния старши син на Акихито, сегашният престолонаследник Нарухито. В същото време основните мероприятия по този повод са планирани за октомври.Император Акихито обяви намеренията си да се откаже от престола във връзка с преклонната си възраст през лятото на 2016 година. Законодателството изисква от японския монарх да е на престола пожизнено, но желанието на Акихито предизвика вълна от съчувствие и специално за него парламентът прие еднократен закон, разрешаващ отрчението като изключение.Междувременно неизвестен мъж е проникнал в училището, където учи японския принц Хисахито - единствен внук на император Акихито и императрица Мичико, и е оставил нож на чина му, съобщи агенция Киодо, цитирана от Асошиейтед прес и БТА.По данни на полицията неизвестният все още мъж, преоблечен като работник, е проникнал в сградата на училището, което не работи заради десетдневната ваканция в цяла Япония по повод предстоящата абдикация на император Акихито и възкачването на трона на сина му принц Нарухито. Неизвестният мъж оставил на чина на 12-годишния принц Хисахитонож. Полицията опитва да идентифицира мъжа. ", "date": "2019.04.27", "title": "Японският император за последно пред публика, заплашват внука му"}
{"url": "https://offnews.bg/zimni/balgaria-triumfira-na-svetovnoto-po-hokej-v-treta-divizia-702129.html", "text": "България постигна четвърта поредна победа и си осигури първото място на Световното първенство по хокей на лед в дивизия 3 в София.\"Трикоьорите\", които са водени от словашкия специалист Роберт Калабер, разгромиха Тайван с 11:2 (1:1, 6:1, 4:0) и имат пълен актив от 12 точки, с което си осигуриха първото място в класирането и промоция за по-горната група \"Б\" на дивизия 2. Мирослав Василев вкара четири гола, а Иван Ходулов добави три. По веднъж за успеха се разписаха Мартин Бояджиев, Томислав Георгиев, Даниел Дилков и Станислав Мухачев.България се изправя срещу Люксембург в последния си мач от групата в неделя от 20.00 часа, а след това ще бъде и официалното награждаване.", "date": "2019.04.27", "title": "България триумфира на Световното по хокей в трета дивизия"}
{"url": "https://offnews.bg/obshtestvo/nov-zatvor-za-400-osadeni-shte-stroiat-v-bivshi-kazarmi-kraj-dupnitca-702132.html", "text": "Нов затвор за 400 осъдени ще се строи в бившите казарми край дупнишкото с.Самораново, съобщи пред БНР началникът на затвора в Бобов дол Александър Апостолов, координатор по проекта. Финансирането - около 35 мил. лева, е по Норвежкия финансов механизъм.Сега в бившите казарми при Самораново е затворническото общежитие към бобовдолския затвор, в което изтърпяват присъда около 100 лишени от свобода с по-лек режим. Освен новия, отговарящ на съвременните изисквания за изтъпвянане на присъди затвор, в бъдещия комплекс ще се изгради и обучителен център за подготовка на кадри по охраната на затворите и специалисти за системата за изтърпяване на наказанията - психолози, аминистратори и др.Изгражането на затвора при Самораново ще започне до една година. Първоначалният проект е бил той да е в общежетието в Казичене, по-близо до София, но теренът там се оказал неподходящ. Засега в Самараново няма реакции от страна на местното население, но в селото нямали проблеми със затворниците от сегашното общежетие, коментира кметът Райна Александрова.", "date": "2019.04.27", "title": "Нов затвор за 400 осъдени ще строят в бивши казарми край Дупница"}
{"url": "https://offnews.bg/sviat/ukrainski-deputat-predupredi-za-zaplaha-ot-povtorenie-na-chernobil-702153.html", "text": "Депутатът от Върховната рада на Украйна Сергей Шахов заяви, че в страната работят редица предприятия, в които съществува реална заплаха от екологична катастрофа.В ефира на телевизия NewsOne той подчерта, че мащабите на катастрофата в някои от тях, особено в Запорожската АЕЦ, могат да бъдат съпоставени с аварията в Чернобил. Шахов посочи, че към него често се обръщат работещи в такива предприятия и разказват за различни опасни ситуации, които възникват заради липсата на проверки и контрол от страна на отговорните за това органи.„По такъв начин те представляват мини-Чернобил, бомба със закъснител. Екологичната катастрофа е на всяка крачка в Украйна“, предупреди депутатът.Аварията в АЕЦ Чернобил се случи на 26 април 1986 г., когато избухна 4-и енергоблок. Общата площ на радиационното замърсяване в Беларус достигна около 46 500 кв.километра – около 23% от общата територия. В Украйна бяха замърсени 50 000 кв.километра в 12 области. От радиоактивното замърсяване пострадаха 19 руски региона с територия почти 60 000 км.километра и население 2,6 млн.души, припомня РИА Новости.", "date": "2019.04.27", "title": "Украински депутат предупреди за заплаха от повторение на Чернобил"}
{"url": "https://offnews.bg/sviat/frenskata-politcia-izpolzva-salzotvoren-gaz-sreshtu-protestirashti-zh-702162.html", "text": "Френската полиция използва сълзотворен газ, за да отблъсне протестиращи \"жълти жилетки\", които се опитаха да достигнат сградата на Европейския парламент в Страсбург по време на 25-ите поредни протести срещу политиката на президента Еманюел Макрон, предаде Ройтерс, цитирана от БТА.Протестиращите излязоха отново на улиците два дни след като в отговор на протестите Макрон направи политически предложения, включващи данъчни облекчения на стойност около 5 милиарда евро.Протестите започнаха през ноември заради повишаването на цените на горивата, но се превърнаха в бунт срещу политици и правителство, което \"жълтите жилетки\" смятат за откъснато от народа. Много от участниците в движението, което няма лидерска структура, заявиха, че предложенията на президента не са достатъчни и повечето от тях не са достатъчно конкретни.Около 2000 протестиращи се събраха близо до европейските институции в Страсбург. Организаторите планираха да достигнат сградата на ЕП, месец преди изборите за евродепутати.Предишните протести в Страсбург като цяло бяха преминали мирно.В Париж бяха задържани 11 участници в протестите на \"жълтите жилетки\", предаде ТАСС, цитирайки местната полиция. Заради протестите мерките за сигурност във френската столица са засилени.По данни на френското вътрешно министерство в акциите на \"жълтите жилетки\" в цялата страна участват 5500 души, включително 2600 в Париж.", "date": "2019.04.27", "title": "Френската полиция използва сълзотворен газ срещу протестиращи 'жълти жилетки' в Страсбург"}
{"url": "https://offnews.bg/112/edin-zaginal-i-36-raneni-pri-katastrofi-za-izminaloto-denonoshtie-702133.html", "text": "През изминалото денонощие на територията на страната са станали 23 тежки катастрофи.Ранени са 36 души, а един човек е загинал, информира МВР.В София са регистрирани 21 леки и една тежка катастрофа. Един човек е ранен.", "date": "2019.04.27", "title": "Един загинал и 36 ранени при катастрофи за изминалото денонощие"}
{"url": "https://offnews.bg/futbol/balakov-e-parvi-v-spisaka-na-bfs-za-naslednik-na-hubchev-702127.html", "text": "Красимир Балъков е първият и единствен вариант пред ръководството на БФС за наследник на подалия оставка национален селекционер Петър Хубчев.Развитие по темата се очаква още през следващата седмица, когато и на документи националният ни отбор ще бъде без треньор.През юни предстоят две решителни евроквалификации - гостуване на Чехия в Прага на 06.06 и домакинство на Косово четири дни по-късно.Очаква се назначението на Балъков да бъде обявено още преди края на ангажиментите му към Етър в настоящия сезон.На 2 май „болярите“ приемат „Витоша“ (Бистрица) в последния си мач от плейофна група А от втората осмица на Първа лига, след което предстоят битките за седмото място и евентуален бараж за Лига Европа между Етър, Славия, Ботев Враца и Локомотив Пловдив.Полуфиналите за 7-10-о място са на 11 и 18 май, а победителите играят финал в две срещи на 25 и 29 май. Баражът за Лига Европа между седмия и третия в класирането е на 1 юни, а почти сигурно най-късно от 2 юни националите трябва да са на лагер за квалификациите - с Чехия на 6 юни и с Косово на 10-и.Веднага след равенството 1:1 с Ботев Враца, гарантирало на неговия Етър първото място в плейофна група А, Красимир Балъков коментира ситуацията около националния отбор.„Ако е истина, че Петър Хубчев е напуснал националния отбор, това не е добре, защото в него хората виждаха един от треньорите, които могат да направят нещо за българския футбол. Моето име винаги го свързват, когато има смени в националния отбор, но до момента не съм станал селекционер. Ако ми почукат на вратата да поема България, тогава ще говорим“, коментира треньорът на Етър.Петър Хубчев напусна след почти три години начело и точно 20 мача начело на България, последните 4 от които завършили 1:1.", "date": "2019.04.27", "title": "Балъков е първи в списъка на БФС за наследник на Хубчев"}
{"url": "https://offnews.bg/obshtestvo/tri-samoleta-sa-prenasocheni-ot-letishte-sofia-kam-varna-i-burgas-zara-702154.html", "text": "Три самолета са пренасочени от Летище София към Варна и Бургас заради гръмотевичната буря.Полети от Ливърпул и Хамбург до София са пренасочени към Летище Варна.Полет от Милано до София пък е пренасочен към Летище Бургас.По регламент е ангажимент на авиокомпанията да придвижи пътниците до крайната точка на пътуване.Силен дъжд, придружен с гръмотевици, вали в София. В някои райони на столицата падна и градушка. ", "date": "2019.04.27", "title": "Три самолета са пренасочени от Летище София към Варна и Бургас заради гръмотевичната буря (обновена)"}
{"url": "https://offnews.bg/obshtestvo/metro-do-1-30-tazi-nosht-tramvai-trolei-i-avtobusi-voziat-chas-sled-702128.html", "text": "Транспортът в София се движи по празнични разписания.Тази нощ трамваите № 5, 6, 7, 20 и 22, тролейбусите № 1, 2, 5 и 9 и автобусите с № 85, 102, 213, 285 и 310 ще се движат до 1 часа, съобщи ЦГМ.Метрото ще работи до 1:30 ч в участъка метростанция “Сливница” – метростанция “Младост 1” – 12 минути; метростанция “Младост 1” – метростанция “Летище София”, метростанция “Младост 1” – метростанция “Бизнес парк” и метростанция “Сливница” – метростанция “Витоша” на интервал 24 минути.Нощният транспорт е по редовното си разписание.", "date": "2019.04.27", "title": "Метро до 1,30 тази нощ, трамваи, тролеи и автобуси возят час след полунощ"}
{"url": "https://offnews.bg/horoskop/horoskop-za-27-april-3-maj-ot-antonia-mechkova-700041.html", "text": "Стараете се да подготвите Великденските празници по подобаващ начин, за дамите има безброй и нелеки домашни задачи. Овните могат да разчитат на подкрепа от роднини и други близки от понеделник до четвъртък, но ако нещо не върви точно по вкуса им – да избягват забележки, спорове и особено във вторник. Други от знака упорстват по свои идеи, но дали са си избрали точно целта? Ще мислите за начинания, ще се връщате към стари уговорки, така се уморявате, а тъпчете в кръг. И необвързаните да не се изкушават от авантюри.Великден ви зарежда с особено празнично настроение, вероятно ще се окажете център на семейни сбирки и съкровено общуване. Телците да се мобилизират, в понеделник ще има изненади, но да не ги отклоняват от предварителния им план. Можете да разчитате на подкрепа и разбиране от близки във вторник и особено ако тръгвате на път. Не е зле обаче да сте грижовни към тонуса си, а и по-пестеливи в харчовете. В четвъртък и петък няма да споделяте нашироко вълнения и делови намерения, стига ви пълното разбиране с вашия избраник.Знаете, че ви чакат дела и сте много мобилизирани, ако близки препоръчват да отделите време за отдих и тонизиране – не слушате. Все пак Близнаците да не се противопоставят категорично на околните, някои са искрено загрижени за напредъка им. В понеделник бързате да изясните трудните теми даже с по-влиятелни хора, във вторник с куп маневри гледате да укрепите партньорства, в служебната сфера има клюки, номера. Вашата критичност и трудолюбие печелят симпатии в сряда и четвъртък. В любовта ще вземете важно решение.Периодът за вас е по-динамичен, почивните дни няма да ви послужат за отдих. Едни Раци са на път, втори гледат да изчистят делови проблеми, но всички да се пазят от спорове с близки, те често ги подкрепят в реализация на идеи. Е, и на тях, и на избраника си не позволявате да ви нарежда. От понеделник до четвъртък уговаряте съюзи и начинания, не държите на салтанати, а на бързото преодоляване на трудностите, то е важно. Ще привлечете помощ, сътрудници, а ако не се получи желаната от вас промяна – връщате се към стари уговорки...Този Великден за вас е много празничен, а не липсват и задачи, и трудности при изпълнението. Още през уикенда Лъвовете ще мислят стратегия, за да не се повтарят стари пропуски в работа или с близки. Във вторник идеите ви за изява и печалби са ОК, но трябва да анализирате и поведението си, проявявате и слабости, а после прехвърляте вината за несполуката на другиго. В четвъртък и петък се задават доста изненади и спънки, вие можете да ги преодолеете с трудолюбие и прецизност, гответе се за битка, като окуражавате и околните.Периодът е динамичен, но вие съзнавате, че някои детайли в делови и лични отношения ви се изплъзват. За празниците Девите да намалят критичността към обкръжението си, да контролират и своето поведение. Може да почивате, може да работите, но всичко да е с ясна програма, ако трябва – и с усвояване на нови знания и умения. С началото на май ще се чувствате по-самоуверени, трудът ви дава убедителни резултати, пречките отстъпват пред старанието ви. Уреждайте стриктно дела и финанси. В любовта печелите със зряло поведение. За Великден като най-важни се очертават партньорствата ви. Везните имат да си изясняват куп въпроси в делови и личен план, от понеделник до петък ще се справят и без да налагат идеи и мнения. Сега мнозина могат да се похвалят с чудесен избор в любовта, хармонията с половинката е пълна и ги радва, а и окуражава за изяви. В сряда още не е време да задействате плановете си, пък и се очертават доста трудности, вероятно в следващите дни ще се справяте с тях, без да парадирате пред колеги, клиенти. Намирате и нужна влиятелна закрила.По празниците ще посветите много време и сили на делови теми, не липсват и лични вълнения. Някои Скорпиони сега създават връзката, за която са мечтали, други се отървават от проблеми в любовта, които ги мъчат отдавна. Ще имате страстта и предаността, която заслужавате. Що се отнася до професионалните амбиции, понеделник ви дава енергия за постижения, но може да ви се наложи да пътувате или да ровите из море от информация. През първите дни на май ще стесните кръга на посветените в плана си, трябват ви най-предани сътрудници.Прекрасен Великден се очертава за вас, изглежда имате куп уговорки за срещи с роднини, приятели. Стрелците упорстват по делови задължения и може в понеделник да отклонят някои покани. Е, до петък ще намерите време да зачетете обичаните хора, да помогнете на други, които имат нужда от услуга точно сега. Раздавате се по начин, който предизвиква уважение – дискретно, тактично, без да чакате благодарности. За началото на май сте си начертали план, вероятни са и финансови проблеми, но се справяте артистично с всичко.Великденските празници за вас са малка пауза от работното напрежение, нали отстоявате все по-високи постижения и печалби на своя екип. Козирозите ще анализират и някакви пропуски напоследък, ще искат помощ за наваксването им, па и ще преценяват строго на кои колеги да разчитат занапред. В началото на май ще затегнете дисциплината, но по-дискретно, а и личният ви пример в работата е безпрекословен, както ще проличи до петък. Някои нека да обърнат повече внимание на обичаните хора, да се порадват на късмета си в любовта...Хубаво е да прекарате празничните дни в по-тесен кръг, в големите компании лесно възникват поводи за яд. Водолеите имат и куп дела за анализ, пък и не е редно да дават непоискани съвети на роднини, познати... От понеделник ще разчиствате натрупани проблеми в работата, ще ви стигне хъсът. Във вторник уреждайте стриктно административни въпроси, финанси, май поражда нови трудности пред ваши изяви. Не е уместно да влизате в конфликти с околните. Контролирате емоциите, а защо не се насладите на изкуство, на хобитата си...Този Великден ви подсказва да погледнете по нов начин на партньорствата, май има проблеми и в деловите, и в личните. Рибите да не бързат с думи и действия, разправиите не носят печалба, а за някои стъпки още не е момент. Дайте си отдих, погрижете се за здравето си, не притискайте близки и колеги с претенции, ако имат яд. Ще си оправят нещата, ще възстановите хармонията в общата дейност. В началото на май не се товарете с чужди задачи, ваши изяви също носят риск и следва да проявявате по-голяма бдителност и благоразумие.", "date": "2019.04.27", "title": "Хороскоп за 27 април – 3 май от Антония Мечкова"}
{"url": "https://offnews.bg/obshtestvo/ne-propuskajte-finala-na-podvodnitcata-po-epic-drama-galeria-701871.html", "text": "В два поредни епизода в събота вечер новият драматичен канал Epic Drama ще излъчи финала на мащабната си продукция за Втората световна война \"Подводницата\".Сериалът в осем части е продължение на историята, разказана от супер успешния едноименен филм от 1981 г. Действието в сериала започва оттам, където завършва филмът - 1942 г. И двете продукции са вдъхновени от романа на Лотар-Гюнтер Бухайм от 1973 г. Верен на оригинала, новият сериал разказва много по-голяма история, с нова подводница, нов екипаж и нова мисия. Завладяващите сюжетни линии са две и се случват по вода и на сушата.Есента на 1942-а година. В окупирана Франция подводница U-612 се подготвя за първото си плаване. Водени от капитан Клаус Хофман, 40 млади мъже, затворени в металния съд, се отправят на първата си мисия във войната. Когато напрежението се покачва, личности се сблъскват и лоялността започва да се разпада.А междувременно, животът на Симон Щрасер в пристанищния Ла Рошел бързо се свлича по спиралата надолу, когато е въвлечена в опасни връзки и забранена любов, които разкъсват лоялността ѝ към Германия и към Съпротивата и я карат да поставя всичко под съмнение. Интернационален, дори и като ползвани езици, сериалът има звезден състав, в който участват Вики Крипс (Phantom Thread), Лизи Каплан (Masters of Sex), Том Влашиха (Game of Thrones), Винсънт Картайзър (Mad Men), Джеймс Дарси (Агент Картър на Marvel), Тиери Фремонт (Allied) и Рик Окон (Tatort).Гледайте подводницата в събота, 27 април, от 23:00 и 23:55.", "date": "2019.04.27", "title": "Не пропускайте финала на 'Подводницата' по Epic Drama (галерия)"}
{"url": "https://offnews.bg/obshtestvo/velika-sabota-e-hristianite-se-gotviat-za-vazkresenie-hristovo-702067.html", "text": "Днес е Велика събота, последният ден от Страстната седмица преди Възкресение Христово.Това е денят, в който след страданията и мъчителната си смърт, Исус бил свален от кръста от двама от най-верните му последователи – Йосиф Ариматейски и Никодим, обвили го в пелени с благовония и го положили в нов каменен гроб в Йосифовата градина, която се намирала недалеч от Голгота. Първосвещениците и фарисеите знаели, че Исус Христос е предрекъл възкресението си. Невярвайки на предсказаното, а и страхувайки се да не би апостолите да откраднат тялото на Исус, измолили от Пилат военна стража. Поставили стражата до гроба, а самият гроб запечатали.Духът на Исус отишъл в ада и там разбил оковите, за да открие отново за хората пътя към рая. Този акт символизира милостивото всеопрощение, любовта и човеколюбието на Сина Божий.Тази вечер в църквите се отслужва тържествено богослужение. Точно в полунощ тя се обикаля три пъти, свещеникът обявява Възкресението на Исус с думите \"Христос Воскресе! \", а хората отвръщат \"Воистину Воскресе!\".Църквата прославя Велика събота като \"най-благословения седми ден\". Защото това е денят, когато Словото Божие лежи в гроба като мъртъв човек, но в същото време спасява света и отваря гробовете.Велика събота е ден за посещение на гробищата и отдаване на почит към починалите. Жените преливат и прекадяват. Раздават се хляб за душите на мъртвите и боядисани яйца. Днес е последният ден, в който те трябва да бъдат боядисани.Страстната седмица е най-дългата седмица в годината, наситена с много тъга и покъртителни изживявания. Защото страст означава страдание. А страданията Христови са прелюдия към вечния живот.", "date": "2019.04.27", "title": "Велика събота е, християните се готвят за Възкресение Христово"}
{"url": "https://offnews.bg/sviat/putin-rusia-obmislia-da-oprosti-predostavianeto-na-rusko-grazhdanstvo-702136.html", "text": "Руският президент Владимир Путин заяви, че Москва обмисля възможността за предоставяне на руско гражданство по опростен начин, не само за жителите на определени области на Донбас, но и за гражданите на цяла Украйна, предава TACC, цитирана от Агенция \"Фокус\".\"Като цяло мислим да предоставим гражданството си по опростен начин на гражданите на Украйна\", заяви държавният глава на пресконференция след посещението си в Китай.Президентът също така увери, че всички социални задължения към руснаците ще бъдат изпълнени, въпреки решението за предоставяне на гражданство на Руската федерация по опростен начин на жителите на определени райони на Донбас.„По отношение на изпълнението на социалните ни задължения към нашите граждани в Русия: няма съмнения - всички социални задължения, абсолютно всички социални плащания, пенсии, тяхното увеличаване - всичко ще се изпълни. Няма съмнение”, каза държавният глава.Той подчерта, че \"няма да има сериозна тежест за руския бюджет, свързан с евентуални смущения в бъдещето в самата социална система на Русия, това е абсолютно невъзможно.\"", "date": "2019.04.27", "title": "Путин: Русия обмисля да опрости предоставянето на руско гражданство за всички украинци"}
{"url": "https://offnews.bg/futbol/livarpul-e-s-deset-poredni-pobedi-za-prav-pat-ot-2006-godina-702131.html", "text": "С победата си над Хъдърсфийлд, Ливърпул записа десета поредна победа, която върна тимът от града на Бийтълс на върха във временното класиране в английската Висша лига два кръга преди края. Червените са с 91 точки, две повече от втория Манчестър Сити. \"Гражданите\" обаче имат мач по-малко, който ще бъде в неделя, а съперник на шампионите ще бъде Бърнли.\"Мърсисайдци\" вкараха пет безответни гола на \"териерите\", с което повториха серия от сезон 2005-06 когато поредицата им спира на 11 победи във всички турнири. С по две попадения за успеха се отличиха Мохамед Салах и Садио Мане, а първият гол в срещата бе дело на Наби Кейта.Серията на отбора започна от 10-и март с успеха с 4:2 срещу Бърнли, а след това последваха победи с 3:1 над Байерн, 2:1 над Фулъм, 2:1 над Тотнъм, 3:1 над Саутхямптън, 2:0 и 4:1 над Порто, 2:0 над Челси и 2:0 над Кардиф.", "date": "2019.04.27", "title": "Ливърпул е с десет поредни победи за пръв път от 2006 година"}
{"url": "https://offnews.bg/obshtestvo/toplo-no-s-gramotevichni-buri-na-mesta-zhalt-kod-v-polovin-balgaria-702098.html", "text": "Слънчево време до обяд, повече облаци и превалявания довечера. Валежите на места ще са интензивни, ще има и условия за градушки. Жълт код е обявен за областите Видин, Монтана, Враца, Плевен, Ловеч, Габрово, Пловдив, Пазарджик, Смолян, Благоевград, Кюстендил, Перник, София-област и София-град. В тези райони около и след обяд ще има гръмотевични бури с усилване на вятъра, според прогнозата на НИМХ. Денят обаче ще е топъл с максимални температури от 24 - 29 градуса, по-ниски край морето - около 15 -17 градуса. Сред вълните от 1-2 бала термометрите ще показват най-много 14 градуса. В планините преобладава слънчево време, след обяд над масивите в Западна и Централна България ще се развива купеста и купесто-дъждовна облачност. Ще има краткотрайни валежи от дъжд с гръмотевици и временно усилване на вятъра. Ще има условия за градушки. Ще духа слаб до умерен югозападен вятър. Максималната температура на височина 1200 м около 17 градуса, на 2000 м - около 10 градуса.Утре температурите слабо ще се понижат, ще има облаци, но без съществени валежи. Слънце, облаци и дъжд ще се редуват и през следващите дни, така ще посрещнем и май. ", "date": "2019.04.27", "title": "Топло, но с гръмотевични бури на места, жълт код в половин България"}
{"url": "https://offnews.bg/obshtestvo/elena-joncheva-evropa-vizhda-che-v-balgaria-ima-avtoritarna-i-krimin-702141.html", "text": "Европа не само ни чува, тя ни вижда и ни казва, че в България има авторитарна и криминална власт. Казва ни, че в държавата няма разделение на властите, а прокуратурата е зависима. Казва ни, че най-вероятно няма да ни приемат в Шенген и това не е изненада”. Това заяви водачът на листата на \"БСП за България\" Елена Йончева пред журналисти в Чирпан във връзка с продължаващия мониторинг върху страната ни от страна на ЕК.Тя коментира, че в доклада на Европейската комисия от месец февруари се казва, че 2/3 от корупционните сделки, свързани с видни политически личности в България, не се разследват.,,Корупцията е една от причините за бедността в България и продължаването на мониторинговите доклади означава, че властта у нас не се справя. Това е присъда за тази власт'', категорична бе Елена Йончева.Водачът на листата на левицата бе категорична, че хората не вярват в институциите, че държавата може да ги защити. Според нея не може един млад човек, който завършва образованието си и взима 500 лв. заплата, да вижда развитието си тук.,,В общините се създават феодални системи и за да просперира един човек, трябва да бъде близък до властта. Това не е Европа, където всеки може да разчита на знанията и опита си'', коментира още Елена Йончева.,,Във \"Визия за България\" и \"Визия за Европа\" ясно сме заявили, че поставяме на първо място темата за социалната държава, ръста на доходите и достъпа до здравеопазване и образование. Това са основните проблеми, които поставят хората в малките населени места'', заяви кандидатът за евродепутат и зам.-председател на НС на БСП Деница Златева. Тя коментира, че със сигурност военноморските и военновъздушните ни сили трябва да се развиват, но всичко това трябва да бъде балансирано.Златева каза още, че когато се отпускат средства за развитието на българската армия, всичко трябва да бъде прозрачно.,,Не трябва да се случва- както с отпуснатите директно на Автомагистрали средства за АМ \"Хемус\", за които не е ясно от кого ще се използват'', добави зам.-председателят на левицата.,Докога ще стигнат тези 50 млн. лв., отпуснати за увеличаване на заплатите на медицинските сестри'', попита Деница Златева. Тя зададе въпроса как ще се изравни дисбалансът между минималното им заплащане и това на лекарите – специализанти, които са на много по-ниски заплати.,,Трябва да имаме ясна стратегия за развитие на сектора и как да задържим младите специалисти у нас, а не да се работи на парче'', категорична бе Деница Златева.,,Общините трябва да имат по-голяма самостоятелност и да получават по-голяма подкрепа от държавния бюджет'', коментира пред медиите кандидатът за евродепутат Иван Кръстев. Той добави, че случаят с бюджета на Чирпан е много показателен.Кръстев обясни, че общината е принудена със собствени средства да дофинансира действащите социални услуги на нейна територия, защото централният бюджет не осигурява средства за това.,,В същото време, действащият закон ограничава възможността на общините да генерират собствени приходи. Опциите в случая са или да се вдигнат данъците на и без това изправеното на ръба население, или да се търсят пари по еднолично решение на премиера. Този подход не работи и е в разрез с правовата държава'', коментира още Иван Кръстев.По-рано през деня кандидатите за евродепутати посетиха най-стария манастир в Европа \"Св. Атанасий\" в с. Златна ливада и направиха дарение на Център за настаняване от семеен тип за младежи с увреждания в Чирпан.", "date": "2019.04.27", "title": "Елена Йончева: Европа вижда, че в България има авторитарна и криминална власт"}
{"url": "https://offnews.bg/sviat/putin-za-zelenski-toj-ne-e-obiaven-za-svetetc-ili-bog-zashto-da-mu-s-702142.html", "text": "Руският президент Владимир Путин заяви, че не изключва срещи и преговори с новия държавен глава на Украйна Володимир Зеленски.Запитан от журналист кога ще се представи пред Зеленски, Путин отговори така: „Знаете, че той още не е произведен в ранг на светец, не е Господ бог и едва ли аз съм длъжен да му се представя в някакво качество“.„Ако някога имаме среща, ще започнат някакви преговори, което аз не изключвам, но ние преди всичко сме длъжни да говорим за това как да приключи конфликтът в югоизтока на Украйна“, каза Путин, цитиран от Интерфакс. Той подчерта, че Зеленски още преди изборите е заявил, че не смята да подписва декрет или указ за амнистия и освен това няма намерение да предостави специален статут на териториите на Донецката /ДНР/ и Луганската /ЛНР/ области.Според руския лидер и двата проблема са ключова част от Минските споразумения, а без изпълнението на условията по тях е невъзможно да се реши въпросът за ДНР и ЛНР. „С удоволствие бих му задал тези въпроси, бих дискутирал темите с него“, допълни Путин. Той припомни, че за Зеленски са гласували повечето украинци и посочи, че „преди всичко хората очакват от бъдещото политическо ръководство на Украйна решението именно на тези въпроси“.Шоуменът спечели втория тур на президентските избори на 21 март, като събра над 73% от гласовете. До момента обаче между руския лидер и новия президент на Украйна не е имало никакви контакти. В Кремъл обявиха, че е твърде преждевременно да се изпращат поздравления до Зеленски. Говорителят на Путин Дмитрий Песков коментира, че да се говори за възможностите за съвместно сътрудничество между президентите на двете държави е много рано.Самият Зеленски вчера съобщи в страницата си във Фейсбук, че отлита на двудневна почивка със семейството си в Турция, след като през последните 4 месеца не имал време да се наспи.", "date": "2019.04.27", "title": "Путин за Зеленски: Той не е обявен за светец или бог, защо да му се представям"}
{"url": "https://offnews.bg/obshtestvo/intenziven-trafik-na-dunav-most-ruse-po-drugite-gkpp-e-spokojno-702120.html", "text": "Интензивен е трафикът на ГКПП „Калотина“ на изход за товарни автомобили и на ГКПП „Дунав мост-Русе“ на вход за леки коли.Това съобщиха от ГД „Гранична полиция“. Информацията за трафика на българските гранични контролно-пропускателни пунктове е към 07.00 ч. На българо-македонската, българо-гръцката и на българо-турската граница трафикът е нормален на всички гранични контролнопропускателни пунктове. Вчера на ГКПП Капитан Андреево - Капъкуле имаше затруднения, заради срива в системата на турските митнически служби .Техническа повреда предизвика километрични опашки и на ГКПП Лесово–Хамзабейли, образуваха се километрични опашки. ", "date": "2019.04.27", "title": "Интензивен трафик на Дунав мост-Русе, по другите ГКПП е спокойно"}
{"url": "https://offnews.bg/politika/vmro-otkriva-kampaniata-si-za-evrovota-na-velikden-kani-na-horo-v-sof-702117.html", "text": "Патриотите ВМРО дават официален старт на кампанията си за евроизборите на Възкресение Христово в столичния парк \"Св. Троица\" утре в 12 часа. На светлия християнски празник са поканени всички българи да се хванат на хорото и да слушат патриотичните български народни песни на Илия Луков и да потанцуват с ТФ „Мездра“. Инициативата „Да се хванем на хорото“, която е с подкрепата на водача на листата на ВМРО – Българско национално движение Ангел Джамбазки, обикаля България вече от месец и ще продължи, докато премине през всички големи градове на страната.На събитието ще присъстват лицата от листата на ВМРО – БНД, ръководството на партията и народни представители.  Каним всички да се хванем заедно на хорото, защото хорото е патриотизъм, връзка с традициите и бащиното огнище, съобщават от ВМРО. ", "date": "2019.04.27", "title": "ВМРО открива кампанията си за евровота на Великден, кани на хоро в София"}
{"url": "https://offnews.bg/snukar/bezposhtaden-nijl-robartsan-razbi-shon-marfi-702134.html", "text": "Нийл Робъртсън стана първият четвъртфиналист на Световното първенство по снукър, след като разби световният шампион от 2005 година Шон Мърфи с 13-6.Сблъсъкът между бившите световни шампиони предвещаваше да е изключително оспорван с оглед на впечатляващите им победи в първия кръг. Австралиецът обаче показа, че е играчът, който се намира в най-добра форма. Робъртсън записа три сенчъри брейка и още шест серии с повече от 50 точки. Световният номер 4 ще има за съперник в спора за място на полуфиналите Джон Хигинс или Стюарт Бингам, които днес започват своя дуел.\"Машината от Мелбърн\" се наслаждава на най-добрия сезон в кариерата си, като успя да спечели три ранкинг титли и достигна още три финала. Той има шанс да завърши кампанията си като стане първият двукратен световен шампион, който не е от Великобритания.Сезонът на Мърфи пък приключва по разочароващ за \"магьосника\" начин. Англичанинът не спечели нито един турнир и въпреки гръмката си победа с 10-0 в първия кръг в Шефилд срещу Хонгао Луо, не успя да окаже никаква съпротива на Нийл Робъртсън.Брейкове от 106, 79, 57, 126, 67 и 62 осигуриха на австралиеца комфортен аванс от 10-6 след първите две сесии. Нещата за Мърфи можеха да се развият по-добре за Мърфи, ако при 8-6 не бе пропуснал фреймбол.Робъртсън пое контрола на срещата, а съперникът му вкара едва една топка до края. Нови серии от 120, 88 и 95 точки пратиха \"гръмотевицата\" на четвъртфинал.След срещата Нийл не скри задоволството си от победата и хладнокръвието си в ключовите моменти от мача. \"Играя освободено, но е по-лесно да се говори, отколкото да се направи. Излизам и играя. Нервните моменти винаги ще ги има, защото като състезател винаги се стремиш да печелиш. Попитайте сина ми когато играем Монополи или Скрабъл не понасям да губя, дори от него.\"\"Засега се опитвам да играя добре и се получава\", заяви още победителят.Шон Мърфи похвали съперника, признавайки превъзходството му и сподели, че ако Робъртсън продължи да играе по този начин, със сигурност ще триумфира в турнира.\"В първия мач играх добре и бях мотивиран да се представя отново на ниво. Това повдигна самочувствието ми за следващия сезон. Ще си почина малко, след което ще се върна край масата, за да се представя силно през следващия сезон, както направих в края на този, тъй като завършвам на по-добра позиция в сравнение с тази на която се намирах в хода на кампанията\", завърши Мърфи. ", "date": "2019.04.27", "title": "Безпощаден Нийл Робъртсън разби Шон Мърфи"}
{"url": "https://offnews.bg/obshtestvo/kiprian-nosi-blagodatnia-ogan-makedonski-episkop-s-delegatciata-ni-702118.html", "text": "Старозагорският митрополит Киприан носи тази година благодатния огън от Йерусалим.С делегацията в правителствения самолет пътува и епископ то Северна Македония, който ще отнесе свещения огън в храмовете на съседната държава. На летище София по традиция ще чакат свещеници и духовници от всички епархии в страната, за да вземат частица от свещения огън и да го занесат на вечерното богослужение в храмовете за Възкресение Хростово. От летището той ще бъде пренесен в параклиса на Синодалната палата.Към 23,30 ч - 23,40 часа на Велика събота фенерът с огъня се изнася от параклиса в Синодалната палата, за да бъде предаден на патриарх Неофит за вечерното богослужение в патриаршеската катедрала “Св. Александър Невски”.", "date": "2019.04.27", "title": "Киприан носи благодатния огън, македонски епископ с делегацията ни"}
{"url": "https://offnews.bg/tenis/legendata-shtefi-graf-serina-uiliams-ima-goliam-prinos-za-razvitieto-702143.html", "text": "Легендата в женския тенис Щефи Граф смята, че спортът се развива неуморно и даде за пример всички хранителни режими, диети и други интерактивни начини на подготовка, които навлязоха в него.\"Турът непрекъснато се развива. Както при мъжете, така и при жените. Радва ме, че нещата в тениса стават все по-професионални и по-професионални.В момента има огромно количество информация за диети, тренировки и други неща. Серина Уилямс е невероятна тенисистка с наистина големи постижения.Тя има огромен принос за това не само женския тенис, но и тенисът като спорт да се развиват през последните години. Нейната воля и желание да побеждава са нещо, което силно ме впечатлява\", каза Граф.", "date": "2019.04.27", "title": "Легендата Щефи Граф: Серина Уилямс има голям принос за развитието на тениса"}
{"url": "https://offnews.bg/sviat/otkriha-telata-na-15-dushi-v-shri-lanka-shest-detca-sred-tiah-702122.html", "text": "Телата на 15 души, сред които шест деца, бяха намерени на мястото на ожесточена престрелка на източното крайбрежие на Шри Ланка, шест дни след като атентатори самоубийци отнеха живота на най-малко 250 души в островната държава, предаде агенция Ройтерс, цитирана от БТА. Късно снощи полицейски командоси, подкрепени от армията, обградиха къща в Сайнтамуруту, на 360 км източно от столицата Коломбо, заради подозрения, че е свързана с атентатите на Великден срещу църкви и хотели. Възникнала престрелка, последвана от най-малко три експлозии. Говорител на полицията, цитиран от ДПА, каза, че след претърсване на къщата са били намерени телата на 15 души, сред които на три жени и шест деца. Полицията смята, че един или повече атентатори самоубийци е причинил взривовете. Друга жена и едно дете, ранени при инцидента, са откарани в болница. Говорител на полицията, цитиран от Ройтерс, каза, че трима предполагаеми атентатори самоубийци са сред загиналите в къщата. Според говорителя бойците вероятно са членове на групировката Нешънъл Таухид Джамаат,  смятана за отговорна за атентатите на 21 април.Правителството на Шри Ланка съобщи, че девет местни, добре образовани атентатори, са извършили нападенията на Великден. Осемот тях са идентифицирани, включително една жена. Полицията съобщи вчера, че опитва да открие следите на 140 души, вероятно свързани с \"Ислямска държава\", която пое отговорност за нападенията. В рамките на разследването досега са задържани наймалко 76 души, сред които граждани на Сирия и Египет.", "date": "2019.04.27", "title": "Откриха телата на 15 души в Шри Ланка, шест деца сред тях"}
{"url": "https://offnews.bg/temida/ahmed-musa-vliza-v-pazardzhishkia-zatvor-za-4-godini-702139.html", "text": "Ромският лидер Ахмед Муса е преведен в затвора в Пазарджик заради влязла в сила присъда по т. н. „Имамско дело“. Обвиненията са за разпространяване на антидемократична идеология, верска нетърпимост и призив към война. Върховният касационен съд е потвърдил присъдата на пазарджишките магистрати, съобщава БНР.Присъдата срещу Ахмед Муса по делото срещу 13-те имами е една година ефективно лишаване от свобода, но към нея се прибавят още три години от предишна условна присъда за разпространяване на радикален ислям. Така Ахмед Муса ще трябва да прекара в затвора общо 4 години.Върховният касационен съд е потвърдил и едногодишната условна присъда на имама на Сърница Саид Муутлу, с три години изпитателен срок и глоба от 3 хиляди лева за проповядване на антидемократична идеология.Със същото решение районният мюфтия Абдулах Салих е с 10 месеца условна присъда, с три годишен изпитателен срок и глоба от 3 хиляди лева. Останалите 10 имами остават с административни наказания и глоби между 2 и три хиляди лева.Срещу Ахмед Муса и още 13 негови последователи от Пазарджик, Пловдив и Асеновград тече трети съдебен процес за налагане на радикален ислям и разпространяване на идеите на \"Ислямска държава\".", "date": "2019.04.27", "title": "Ахмед Муса влиза в Пазарджишкия затвор за 4 години"}
{"url": "https://offnews.bg/obshtestvo/zabranata-za-polzvane-na-voda-za-pitejno-bitovi-nuzhdi-v-general-toshe-702144.html", "text": "Поне до вторник ще остане в сила забраната за ползване на вода за питейно-битови нужди от домакинствата на квартал „Пастир“ в Генерал Тошево след замърсяването на водопреносната мрежа с пестициди.Това съобщи за Радио „Фокус“ – Варна кметът на Генерал Тошево Валентин Димитров. По думите му водоподаването в града не е прекъснато, но продължава прочистването на системата с цел да не се допускат остатъци от попадналия препарат за растителна защита.\"Очаква се в първия работен ден от РЗИ в Добрич да разпоредят дали водата вече ще може да се ползва за питейно-битови нужди. Това ще стане факт, след като станат ясни и резултатите от лабораторните проби, изпратени за анализ в здравната инспекция във Варна.В момента за жителите на квартал „Пастир“ са осигурени две водоноски, от които населението да се снабдява с вода за битови нужди\", обясни още кметът. Той уточни, че за пиене хората трябва да ползват само минерална вода.Според Валентин Димитров към момента обстановката в града е спокойна и няма повод за притеснения. Не е постъпвала и информация за пострадали вследствие на употреба на замърсената вода хора. Кметът на Генерал Тошево допълни, че след случая, здравна помощ е оказана само на един мъж с лек обрив по ръцете. Впоследствие обаче се е оказало, че той не е причинен от замърсената вода.", "date": "2019.04.27", "title": "Забраната за ползване на вода за питейно-битови нужди в Генерал Тошево остава в сила"}
