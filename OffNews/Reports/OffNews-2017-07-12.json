{"url": "https://m.offnews.bg/news/Temida_18762/Domashen-arest-za-napadatelia-na-nezriashti-turisti-v-Nesebar_660371.html", "text": "От „парична гаранция“ на „домашен арест“ беше променена мярката за неотклонение на Тодор Николов от Несебър, който през юни нападна незрящи туристи в морския град.Пред магистратите, 21-годишният Тодор каза, че бил провокиран от словаците.Докато шофира автомобила си ги видя, чакал ги да преминат, натиснал три пъти клаксона на колата. След това се опитал да ги заобиколи, но ударил леко с автомобила си една от жените, а другата отишла да чука по стъклото, добави обвиняемият. Тогава избухнал и ударил словачката. Николов се саморазкритикува за постъпката си, но съдията го контрира, че е трябвало да забележи белите бастуни на туристите и това не оправдава деянието му. Решението на Бургаския окръжен съд е окончателно.", "date": "2017.07.12", "title": " \"Домашен арест\" за нападателя на незрящи туристи в Несебър"}
{"url": "https://m.offnews.bg/news/Futbol_18793/Man-IUnajted-prigotvi-oshte-100-miliona-paunda-za-dvama-novi_660372.html", "text": "Манчестър Юнайтед ще пръсне още 100 милиона паунда това лято за нови играчи, след като вече изхарчи 106 милиона за защитника Виктор Линделоф и нападателя Ромелу Лукаку.Изпълнителният вицепрезидент Ед Ууудърд засега няма да се присъединява към турнето на \"червените дяволи\" в САЩ, тъй като работи усилено по селекцията. Той иска да приключи сделките за Иван Перишич и Ерик Дайър.За момента Интер и Манчестър Юнайтед се разминават за цената на хърватина, като \"червените дяволи\" са готови да платят максимум 45 милиона паунда, докато \"нерадзурите\" искат 50 милиона. Разликата обаче едва ли ще попречи на трансфера.Другата голяма цел е халфът на Тотнъм Ерик Дайър, чиято цена може да надхвърли 50 милиона паунда. За момента президентът на \"шпорите\" Даниел Леви категорично отказва да продаде английския национал. Самият футболист обаче има желание да заиграе на \"Олд Трафорд\".Левичарят е изкушен от двойна заплата в Манчестър. Другият вариант за този пост е халфът на Монако Тиемуе Бакайоко, но там ще трябва сериозно надцакване с Челси.Както вече написахме, това лято с 50 милиона паунда на трансферния пазар в Англия си чист бедняк. Не извадиш ли поне 200 милиона за нови, изпадаш директно от битката за предно класиране.  ", "date": "2017.07.12", "title": " Ман Юнайтед приготви още 100 милиона паунда за двама нови"}
{"url": "https://m.offnews.bg/news/Tenis_18788/Velikobritaniia-v-shok-Andi-Mari-izhvarcha-ot-Uimbaldan_660375.html", "text": "Великобритания получи страхотен удар в тенис сърцето! Шампионът на \"Уимбълдън\" Анди Мъри се сбогува с турнира след загуба от Сам Куери.Американецът е спец по изненадите в Лондон! След като миналата година победи Новак Джокович, сега той отново надви №1 в света.Сам надигра Анди Мъри след обрат с 3:6, 6:4, 6:7(4), 6:1, 6:1 за място в полуфиналите. Мъри на два пъти повеждаше в сетовете, но допусна невиждан спад в играта. Той допусна да загуби девет поредни гейма с края на четвъртия и началото на петия, което предреши битката.На кортовете беше пълно със знаменитости. Джон Тери и още куп футболни звезди видяха шокиращата загуба на своя любимец.\"Аз съм леко шокиран. Направо замаян\", призна си Сам, който е номер 28 в света, \"Не започнах най-добре, но намерих настроението си в четвъртия сет\".Куери е първият американец с полуфинал на \"Уимбълдън\" от 8 години насам. \"Страхотно е! Просто ще се порадвам по-дълго на победата, утре ще го раздам мързеливо\", зарадва се американската сензация.", "date": "2017.07.12", "title": " Великобритания в шок, Анди Мъри изхвърча от \"Уимбълдън\""}
{"url": "https://m.offnews.bg/news/Obshtestvo_4/Nana-Gladuish-zapochna-borbata-s-raka_660374.html", "text": "Водещата Нана Гладуиш започна борбата с коварната болест рак. Тя съобщи, че е започнала химиотерапия на своята фейсбук страница. „Броенето започна! Днес 12 юли с Първа химиотерапия !!!”, написа тя.Тя публикува и две снимки от болницата. Миналия месец водещата сподели, че болестта отново я е застигнала, след като преди пет години се пребори с нея.Тя уточни, че отново има рак на гърдата, но че има сили да се бори и да бъде пример за хората с онкологични заболявания в България.Нана Гладуиш основа фондация \"Една от 8\", която работи по проекти в подкрепа на жените болни от рак на гърдата.", "date": "2017.07.12", "title": " Нана Гладуиш започна борбата с рака"}
{"url": "https://m.offnews.bg/news/Tehnologii_18759/VIVACOM-e-s-naj-barzata-mobilna-mrezha-v-Balgariia-prez-2017-g_660368.html", "text": "VIVACOM има най-бързата мобилна мрежа в България за 2017 г. според анализ на резултатите от спийдтеста на Ookla за първото и второто тримесечие на 2017 година, съобщиха от телекома.VIVACOM отбелязва най-висок сравнителен резултат за цялата си мобилна мрежа в стотици хиляди тестовете, направени от потребители с приложението за измерване на скорости „Speedtest“ на Ookla в цялата страна. В допълнение към наградата, VIVACOM постига най-високата средна скорост за сваляне (download) за 4G мрежата.Тестовете, измерващи скоростта на мобилните мрежи на операторите в различни точки на територията на Република България са извършени по методологията на Ookla, в периода януари – юни 2017 година.Пълните резултати от тестовете и повече информация за методологията на Спийдтест наградата могат да бъдат намерени на официалния уеб сайт на Ookla: .Speedtest на Ookla е услуга, която дава възможност на хората в реално време да тестват скоростта на интернет връзката, включително скоростта на сваляне и качване на информация в интернет. Това е най-популярният тест за измерване на скорост на интернет в света с повече от 6000 сървъра, покриващи цялото земно кълбо.4G мрежата на VIVACOM вече е достъпна за 94% от населението на България, което означава, че жителите на повече от 992 населени места могат да се възползват от мобилен интернет със скорости до 112 Mbps за сваляне и до 37,5 Mbps за качване на информация в мрежата. Всички актуални мобилни планове на телекома, включващи мобилен интернет, позволяват сърфиране в 4G мрежата без допълнително заплащане. Достатъчно е устройството, което потребителят ползва, да поддържа LTE технология и SIM картата му да е сменена с 4G SIM карта.", "date": "2017.07.12", "title": " VIVACOM е с най-бързата мобилна мрежа в България през 2017 г."}
{"url": "https://m.offnews.bg/news/Politika_8/Borisov-podkrepi-evropejsko-finansirane-za-magistratskite-organizatcii_660377.html", "text": "Премиерът Бойко Борисов се обяви за това магистратските организации да могат да получават финансиране от Европейския съюз.Той обяви позицията си в отговор до председателя на Съюза на юристите в България Владислав Славов във връзка с промените в Закона за съдебната власт, свързан с финансирането на неправителствените организации.\"Като пълноправен член на Европейския съюз, България и по-специално българските граждани и организации имат възможността да усетят максимално позитивите от европейската солидарност. Категорично подкрепям разбирането, че магистратските организации не правят изключение и не следва да бъдат лишавани от възможността да работят по проекти и програми на ЕС\", обяви Борисов.Той посочва, че е препоръчал на министъра на правосъдието Цецка Цачева да влезе в диалог с народните представители от парламентарната група на ГЕРБ, за да обсъди с тях възможностите за внасяне на поправки между първо и второ четене на ЗИД на Закона за съдебната власт, така че да отпадне забраната за магистратските организации да ползват различни европейски програми и фондове.Подобно мнение изрази миналата седмица и главният прокурор Сотир Цацаров. Срещу промените в Закона за съдебната власт, които бяха внесени миналата седмица, се обявиха повечето организации на магистрати, които са финансирани основно от проекти по донорски програми.По-рано днес депутатите в правната комисия в парламента приеха промените на първо четене с 12 гласа \"за\", 1 - \"против\" и 5 \"въздържал се\". ", "date": "2017.07.12", "title": " Борисов подкрепи европейско финансиране за магистратските организации"}
{"url": "https://m.offnews.bg/news/Sviat-_12/Nad-80-dushi-napraviha-zhiva-veriga-za-da-spasiat-daveshto-se-semejst_660380.html", "text": "Над 80 души направиха жива верига на плаж във Флорида, за да спасят давещо се семейство.Робърта Ърси разказа, че е била на плажа, когато установила, че двамата ѝ синове ги няма. Тя се огледала и видяла, че момчетата - на 8 и 11 години, махат за помощ от водата. Членовете на семейството и доброволци влизат във водата, но установяват, че децата са хванати от мъртво течение, което е много силно и самите те се оказват в опасност. За щастие, плажуващи забелязват случващото се и се втурват да помагат на давещите се 9 души, които се намирали на около 90 метра от брега. Над 80 души направили жива верига, за да стигнат до семейството. Всички 9 души били спасени - първо извадили децата, а след това и възрастните. Те ги подавали от човек на човек, докато не ги изнесли на безопасно място на плажа. ", "date": "2017.07.12", "title": " Над 80 души направиха жива верига, за да спасят давещо се семейство (видео)"}
{"url": "https://m.offnews.bg/news/Izvan-terena_18817/Mitnichari-vzeha-na-abordazh-iahtata-na-Ronaldo_660376.html", "text": "Властите в Испания не се съобразяват особено с големите имена. Разбра го Роналдо, който още не е приключил проблемите с данъчните.Този път асът на Реал беше обезпокоен от митническите служби.  Почивката на португалеца на остров Форментера в Средиземно море беше развалена, разкрива Hola.Въоръжени агенти на митническата служба в Испания направиха щателна проверка на яхтата, която носителят на “Златната топка” е наел за ваканцията си. Не стана ясно дали са действали по сигнал, или става въпрос за рутинна акция.Униформените взеха на абордаж яхтата, точно след като Кристиано и неговите авери се бяха върнали от обяд на брега. По време на претърсването на плавателния съд бяха още приятелката на футболиста Джорджиана, майка му Долорес, двете му сестри и други техни близки.Всичко беше записано на камера от митничарите. Самият Роналдо не се притесни. Той дори не си размени думи с властите. Час и половина отне на служителите да си свършат работата, след което те дадоха някакъв документ на приятеля на Кристиано, здрависаха се с него и си тръгнаха.", "date": "2017.07.12", "title": " Митничари взеха на абордаж яхтата на Роналдо"}
{"url": "https://m.offnews.bg/news/Temida_18762/Opravdan-za-vzemane-na-podkup-sadiia-osadi-prokuraturata-za-nad-300-00_660381.html", "text": "Оправданият за подкуп съдия Петър Сантиров осъди прокуратурата на 300 000 лева за морални вреди заради незаконното му обвинение за подкуп, съобщи \"Правен свят\". Решението е на Софийския градски съд. Петър Сантиров беше оправдан по делото за подкуп заедно с бившия военен министър Николай Цонев и финансиста Тенчо Попов. Те бяха обвинени, че са опитали да подкупят бившия ръководител на Столичното следствие Петьо Петров - Пепи Еврото, но бяха оправдани на три инстанции. Прокуратурата вече беше осъдена да плати на Сантиров 40 000 лева за заплати за 5 години, които той не е получил, защото е бил отстранен от работа заради делото за подкуп. След оправдателната присъда Сантиров заведе дело срещу прокуратурата за 500 000 лева за неимуществени вреди. Решението на съда не е окончателно и може да се обжалва. Петър Сантиров заведе дело и срещу Пепи Еврото, който беше основен свидетел на прокуратурата по делото за подкуп, за 100 000 лева. Делото все още не е приключило на първа инстанция.", "date": "2017.07.12", "title": " Оправдан за вземане на подкуп съдия осъди прокуратурата за над 300 000 лева"}
{"url": "https://m.offnews.bg/news/Sviat-_12/Bivshiiat-brazilski-prezident-osaden-na-9-5-g-zatvor-za-koruptciia_660383.html", "text": "Бившият бразилски президент Луиз Инасио Лула да Силва беше осъден на девет години и половина затвор за корупция и пране на пари, съобщиха ТАСС и БТА, позовавайки се на телевизия \"Глобо\".На Лула Да Силва, който беше президент на Бразилия между 2003 и 2010 г., бяха повдигнати обвинения през септември миналата година. Според следствието той е получил от петролната компания \"О А Еси\" триетажна луксозна къща в курорт в корупционна схема, свързана с държавната петролна компания \"Петробраз\". Бившият бразилски президент е признат за виновен още за пране на пари - над 3,7 милиона реала (1,1 милиона долара към момента на извършването на предполагаемото престъпление). Решението не е окончателно и подлежи на обжалване. Очакванията са, че Да Силва непременно ще обжалва. Разглеждането на обжалването може да отнеме няколко месеца. Луиз Инасио Лула да Силва е подсъдим по още четири дела за корупция. Той обаче твърди, че е невинен, а обвиненията са политическа атака срещу него.Ако бъде признат за виновен на втора инстанция по който и да било този процеси, той ще загуби правото да се кандидатира за изборни длъжности. Да Силва вече обяви, че има желание отново да се кандидатира за президент на Бразилия догодина. Според проучванията той се радва на голяма подкрепа, особено сред по-ниските слоеве на населението и би получил най-много гласове на изборите, ако се кандидатира. ", "date": "2017.07.12", "title": " Бившият бразилски президент осъден на 9,5 г. затвор за корупция"}
{"url": "https://m.offnews.bg/news/Sviat-_12/Ogromen-ajsberg-se-ottcepi-ot-Antarktida_660384.html", "text": "Огромен айсберг се откъсна от Антарктида, съобщиха учени от Британския антарктически институт. Леденият блок е с площ около 5800 кв. км, което е една четвърт от размера на Уелс. Айсбергът е дълъг 175 км и широк около 50 км, посочи Би Би Си. Американски сателит е наблюдавал айсберга, докато е преминал през район, известен като шелфа на Ларсен С.Това е един от най-големите айсберги, регистрирани през последните три десетилетия.Според учените ще са необходими две-три години, за да се стопи напълно.Те отбелязват още, че след откъсването на айсберга Ларсен С е потенциално по-нестабилен и може да се разпадне на отделни части, както се случи с Ларсен В, който през 2002 г. се разпадна на отделни части след откъсването на айсберг.Откъсването на айсберга се очакваше. Учените следиха развитието на голяма пукнатина в леда в продължение на повече от десетилетие, като разрастването ѝ се ускори от 2014 г. насам. ", "date": "2017.07.12", "title": " Огромен айсберг се отцепи от Антарктида"}
{"url": "https://m.offnews.bg/news/Koloezdene_18819/Strahoten-Kitel-vze-peta-pobeda-v-Tura_660378.html", "text": "Германецът Марсел Кител (Quick-Step Floors) не допусна изненада и спечели 11-ия етап от Тур дьо Франс.29-годишният Кител финишира за 4.34:27 часа и изпревари Дилан Хрьоневеген (LottoNL-Jumbo) и Едвалд Боасон Хаген (Dimension Data).Във финалния си спринт Кител отново беше оставен без добро извеждане, но се възползва от въздушната струя на Майкъл Матюс и спечели.Германската звезда на вече има пет етапа на сметката си през тази година, като не даде никакви шансове на другите при спринта в По.Рано в етапа се стигна до падане на подкрепителния пункт. Дарио Каталдо и Якоб Фулсанг (Astana) се озоваха на асфалта, а италианецът прекрати участието си в състезанието.Каталдо, който е най-силният помощник на лидерите на отбора - Фабио Ару и Фулсанг, веднага беше откаран в болницата.След този етап в генералното класиране не настъпиха промени, като Крис Фрум води с 18 секунди на Ару и с 51 на Барде. Утре е първият сериозен планински етап в Пиренеите – 214.5 км от По до Пейрагуд. ", "date": "2017.07.12", "title": " Страхотен Кител взе пета победа в Тура"}
{"url": "https://m.offnews.bg/news/Obshtestvo_4/Voenen-samolet-prevozi-organi-na-donor-chernodrobna-transplantatciia_660369.html", "text": "Самолет на Военновъздушните сили превози успешно органи на донор до София.Самолетът е излетял вчера следобед и е доставил органите малко след полунощ. Трансплантацията на черен дроб е извършена във Военномедицинска академия. 7-часовата операция е извършена през изминалата нощ от екипа на проф. д-р Никола Владов, началник на Клиниката по чернодробно-панкреатична и трансплантационна хирургия.Трансплантацията е извършена на 56-годишен мъж в крайна фаза на чернодробно заболяване, а донорът – 46-годишна жена от Ямбол.Това е шестата трансплантация на черен дроб, направена във ВМА от началото на 2017 година.Трансплантацията на бъбреците ще бъде извършена в болница Лозенец. ", "date": "2017.07.12", "title": " Военен самолет превози органи на донор, чернодробна трансплантация извършиха във ВМА"}
{"url": "https://m.offnews.bg/news/Futbol_18793/Futbolist-na-Parma-ubi-majka-si-i-sestra-si_660387.html", "text": "Жестока трагедия разтърси Италия и в частност футбола на Апенините. Карабинерите арестуваха 21-годишен мъж по обвинения в двойно убийство, съобщи „Ил Джорнале“. В дома му бяха открити две тела – на неговата майка и сестра.По-късно пред разследващите Соломон Нянтаки направи пълни самопризнания. Младежът е заклал своята майка и сестра на 11 юли в дома им на улица „Сан Леонардо“ в Парма. Посочил като причина депресията.Ганайското семейство от няколко години е живеело на италианска земя, а 21-годишният Соломон е бил обещаващ футболист. Играл е дори в Парма, където навремето ритаха Валери Божинов и Христо Стоичков.По случая се води разследване, за да се изяснят мотивите на футболиста, който от година рита в Имолезе. Телата на 43-годишната му майка и 11-годишна сестра са били намерени от брат му, Раймонд.Към мястото на клането в Парма бяха изпратени криминалисти. Първоначалната информация сочи, че младежът е имал психологически проблеми и е страдал от депресия.Познатите му го описват като мълчалив човек. Не е изключено депресията да е била свързана с представянето му на терена. Той е бил обещаващ футболист със светло бъдеще, но не е успял да реализира таланта си и е изпаднал до Серия Д.", "date": "2017.07.12", "title": " Футболист на Парма уби майка си и сестра си"}
{"url": "https://m.offnews.bg/news/Tenis_18788/Niama-koj-da-vzeme-set-na-izvanzemniia-Federer_660382.html", "text": "Всички са безсилни да измислят суперлативи за носителят на 18 титли от Големия шлем Роджър Федерер. Всички на корта за безсилни да вземат дори сет на Маестрото.Швейцарската легенда записа поредна победа в похода си към титла №8 от Уимбълдън. Федерер остава единственият играч, който все още не е загубил сет, след като се наложи с 6:4, 6:2, 7:6(4) над Милош Раонич.На полуфинала в петък той ще срещне Томаш Бердих. Чехът се класира за полуфинала след отказване на Новак Джокович. В интерес на истината Бердих водеше 7:6(2), 2:0.Сърбинът се оплака от болки в рамото още след мача с Адриан Манарино, който игра вчера. Времето за възстановяване не стигна на Ноле. Така Джокера загуби шанса си да измести от първото място в ранглистата Анди Мъри още през следващата седмица. Това щеше да бъде възможно, ако Ноле спечели титлата, тъй като днес британецът отстъпи на Сам Куери в своя двубой от четвъртфиналите.Иначе американската сензация Сам Куери ще срещне в другия полуфинал Марин Чилич. По-рано днес хърватинът изхвърли  Жил Мюлер от Люксембург след 3:6, 7:6(6), 7:5, 5:7, 6:1 след три часа и половина игра на корт №1 в Лондон. Припомняме, Мюлер пък изненадващо отстрани Рафа Надал.", "date": "2017.07.12", "title": " Няма кой да вземе сет на извънземния Федерер"}
{"url": "https://m.offnews.bg/news/Politika_8/Minimalnata-rabotna-zaplata-ostava-460-leva_660345.html", "text": "Министерският съвет прие постановление, с което потвърди определянето от 1 януари 2017 г. на минимална месечна работна заплата за страната в размер на 460 лв.С акта се отменя обжалваното пред Върховния административен съд ПМС №22 от 26.01.2017 г. за определяне на минималната работна заплата за страната, действало досега. Правителството предприе необходимите действия за консултиране на проекта в Националният съвет за тристранно сътрудничество.За повишаването на минималната работна заплата от 460 лв. способстват икономическият растеж, устойчивите темпове на БВП през последните години, увеличаване броя на заетите и ръстът на средната работна заплата в страната.От 1 януари минималната работна часова ставка остава 2,78 лв.", "date": "2017.07.12", "title": " Минималната работна заплата остава 460 лева"}
{"url": "https://m.offnews.bg/news/Kultura_33/Kvartalat-daga-v-Tajvan-e-naj-tcvetnoto-miasto-na-sveta-eto-dokazatel_660370.html", "text": "Тайван е страна, пълна с интересни гледки и звуци. От красивите религиозни обекти до невероятните национални паркове, многото неща, които можете да видите и направите в екзотичната страна, предлагат на посетителите и уникално преживяване.Въпреки всички тях, има една относително нова атракция, чиято популярност нараства, като мнозина смятат, че това е едно от най-колоритните места на Земята, пише Тhe Culture Trip.Добре дошли в Rainbow Village в Тайчунг.Бившият войник и местен жител Хуан Юнг-Фу смята, че кварталът е твърде мрачен. Съседите му започват да го напускат и в този момент Юнг-Фу решава, да изрисува стените му с ярки и весели картини. От къща на къща, от тротоар на тротоар - скоро той създава оазис от цветове върху бетона. Общината обаче иска да премахне рисунките на Юнг-Фу, но местни студенти успяват да ги защитят и сега кварталът привлича над един милион туристи годишно.", "date": "2017.07.12", "title": " Кварталът дъга в Тайван е най-цветното място на света, ето доказателство (снимки)"}
{"url": "https://m.offnews.bg/news/Futbol_18793/Liubimetc-na-tcesekarite-bi-sam-Ludogoretc-v-Shampionskata-liga_660388.html", "text": "Лудогорец започна с фалстарт участието си в евротурнирите този сезон. Българският шампион падна 1:2 от аутсайдера Жалгирис в Литва. Букмейкърите не брояха домакините за живи в квалификацията за Шампионската лига. Те обаче успяха да обърнат резултата благодарение на резервата Серж Нюаджи, бивш футболист на ЦСКА.  Мачът тръгна по ноти за Лудогорец, въпреки че гостите играха слабо преди почивката. Анисе изведе българския първенец напред след хубава атака и силен удар. Късметът също покри тима на Георги Дерменджиев до почивката в още два случая.През втората част по всичко изглеждаше, че Лудогорец е спечелил мача. Шампионът ни стигна с лекота до две уникални положения за нов гол, но Лукоки и Кафу ги пропиляха.Тогава на сцената излезе злият демон за разградчани Серж Нюаджи. Той реализира изравнителен гол за Желгирис след нова калпава намеса на гостуващата защита. После резервата се подигра с бранителите на Лудогорец и сервира отлична топка на Куклис, който с бомба опъна мрежата - 2:1 за домакините.Накрая литовците останаха с 10 души, след като Шернас получи червен картон и ще пропусне реванша в Разград. Мачът е след седмица, а Лудогорец остава тотален фаворит.Класата е категорична в полза на българският шампион, но насреща е отбор с дух и техничния Нюаджи. Припомняме, Серж бе част от ЦСКА преди години. Нещо повече – той вкара победния гол за 1:0 срещу Левски във вечното дерби, играно на 20 октомври 2012 година. Любопитното е, че това бе единственият му гол с червения екип.", "date": "2017.07.12", "title": " Любимец на цесекарите би сам Лудогорец в Шампионската лига"}
{"url": "https://m.offnews.bg/news/112_6/Ranenoto-v-Biala-momche-izleze-ot-komata_660373.html", "text": "18-годишният Александър Ангелов от Бяла, който беше нападнат и пребит на излизане от дискотека, излезе от комата и диша самостоятелно, но животът му все още е в опасност, съобщиха от Неврохирургията в Русе, цитирани от БНТ. Александър е стабилизиран и има нормална сърдечна дейност. Момчето пострада в събота сутринта, след като на излизане от дискотека му поискали цигара, а той нямал. Това предизвикало нападателя, който е от ромски произход, да го удари с бутилка в главата. При падането Александър получи тежка черепно-мозъчна травма. Лекарите очакват да настъпят усложнения, които на този етап не могат да се прогнозират. Състоянието на Александър се подобрява постепенно. В момента той е неадекватен, на моменти буйстващ, неразбиращ къде се намира и какво е състоянието му, обясни неврохирургът д-р Огнян Игнатов. По думите му травмите на момчето ще изискват продължително лечение. ", "date": "2017.07.12", "title": " Раненото в Бяла момче излезе от комата"}
{"url": "https://m.offnews.bg/news/Obshtestvo_4/S-minuta-malchanie-i-trauren-flag-Akademichniiat-savet-na-SU-pochete-d_660386.html", "text": "С минута мълчание членовете на Академичния съвет на Софийския университет почетоха паметта на доц. Кристиан Таков на заседанието си днес. Едноминутното мълчание бе предложено от студентите в Съвета, за които доц. Таков остава сред най-обичаните преподаватели.АС гласува и траурното знаме да бъде спуснато пред сградата на Ректората.Досега черният флаг се спускаше само при кончината на професор. Решението им от тази вечер гласи, че това ще бъде правено и когато почине доцент от Университета.", "date": "2017.07.12", "title": " С минута мълчание и траурен флаг Академичният съвет на СУ почете доц. Кристиан Таков"}
{"url": "https://m.offnews.bg/news/Politika_8/UniBIT-shte-pravi-analizi-v-turizma_660352.html", "text": "В структурата на Университета по библиотекознание и информационни технологии – София, ще бъде открит Институт за анализи и прогнози на информационната среда в туризма. Решението на Министерския съвет е предложение на ръководството на висшето училище и на Академичния съвет.В Института ще се извършват научни изследвания в областта на туризма, базирани на съхранени изворови източници, представляващи информационни ресурси на туризма, артефакти и недвижими културни ценности.Институтът ще задоволява потребността от създаване на информационна среда в туризма, спомагаща за изготвянето на анализи и прогнози в администрирането на туристическите организационно-управленски и изпълнителски структури.", "date": "2017.07.12", "title": " УниБИТ ще прави анализи в туризма"}
{"url": "https://m.offnews.bg/news/Politika_8/Upravliavashtite-reshiha-250-lv-pomosht-ot-1-do-4-klas-niama-da-ima_660331.html", "text": "Учениците няма да получават еднократна помощ 250 лева в първите 4 години от обучението си, реши парламентът.Предложението за промяна на Закона за семейните помощи за деца беше на БСП, които искаха да се въведе еднократна помощ за учениците от началния курс на обучение от 1 до 4 клас. За да се случи промяната, са необходими 30 млн. лева допълнително от държавния бюджет. „За“ законопроекта гласуваха 84 народни представители, „против“ -25, „въздържали се“ - 72, с което той бе отхвърлен.\"За\" бяха БСП, ДПС, а Воля на Веселин Марешки отново ги подкрепи. ГЕРБ и Обединени патриоти гласуваха разнозначно - въздържал се и против.Дебатът по темата обаче беше два часа - започна от националната статистика как ученици нямат пари за два чифта обувки, цитира се родното стихотворение за \"Дядо Мраз\" и стигна до това кой е от СДС, кой е от ГЕРБ.Още в началото Клавдия Ганчева от ГЕРБ заяви, че партията ѝ няма да подкрепи промените, тъй като не е ясно на какъв принцип БСП определя, че децата до 4-ти клас имат нужда от подкрепа в сравнение с останалите ученици и не може да се противопоставят децата от 1-ви до 4-ти клас с тези от 5-ти до 12-ти клас.\"Нали Борисов поиска магистрала на знанието. На колко скорости живеят нашите деца\", попита Георги Гьоков от БСП.Искрен Веселинов от Обединени патриоти обаче се обърна директно към БСП: \"Твърде дълго управлявахте държавата, тази бедност е наследена от вас\", каза той.\"Подаръци ще има за всички от сърце, подаръци ще има, но не от БСП\", рецитира той детската песничка.Хасан Адемов от ДПС изтъкна, че проектът е добър, защото е стъпка в борбата с ранното отпадане от училище.Спас Гърневски от ГЕРБ попита БСП колко години са управлявали. \"От 3 месеца искате непрекъснато пари, а когато сте на власт не давате. Да ви изброя ли за колко категории искахте пари- пенсии, заплати, учители, лекари, полиция, градушки, облаци. Не давате, а искате да получавате. Тази политика няма как да се разбира. Не сте социална, социалистическа или социалдемократическа партия, вие сте популистка партия и го доказвате всеки път“, каза още Гърневски.Отвърна му Весела Лечева от БСП: „50 хил. напускат страната всяка година. Всяка година 20 хил. деца отпадат от образователната система. Това е само от 8-те години на управление на ГЕРБ“, посочи депутатът. „Хубаво е да се връщате толкова години назад, тъй като бяхте член на СДС“, каза още Весела Лечева. Гьоков също се включи: \"След като напуснахте СДС се еманципирахте от тях, може би скоро ще трябва да напуснете и ГЕРБ, защото вървят по същия път\".Същите тези бяха повторени няколко пъти в рамките на два часа, но накрая решението беше, че еднократната помощ остава само за първи клас - 250 лева.", "date": "2017.07.12", "title": " Управляващите решиха: 250 лв. помощ от 1 до 4 клас няма да има, но обещаха \"подаръци ще има\""}
{"url": "https://m.offnews.bg/news/Politika_8/Denitca-Zlateva-kam-GERB-Ne-prehvarliajte-problema-s-NDK-ot-bolnata-g_660346.html", "text": "Вицепремиерът от служебното правителство на проф. Огнян Герджиков Деница Златева отговори на обвиненията, че е освободила от отговорност доскорошния шеф на НДК Мирослав Боршош.На личния си профил във фейсбук тя публикува опровержение на твърдения, които бяха лансирани от министъра на културата Боил Банов и на министъра по европредседателството Лиляна Павлова.Ето и цялата публикация на Деница Златева:С интерес проследих изслушването на ресорните министри от ГЕРБ, които в различни периоди са отговаряли за НДК.Признавам си, бях предупредена, че ще ми бъдат прехвърлени всички възможни грехове за трите месеца, в които, като служебен вицепремиер, отговарях за подготовка на Председателството и в частност, упражнявах правата на държавата като собственик на НДК. Очакванията ми бяха надминати многократно.Като за начало, бях обвинена в активно мероприятие, защото вместо в София, съм на заседание на Съвета на Социнтерна в Ню Йорк (планирано преди месеци), за което официално информирах председателя на комисията на 7. 7. 2017 г. и декларирах пълната си готовност да съдействам на комисията, веднага след завръщането ми в страната.Разбрах също така, че по мое време разходите за ремонта на НДК са нарастнали главоломно и че съм дала \"разрешение за сключване на допълнителни договори за 50% от СМР и договора за техника\" (цитирам дословно министър Банов). Отново по мое време \"е изготвено предложение от работна комисия да призная 4 млн. лв. разходи , които не са по СМР\". И тези констатации от новия принципал \"не се правят политически, а в интерес на истината\".В интерес на истината съм длъжна да споделя, че за моя мандат няма одобрен нито един допълнителен разход за НДК, още по-малко е взето решение за увеличение на капитала на дружеството. В рамките на този период междуведомствени работни групи, създадени от Томислав Дончев в частта \"НДК\" и от Румяна Бъчварова в частта \" Сигурност\" обобщиха всички допълнителни изисквания за ремонтните дейности, осигуряване на сигурността на събитията, оборудването на пресцентъра на Председателството и допълнителните разходи на НДК, които бяха остойностени на 36 млн лв. И на мен ми беше изпратен над 50 страници доклад, който приех за сведение и предадох на министър Лиляна Павлова, която на 8 юни 2017г. внесе в МС ПМС и РМС за увеличение на капитала на НДК в размер на 28 млн.лв. Днес разбирам, че имало одобрени от мен документи за допълнителните разходи. Очаквам ресорния министър да ми ги предостави. Друг е въпросът, защо обществената поръчка за ремонта е възложена на базата на изготвен само идеен проект и кой министър, отговорен тогава за частта \"Инфраструктура\" на Председателството, е отказал изработването на технически проект. Също така е резонен въпросът, защо, когато обществената поръчка е била съгласувана в рамките на МРГ, никой не е изразил притеснения от този факт.Другата бомба, която беше хвърлена вчера в публичното пространство, за да отклони дебата от съществения въпрос какво се случва около НДК е новината, че съм одобрила ГФО за 2016 година и съм освободила от отговорност Съвета на директорите.Важно е да е уточня, че този акт по никакъв начин не ги освобождава от административна и наказателна отговорност. И ако има установени злоупотреби и нарушения, те отговарят пред закона и ще им бъдат наложени съответните наказания или предявени обвинения.В рамките на мандата ми започна проверка по сигнал в ДАНС за предхождащ период. Оказвала съм всякакво съдействие, включително с издирване на доклади и решения на междуведомствената работна група, които не бяха открити в официалното деловодство на МС.Уважаеми управляващи,няма как удобно да прехвърлите проблема от болната на здравата глава и да се надявате, че зрелищата, които предложихте днес ще притъпят интереса към създадения от вас самите проблем. Факт е, че в НДК от началото на май има огромно напрежение и процесът на адаптация на сградата за нуждите на Председателството е изключително закъснял. Факт е също така, че сведохте подготовката му до битовизми и обвинения в корупция, вместо да се фокусирате върху политическите му измерения. Жалко!П.С. Благодаря ни всички, които от вчера безрезервно изказват своята подкрепа. И най-вече благодаря на екипа си!", "date": "2017.07.12", "title": " Деница Златева към ГЕРБ: Не прехвърляйте проблема с НДК от болната глава към здравата"}
{"url": "https://m.offnews.bg/news/DW_18800/Sheriatska-politciia-pazi-nravite-v-Indoneziia_660317.html", "text": "Флиртовете, милувките, пиенето на алкохол: всичко това е забранено в индонезийския град Банда Ачех. Там е в сила шериатът, а специална нравствена полиция следи за спазването на ислямското право, разказва в репортаж Дойче веле (DW).Новосъздадената нравствена полиция отговаря за запазването на шериата. Ислямското право забранява както употребата на алкохол, така и флиртовете между неомъжени. Не им е позволено дори да се държат за ръце. Екип на \"Дойче веле е допускат да обиколи града с патрула и за кратко вижда как няколко младежи получават предупреждение да стоят на разстояние един от друг или да се приберат вкъщи. Патрулиращите обясняват, че ако ги видят още веднъж заедно, ще ги арестуват. Очаква ги публичен бой с пръчки. Само в рамките на тази вечерна смяна са заловени осем младежи и осъдени на 25 удара с бамбукова пръчка.\"Съветвам ги да не прекрачват границите на шериата, защото много боли\", споделя пред камерата Корния - млад мъж, който вече е бил осъден на публичен линч и е лежал четири месеца в затвора.Палач с маска изпълнява наказанието. Ударите са много болезнени. Но основната цел е не болката, а унижението пред очите на всички. В същото време зяпачи крещят: \"Свършен си. Следващият път ще си мъртъв.\" Много хора от линчуваните не издържат и губят съзнание.Дълго време Индонезия минаваше за толерантна мюсюлманска държава. Сега обаче това се променя. Мюсюлмански хардлайнери в Джакарта прогониха от властта тамошния губернатор християнин, който бе осъден на две години затвор по обвинение в богохулство. Междувременно в Индонезия се вливат все повече пари от Саудитска Арабия - за нови джамии, училища, университети, допълва DW.В Банда Ачех консервативните сили печелят все повече влияние. 340 души са бичувани в града за 2016, а тази година сигурно ще са и повече. Активистка твърди, че шериатската полиция определено злоупотребява с нарастващото си влияние. Най-тежко са засегнати жените, на които казват, че са неморални. След такъв удар с пръчки жертвите изпитват силни болки, губят работата си, а заради унижението трябва да се преместят да живеят другаде.Нравствената полиция има и женски патрул. Не дават на оператора да се качи на тяхната платформа, тъй като щял да бъде твърде близо до жените. Патрулиращите призовават жените по улиците да носят винаги забрадка и никога тесни панталони. Шериатът и удоволствията очевидно са две несъвместими неща.", "date": "2017.07.12", "title": " Шериатска полиция пази нравите в Индонезия"}
{"url": "https://m.offnews.bg/news/Bojni_18771/Konar-Makgregar-se-podigra-na-Flojd-Mejuedar_660321.html", "text": "Ирландската звезда в смесените бойни изкуства Конър Макгрегър се подигра с всичко във външния вид на американския боксьор Флойд Мейуедър по време на официалната пресконференция в Лондон преди битката помежду им на ринга в Лас Вегас на 26 август.Ирландецът първо \"захапа\" Флойд за облеклото, с което е дошъл - спортно памучно горнище.\"Явно не може да си позволи истински костюм. Вижте ме само мен! Отделно всичко му е малко - крачета, главица, ръчички. Ще го смажа за четири рунда, помнете ми думите\", изцепи се Макгрегър, докато Мейуедър кротко слушаше изявлението му.\"Правя каквото си искам, прекарвам си времето страхотно. Мейуедър не е срещал съперник като мен. Бил се е с хора, които са се притеснявали от него, но аз не съм такъв.Пращам го в безсъзнание за 4 рунда и отивам да си харча парите с кеф\", каза още ирландецът.Двамата с Мейуедър ще приберат по близо 100 милиона долара за участието си в наречения Мач на века двубой в столицата на хазарта, който ще протече по правилата на бокса.", "date": "2017.07.12", "title": " Конър Макгрегър се подигра на Флойд Мейуедър"}
{"url": "https://m.offnews.bg/news/Ot-vas_67/Osaden-ot-Toplofikatciia-plati-1300-leva-nasleden-dalg-i-900-lv-reket_660228.html", "text": "Тази история е една от множеството илюстрации на това как граждани често са оставени на произвола на... закона. Всичко в нея се случва напълно законно, но въпреки това справедливостта отсъства.Накратко - Калоян Москов наследява от покойния си баща жилище, а с него и дълг към \"Топлофикация\"-София от 1300 лева. И макар да има доброто желание да плати сумата и дори сключва споразумение с дружеството, това не се оказва достатъчно. Дългът му набъбва почти двойно, до 2100 лева заради порочната, но напълно легална схема с частните арбитражни съдилища и частните съдебни изпълнители, които години наред бяха оставени да кожодерстват.Калоян плаща сумата, защото го грози запор на заплатата. Вместо да си вземе дълга директно, \"Топлофикация\" му завежда изпълнително дело, водено от съдия-изпълнител. Оттук дългът скача без да е ползван нито киловатчас повече енергия или литър топла вода. Начислени са три такси - за юрисконсултска дейност към \"Топлофикация\", за завеждане на делото и за услугата на частния съдебен изпълнител - общо около 900 лева. Резултатът е горчиво познат на много хора - плащаш или си подложен на рекет. Схемата е отработена и прилагана с години, а броят не жертвите никой не може да посочи. Лавината от жалби подобни на тази на Калоян накара омбудсмана Мая Манолова да инициира законови промени, които пресякоха схемата и забраниха потребителски спорове да се отнасят до частни арбитражни съдилища. От януари 2017 г. промените в ГПК вече са в сила.Калоян Москов обаче и до днес не може да приеме случилото се за редно. Предприел е серия от стъпки, в които търси справедливост - макар и със задна дата и при приключило производство. Завежда жалба до прокуратурата, в която се позовава на член от Закона за международния търговски арбитраж. Той казва, че арбитражното решение може да бъде отменено, ако в договора между двете страни няма клауза за арбитражно споразумение. \"Договор с такава клауза нямам\", категоричен е г-н Москов. Преписката му обаче е прекратена, тъй като юрист от \"Топлофикация\" посочва пред прокурора, че дружеството е публикувало общите си условия в национален всекидневник и те влизат в сила 30 дни след публикуването, без да е нужно писмено съгласие на клиентите.Според юристи, с които OFFNews разговаря, случаят е спорен и подлежи на тълкуване, а при приключило производство решението трудно може да бъде отменено. Те съветват хората, попаднали в подобна ситуация, да се обърнат навреме към адвокат. Калоян Москов обжалва постановлението на прокуратурата и настоява за повторно разглеждане. Отговорът все още се очаква.", "date": "2017.07.12", "title": " Осъден от Топлофикация плати 1300 лева наследен дълг и 900 лв. рекет на ЧСИ"}
{"url": "https://m.offnews.bg/news/Sviat-_12/Zhenite-v-Iran-otkazvat-da-nosiat-hidzhab-v-kolite-si_660320.html", "text": "Все по-големият брой ирански жени, които отказват да носят хиджаб по време на шофиране, предизвика сериозни противоречия в ислямската република, съобщава The Guardian.Мнозина в Иран смятат, че салонът на колата е лично пространство, но съдебните власти и полицията не са на това мнение.\"Невидимата част от колата, като багажникът, е лично пространство, но това не важи за видимите части\", твърди Хади Садейди, който е висш магистрат в Иран.Саид Монтазералмади, говорител на иранската полиция, излезе със същото становище. Според него онова, което е видимо за обществото, не е лично пространство, а нормите и правилата трябва да се зачитат и в автомобилите. Той също така предупреди собствениците на автомобили да не използват затъмнени стъкла, за да предотвратят видимостта в колата.Други обаче изразиха сериозно несъгласие.„Законът казва, че пространството в колата е лично. Хартата на правителството за правата на гражданите също твърди, че колата е част от личното пространство и властта е длъжна да го уважава“, съобщиха от официалната иранска информационна агенция „ИРНА“, цитирайки адвокат Хосеин Ахмадиниаз.Яхя Камалпур, член на иранския парламент също подкрепя тезата и смята, че полицията няма право да влиза в него без съдебна заповед.Дебатът започна вследствие на нарастващия разрив между правителството и твърдата съдебна система, която действа независимо от кабинета на Рухани. В същото време конфликтите между жените и иранската морална полиция често се увеличават през лятото, когато температурите се покачват.", "date": "2017.07.12", "title": " Жените в Иран отказват да носят хиджаб в колите си"}
{"url": "https://m.offnews.bg/news/Evropa_18764/Aktcentite-na-balgarskoto-predsedatelstvo-Migratciia-pravosadie-zae_660350.html", "text": "Министерският съвет одобри проекта на програма за българското председателство на Съвета на Европейския съюз. Като председател страната ни ще отправи три послания, съобщават от правителствената пресслужба:България ще търси широк консенсус сред страните членки по важни за гражданите на Европейския съюз въпроси.България като председател на Съвета на Европейския съюз ще работи за изграждане и прилагане на ефективни механизми за повишаване сигурността на гражданите на ЕС, укрепване на контрола по границите и по-ефективно управление на миграционните процеси.От първостепенна важност ще бъде и завършването на реформата на Общата европейска система за убежище, основана на принципите на отговорност и истинска солидарност и финализирането надискусията по актовете, част от правната рамка на тази система.България придава особена важност на задълбочаване на регионалното сътрудничество и развитие на добросъседски отношения. Споделяме важността на т.нар. дневен ред за свързаност (транспортна, комуникационна, инфраструктурна, енергийна) с разбирането, че целта му е подобряване на връзките именно с Единния пазар на ЕС.Потенциална инициатива за дигитална свързаност, която Българското председателство планира да предложи, е поетапно възприемане на правилата за роуминг в Европейския съюз и от страните от Западните Балкани, преминаващо през постепенно намаляване на таксите за роуминг и увеличаване на възможностите за широколентов интернет достъп.За осигуряването на ефективно наказателно преследване на измамите и другите престъпления, засягащи финансовите интереси на ЕС, ще работим приоритетно за институционализирането и стартирането на работата на Службата на Европейския прокурор.България ще се стреми към провеждане на интензивни дискусии за подготовка на новата Стратегия на ЕС за електронно правосъдие 2019-2023 г., както и по темата за електронните доказателства.В областта на семейното право ще се работи приоритетно за приемането на нов Регламент относно компетентността, признаването и изпълнението на решения по брачни въпроси, свързани с родителската отговорност и относно международното отвличане на деца.Ще поставим акцент на Единния цифров пазар като източник на растеж и конкурентоспособност с цел постигане на по-висок дял на потребителите, използващи онлайн услуги, и бързото навлизане на информационните и комуникационни технологии във всички сектори на икономиката.Ще работим за премахване на правните пречки за осъществяване на трансгранична търговия и за постигането на реален напредък за справяне със съществуващите регулаторни бариери, които възпрепятстват установяването и трансграничното предоставяне на услуги в рамките на ЕС.Българското председателство ще работи върху създаване на оптимални условия за силен икономически растеж в Съюза чрез инициативите за укрепване на Икономическия и паричен съюз (ИПС).Ще насочим усилията си за постигане на политическо съгласие по мерките за намаляване на рисковете в банковата система и ще продължим работата по законодателното предложение за създаването на Европейска схема за гарантиране на депозитите като част от мерките за завършване на Банковия съюз.Осигуряването на сигурността на газовите доставки, посредством диверсификация на източниците и маршрутите, защитата на енергийната критична инфраструктура,както и дейностите, свързани с повишаване на енергийната ефективност като принос за намаляване на енергийното потребление, са сред ключовите въпроси, по които Българското председателство ще работи за намиране на устойчиви решения.България ще работи за увеличаване на благосъстоянието на всички граждани на Европейския съюз с насърчаване на сближаване или кохезия, която създава условия за единство и солидарност.Инвестициите в икономически растеж и работни места продължават да бъдат актуален приоритет.От ключово значение е бъдещите параметри на ОСП след 2020 г. да бъдат определени по начин, който да допринесе за подобряване на устойчивостта на земеделските стопанства и гарантиране на стабилно ниво на доходите на земеделските стопани.В рамките на дискусията за бъдещата ОСП Българското председателство възнамерява да постави акцент върху запазване на бюджета на ОСП и на доказалите своята ефективност инструменти от настоящата структура на ОСП, включително схемата за единно плащане на площ и обвързаното с производството подпомагане; както и развитие на устойчиво земеделско производство при опазване на околната среда.До края на декември тази година окончателния текст на Програмата трябва да бъде внесен в Министерския съвет.В същото време стана ясно, че едва 17 от общо 57 мерки от плана за подготовката на председателството са изпълнени.По-голямата част от обществените поръчки са обявени, а редица мерки са в процес на реализация вследствие на сключени вече договори с избрани изпълнители по реда на Закона за обществените поръчки.В рамките на раздел VІІІ „Приоритети и програма на Председателството” почти всички мерки са изпълнени. В следващите месеци ще продължи работата по структуриране на Програмата на България за Председателството по формати на Съвета на Европейския съюз. Окончателният текст на Програмата ще бъде предложен за приемане през декември тази година с оглед необходимостта да бъдат отчетени постигнатите резултати по време на Естонското председателство, уточняват от правителствената пресслужба.В оставащите до края на годината месеци на изключително интензивен режим на работа ще бъдат мобилизирани усилията на всички органи и институции, включени в процеса на подготовката на Българското председателство, за изпълнение на включените в Плана мерки.", "date": "2017.07.12", "title": " Акцентите на българското председателство: Миграция, правосъдие, заетост (обновена)"}
{"url": "https://m.offnews.bg/news/Politika_8/Kak-v-parlamenta-stana-skandal-ot-nishto_660318.html", "text": "С нов скандал бе белязано днешното парламентарно заседание. Бурните спорове между управляващи и опозиция вече станаха запазена марка на 44-то Народно събрание, но днес никой не разбра как от нищо и никаква спогодба, която бе гласувана в дневния ред на заседанието, стана скандал, в който се стигна до изгонване на депутат, до напускане на групата на БСП и до тежки думи. Първата точка днес беше ратифициране на Споразумение за предоставяне на консултантски услуги между администрацията на Министерския съвет и Международната банка за възстановяване и развитие.По време на представянето на доклада изказване направи проф. Румен Гечев от БСП: \"Присъстваме на уникално събитие - правителството на България въобще не го е „еня“ за никакъв парламент и внася договор за 2,4 млн. лева и няма никой от правителството. Няма друг парламент в света, в който се внася предложение за ратификация и няма никой от правителството\". Думите му бяха по повод факта, че в залата нямаше представител на Министерски съвет да обясни за какво става въпрос в това споразумение.За да се изчака този представител, започнаха парламентарните хватки - почивка още в 10 часа, вземане на думата без да има защо, поименна проверка и т.н.В крайна сметка в залата се появи експерт от Министерския съвет, но в това време започна гласуването на законопроекта по предложение на председателя на парламента Димитър Главчев. БСП и без друго има зъб на председателя и вече веднъж депутатите гласуваха оставката му по тяхно искане, а сегашната му постъпка ядоса проф. Гечев, който стана от мястото си и поиска думата. Това предизвика Главчев да изгони депутата, заповядвайки му да напусне залата. Гечев напусна, но с него напусна и цялата група на БСП.Каква точно е спогодбата, не стана ясно, но скандал имаше. Той продължи после и в кулоарите. \"Бях отстранен от пленарна зала, защото настоявах да се изпълни Конституцията и закона – това няма да остане ненаказано\", закани се Гечев. Не стана ясно какво има предвид и дали БСП пак ще иска оставката на Димитър Главчев.Председателят пък отвърна: \"Който ме обвинява в неспазване на правилника, бих го посъветвал първо да го научи и тогава да отправя такива обвинения\".", "date": "2017.07.12", "title": " Как в парламента стана скандал от нищо"}
{"url": "https://m.offnews.bg/news/Obshtestvo_4/Otkriha-tialoto-na-izcheznala-vazrastna-zhena-ot-Veliko-Tarnovo_660326.html", "text": "Полицията във Велико Търново откри тялото на възрастна жена, която повече от 10 дена е била в неизвестност. Лиляна Стойкова е намерена в района, където за последно е била забелязана на 30 юни – 5-ти корпус на великотърновския университет в центъра на града, съобщава БНТ.Оттогава жената е била обявена за издирване. Тя е страдала от склероза и деменция.Тялото ѝ е открито в разкопан строителен ров край сградата на учебното заведение.От Областната дирекция на МВР във Велико Търново заявиха категорично, че няма данни за насилствена смърт.", "date": "2017.07.12", "title": " Откриха тялото на изчезнала възрастна жена от Велико Търново"}
{"url": "https://m.offnews.bg/news/Temida_18762/Prokuraturata-obvini-deputata-ot-BSP-Manol-Genov-za-kupuvane-na-glasov_660329.html", "text": "Специализираното звено \"Антикорупция\" в Софийската градска прокуратура (СГП) привлече като обвиняем Манол Генов – народен представител от 44-тото Народно събрание в организиране купуването на гласове. Това съобщиха от пресцентъра на Прокуратура на Република България.Манол Генов е обвинен в това, че в периода 1 март 2017 г. – 30 март 2017 г. в  , при условията на продължавано престъпление с пет деяния, в съучастие като съизвършител с Николай Христев е организирал предлагането и даването на имотна облага - паричната сума от 25 лв. за глас на живущи в гр. Асеновград физически лица, с цел да ги склони да упражнят избирателното си право в негова полза и в полза на политическа партия на изборите за народни представители, провели се на 26 март 2017 г.За същото престъпление е повдигнато обвинение и на Николай Христев от гр. Асеновград.Манол Генов е с мярка за неотклонение „Подписка“.На 20 юни 2017 г. главният прокурор Сотир Цацаров внесе в Народното събрание искане за снемане имунитета на народния представител Манол Генов. Генов даде съгласие за възбуждане и провеждане на наказателно преследване срещу него. Разследването продължава.", "date": "2017.07.12", "title": " Прокуратурата обвини депутата от БСП Манол Генов за купуване на гласове"}
{"url": "https://m.offnews.bg/news/Obshtestvo_4/Sindikat-plashi-s-masovi-uchitelski-protesti-naesen-zaradi-psihotestov_660314.html", "text": "КТ \"Подкрепа\" заплаши здравния министър проф. Николай Петров с масов учителски протест наесен, ако не бъде променена наредбата, която ги задължи да минават ежегодно на прегледи за психичното им здраве.Наредба 4 от октомври 2016 г. разписа бившият здравен министър д-р Петър Москов. Тя предвижда педагозите да минават на прегледи и да удостоверяват с медицински документи, че не страдат от:- шизофрения;- разстройства на настроението;- психични и поведенчески разстройства, дължащи се на употреба на психоактивни вещества (алкохол и наркотици);- епилепсия;- персистиращи налудни разстройства, свързани с личностова и поведенческа промяна;- психични разстройства на личността и поведението, дължащи се на мозъчно заболяване;- педофилия;- органични психични разстройства – деменция при болестта на Алцхаймер, съдова деменция, други деменции;- белодробна туберкулоза с бацилоотделяне.Документът изисква учителите да го правят преди постъпване за първи път на работа в училище, а останалите педагози - всяка година.Учителите бяха категорични, че това ги обижда, създаде се напрежение и малко след обнародването на наредбата започна и работата по промяната ѝ. В работната група се включиха представители на здравното и образователното министерство, социалните партньори и изходът от обсъжданията им бе решението прегледи да не се правят задължително всяка година, а да се изискват при постъпване за първи път на работа като учител.Това решение така и не видя бял свят - и до момента промени няма и затова председателят на синдикат \"Образование\" Юлиян Петров попита днес кога ще се преработи \"скандалната\" наредба.\"През месец ноември 2016 г. работна група във формат представители на МОН, МЗ и социалните партньори се договори за промяна на чл. 5 от горецитираната наредба. С тази промяна не се накърнява авторитетът на българския учител и не се навяват помисли за корпоративни интереси на МЗ\", се казва в писмото му.От профсъюза допълват, че ежегодните тестове за почти 100 хилядите учители и директори струват поне 10 млн. лева - разход, който не могат да поемат нито образователната, нито здравната система. Учителските синдикати пък се заканват, че \"категорично няма да позволят педагогическите специалисти да плащат недоразумението на законотворците\".\"Вече осем месеца промяната в скандалната Наредба №4, поради незнайни причини, не се е случила. Нещо повече – дори няма предложен проект за промяна в сайта на Министерство на здравеопазването\", отбелязват от \"Подкрепа\".\"Българските учители не знаят каква е причината за осем месеца колебание на Министерство на здравеопазването. Става въпрос за промяна на две изречения в наредбата, които биха внесли спокойствие в системата\", пише още Петров до министъра.Синдикатът призовава учителите да не бързат с прегледите, защото се чака съгласувана вече промяна и напомня на ръководството на МЗ, че е \"крайно време\" да изпълни ангажимента, който е поело на отраслов съвет на Министерството на образованието и на Министерството на здравеопазването през 2016 г.\"Уверявам Ви, че ако това не се случи в рамките на месец, то през септември ще последва протест на 92 хиляди учители и директори\", пише Юлиян Петров до здравния министър проф. Николай Петров.", "date": "2017.07.12", "title": " Синдикат плаши с масови учителски протести наесен заради психотестовете на Москов"}
{"url": "https://m.offnews.bg/news/Koloezdene_18819/Dzhiroto-tragva-ot-Erusalim-prez-2018-godina_660323.html", "text": "Една от трите най-престижни прояви в шосейното колоездене Джиро д’Италия ще стартира от Ерусалим през следващата година, съобщава Cycling Weekly.Новината е революционна, тъй като до този момент единствено Джирото в стогодишната си история не беше напускало пределите на Италия.Подобни случаи са обичайни за Тур дьо Франс, както и за Вуелтата на Испания. Нещо повече - Джирото не просто няма да стартира в Италия, а ще напусне Европа.Плановете са в Израел да има два етапа. Първият ще е индивидуално бягане по часовник, а втория ще е в южна посока до столицата Тел Авив.\"Добре поне, че няма да тръгне от САЩ. Все пак Израел не е далеч. Ако организацията е на ниво, то не би имало проблеми\", коментира новината състезателят на Астана Андрей Гривко.", "date": "2017.07.12", "title": " Джирото тръгва от Ерусалим през 2018 година"}
{"url": "https://m.offnews.bg/news/Stil_18811/Kade-otivat-drehite-koito-vrashtame-za-retciklirane_660330.html", "text": "одеялаКъде отиват дрехите ви, след като ги върнете за рециклиране? В западните държави, а все по-често и у нас, магазини и банки за дрехи предлагат контейнери за непотребни облекла и текстил.Но какво се случва с тях, щом напускат контейнерите? Малко хора знаят, че индийският град Панипат е меката на рециклираните дрехи. Изпратените за преработване най-често попадат точно там и по-рядко в други градове в Индия, Пакистан или Русия, разказва в репортаж Би Би Си. Затова Панипат често е наричан \"световната столица на боклука\".В глобална търговия с дрехи втора всяка година се купуват и продават милиарди стари дрехи. Най-големият вносител е Индия. В Панипат пристигат тонове дрехи от цял свят. На входа на града се извива дълга опашка от камиони, които чакат да влязат. Те идват от пристанищния град Кандла на западното крайбрежие на Индия, където корабите носят контейнери, пълни с износени дрехи и текстилни изделия от цял ​​свят. Местните ги наричат \"повредени дрехи\".В Индия използваните дрехи могат да се внасят в две различни категории - едната е „повредени“, а другата – годни за носене. За първата не се изисква лиценз от държавата. За втората се изисква такъв, за да се защити местното производство.Повредените дрехи отиват в преработвателни фабрики, където работниците първо премахват копчетата, циповете и етикетите от плата. След това дрехите се сортират на камари според техния цвят: червени, сини, зелени и голямо количество черни. Тук попадат и много от дарените за благотворителност дрехи, които не са стигнали до някой бнуждаещ се - могат да се намерят всякакви облекла, от масови марки до дизайнерски изделия.След като бъдат разпределени по цветове, дрехите попадат в машини, които разкъсват плата на дребни парцалчета. Те, от своя страна, попадат в друга машина, която смесва нишките от различни материи - вълка, памук, изкуствени платове, за да изработи от тях прежда. От всеки 3 тона плат се получава тон и половина прежда. От нея се прави рециклиран текстил. После тъканите се ползват главно за направата на .„Те се използват като спасителни материали по време на бедствия - така че при всяко цунами, циклон или земетресение - навсякъде по света, вие виждате тези одеяла. Ако не се използват за тази цел, се продават за около 2 долара“, допълва собственикът на фабрика за рециклиран текстил Ашвини Кумар.\"Африка е най-големият потребител на това, което се прави тук. Почти всички търговци посещават редовно пазарите в африканските страни, за да намерят нови купувачи за рециклираните тъкани\", добавя той.„След като дрехите стигнат до Индия - митническите такси, транспортът, складирането, електроенергията и разходите за труд се увеличават. Нашите потребители в Африка искат евтини одеяла и се борим да запазим ниските цени“, споделя още собственикът.Промишлеността е засегната и от силната конкуренция на по-евтините изкуствени влакна. Пауън Гарг, президент на търговския орган на All India Woolen & Shoddy Mills Association, казва, че индустрията вече се е свила драстично. „Преди тук работеха повече от 400 фабрики. Сега са по-малко от 100. Промишлеността не се справя добре. Всеки ден една фабрика затваря или намалява производството. По-рано работехме 24 часа в денонощието, сега едва има една смяна на ден“, казва той.„Това, което правим тук, е важно. Помислете за въздействието върху околната среда, ако не използваме тези огромни планини от отпадъци. Ако Индия продължава да се свива, това няма да бъде просто наш проблем. Западът трябва да ни помогне. Не мога да си представя да изхвърля дреха на боклука и тя да си остане там“, споделя Кумар.", "date": "2017.07.12", "title": " Къде отиват дрехите, които връщаме за рециклиране"}
{"url": "https://m.offnews.bg/news/Ikonomika_59/Sedem-NPO-s-zhalba-v-Briuksel-Bez-magistrala-v-Kresnenskoto-defile-I_660322.html", "text": "Седем неправителствени организации внесоха днес официална жалба в Европейската комисия, в която се описват нарушенията на Европейското природозащитно законодателство, причинени от строителството на финансираната с европейски средства автомагистрала “Струма”. Общият сигнал е подписан от организациите Приятели на Земята Европа (Friends of the Earth Europe), Мрежата CEE Bankwatch Network, Екологично сдружение “За Земята” / Приятели на Земята България, Сдружение за дива природа “БАЛКАНИ”, Институт за зелена политика, Информационен и учебен център по екология и Училище за природа Влахи.Жалбоподателите предупреждават, че ако финалната отсечка от магистралата бъде построена през Кресненското дефиле, това ще бъде катастрофално за защитените видове растения и животни в региона. Проломът е част от мрежата Натура 2000, защитен по Европейската директива за хабитатите.В жалбата, те настояват Комисията да разследва нарушенията на Европейското законодателство, което може да доведе до осъждане на България от Европейския съд и заплащане на тежки глоби. Кресненското дефиле, с дължина 16 километра, е районът с най-голяма концентрация на биоразнообразие в България с 92 защитени видове и част от Европейската Натура 2000 мрежа. За сравнение, на един квадратен километър от Кресненското дефиле живеят повече видове пеперуди, отколкото в цяла Великобритания.Експерти от неправителствените организации посочват в жалбата, че  и спазвайки Европейското законодателство.Въпреки това, през април, българското правителство обяви .Неправителствените организации, твърдят, че това ще унищожи безвъзвратно уникалната природа и е в нарушение на Европейското природозащитно законодателство. Магистрала през пролома, ще отнеме и възможностите за развитие на алтернативен туризъм в региона.Българското правителство вече е напреднало с построяването на магистралата от двете страни на дефилето, което е довело още повече до увеличаване на трафика през него. Жалбата отбелязва, че това води до две нарушения на Европейската директива за хабитатите и вече причинява увеличено въздействие на смъртността по пътя за животните и намаляване на популациите на значителен брой защитени видове. Според екоактивистите това е резултат от увеличения трафик, поради построяването на магистралата от двете страни на дефилето, създавайки биокоридор с тесен фронт на миграция. Особено са намалели видове като сухоземни костенурки, леопардов смок, ивичест смок, 12 вида прилепи. Сравнителен мониторингов доклад за 10-годишен период предполага, че някои от видовете като ивичестия смок, е възможно напълно да са изчезнали от дефилето. Популацията на други дребни видове, които живеят по продължение на дефилето и съществъващия път са намалели между 50 и 93 процента.През декември 2016 г., Европейската комисия публично заяви, че Все още няма финално решение коя от предложените алтернативи ще бъде избрана. До няколко месеца се очакват резултатите от новата Оценка по въздействие на околната среда. След излизането на доклада, местната общност и широката общественост ще могат да изразят своето мнение за предложените маршрути на магистралата, а финалното трасе ще трябва да бъде одобрено от Европейската комисия. Ако Комисията или Европейския съд открие нарушения на Европейското природозащитно законодателство, Българското правителство ще трябва да върне европейско финансиране на стойност близо 756 милиона евро.", "date": "2017.07.12", "title": " Седем НПО с жалба в Брюксел: Без магистрала в Кресненското дефиле. Измират прилепи и смокове"}
{"url": "https://m.offnews.bg/news/Politika_8/Noviiat-softuer-za-GDBOP-e-za-svaliane-na-informatciia-ot-veche-izzeti_660338.html", "text": "Софтуерът, купен наскоро за Главна дирекция \"Борба с организираната престъпност\" (ГДБОП) за 18 хиляди лева, е за сваляне на информация от вече иззети мобилни устройства, на хора с повдигнато досъдебно производство. Това каза пред журналисти министърът на вътрешните работи Валентин Радев. Колкото повече информация може да добиваме по този законен начин, толкова по-добре за сигурността на гражданите. На МВР това му е работата - да се грижи за сигурността ни, каза Радев.По-рано днес в парламента от БСП поискаха оставката му за възможността КАТ да проверява задълженията и на пътниците в автомобилите, Радев каза, че оставката му се иска само от един човек. Промените в Закона за движение по пътищата, където са отговорностите на КАТ, са приети през февруари и са обсъждани и от депутатите от БСП, допълни той.Колкото повече ни следят законно, толкова по-добре за сигурността на гражданите, коментира Радев. По му няма нищо излишно, което да засяга интересите на хората. „Аз си позволих да кажа още, че колкото повече такава информация можем да добиваме по този начин – законен, толкова по-добре за сигурността на гражданите. На МВР това му е работата - да се грижи за общата сигурност в държавата. Надявам се вече да работят с този софтуер колегите и да го владеят добре. Това е добре за всички граждани“, коментира той.", "date": "2017.07.12", "title": " Новият софтуер за ГДБОП е за сваляне на информация от вече иззети устройства"}
{"url": "https://m.offnews.bg/news/Politika_8/BSP-iska-ostavka-na-Radev-zaradi-proverki-koj-kade-s-kogo-patuval_660325.html", "text": "БСП поиска оставката на министъра на вътрешните работи Валентин Радев. \"Призоваваме премиера Бойко Борисов да поиска оставката на министъра на МВР, преди това да се случи под обществен натиск\", каза на брифинг депутатът от БСП Красимир Янков.Причината за исканата оставка е, че МВР-министърът прилагал \"полицейщина\", тъй като поискал полицията да проверява освен шофьорите на колите и пътуващите в тях. „Полицейщина, която ще установява кой с кого и кога пътува и данните от проверката ще се регистрират от системата\", обясниха от БСП. Янков каза още, че не за първи път ГЕРБ се опитва чрез свои кадри или с \"безумни импровизации на законотворчество\" да оказва натиск върху граждани и юридически лица.„Министърът на вътрешните работи смути обществеността със своите възгледи за законосъобразното функциониране на службите за сигурност. Този човек е заплаха за демокрацията. Отстраняването му от този пост вече не е нужно само да функционира нормално МВР, а защото неговата позиция не съответства на заемания от него пост“, посочи Красимир Янков.\"Съвсем нормално е за опозицията БСП винаги да искат оставка\", отговори на исканията зам.-председателят на ГЕРБ Цветан Цветанов. По думите обаче няма повод оставката на МВР-министъра да бъде поискана. Цветанов припомни и времето, когато и той в качеството си на министър на вътрешните работи бе обвиняван в неправомерно подслушване. ", "date": "2017.07.12", "title": " БСП иска оставка на Радев, заради проверки кой, къде, с кого пътувал"}
{"url": "https://m.offnews.bg/news/Obshtestvo_4/Tragna-podpiska-auditoriia-v-SU-da-nosi-imeto-na-Kristian-Takov_660337.html", "text": "В интернет тръгна подписка за наименуване на аудитория в СУ на името на доц. Кристиан Таков. Известният юрист и правозащитник почина вчера на 51-годишна възраст.Автор на подписката е журналистката Татяна Ваксберг. Още в първите минути над 100 души подкрепиха идеята. Ако и вие смятате, че аудитория в в Софийския университет “Св. Климент Охридски” трябва да носи името на доц. Кристиан Таков може да  ", "date": "2017.07.12", "title": " Тръгна подписка аудитория в СУ да носи името на Кристиан Таков"}
{"url": "https://m.offnews.bg/news/Kultura_33/Perkusii-na-zhivo-afrikanski-i-latino-ritmi-sas-zdrav-bas-shte-raztar_660335.html", "text": "Дългогодишните любимци на австралийската музикална сцена Kenyaa, Mista Monk и Future Roots, обединени в триото Afrik Futurism се присъединяват към списъка с артисти на тазгодишния Vola Open Air.Музиката им съчетава африкански и латински ритми, преплитащи се с тежки бас звуци, а перкусиите на живо придават уникалния характер на изпълнението на австралийците. обича джаз, соул и фънк. Неговият проект \"Тhe Bird\", известен с динамичните си изпълнения, се смята за първото живо електронно изпълнение в Австралия. Заедно с \"птицата\" Kenyaa обикаля Австралия, Европа и Америка. черпи от богата музикална традиция под менторството на майстори на ударните инструменти в Австралия, Куба, Сенегал и Индия. Излиза на една сцена с международни музикални икони Yotho Yindi, Luciano и JBOOG по концерти из целия свят. В Австралия често може да бъде забелязан да свири със собствената си група за перкусии в нощни клубове и на ъндърграунд събития. има зад гърба си 16 годишен опит като MC и продуцент. Той обикаля по фестивали из цяла Европа и Африка. По време на тези обиколки става свидетел на процъфтяващата клубна сцена в Африка и развива здравословна мания по африканската електронна музика. На родната сцена в Австралия е разпознаваемо лице, чиито мощен рап може да бъде чут както по клубове и фестивали, така и на записи.Промо билетите вече са изчерпани, а редовните пропуски са на цена от 25 лева в мрежата на Повече информация за фестивала ще намерите в официалния сайт на .", "date": "2017.07.12", "title": " Перкусии на живо, африкански и латино ритми със здрав бас ще разтърсят сцената на Vola Open Air"}
{"url": "https://m.offnews.bg/news/Ikonomika_59/Ilian-Georgiev-stava-glaven-izpalnitelen-direktor-na-BAKB_660332.html", "text": "Надзорният съвет на БАКБ АД одобри решението на Управителния съвет, сегашният изпълнителен директор Илиан Георгиев да бъде избран за главен изпълнителен директор на банката. Той е член на Управителния съвет на “Българо-американска кредитна банка” АД от януари 2012 г., а от септември 2013 г. е изпълнителен директор.Новият главен изпълнителен директор на банката е магистър по икономика от Университета за национално и световно стопанство, специалност „Счетоводство и контрол“. Той изгражда професионалния си опит през годините, преминавайки през различни позиции в банковата система.От 2011 г. до назначаването му за изпълнителен директор г-н Георгиев заема поста директор дирекция „Кредитиране“ в банката.Преди да се присъедини към ръководния екип на „Българо-американска кредитна банка“ АД, в периода септември 2003 – ноември 2011 г. заема мениджърски позиции като ръководител управление „Големи корпоративни клиенти“ и заместник-ръководител на управление „Корпоративно банкиране“ в „Юробанк И Еф Джи България“ АД (Пощенска банка).В периода април 1998 – август 2003 г. е част от екипа на „Стопанска и инвестиционна банка“ АД, като през 2001 г. е назначен на поста ръководител отдел „Корпоративни кредити“.Управителният съвет на БАКБ се запазва в досегашния си състав:председател на Управителния съвет и изпълнителен директор  член на Управителния съвет и главен изпълнителен директор  член на Управителния съвет и изпълнителен директор  член на Управителния съвет и изпълнителен директор  член на Управителния съвет", "date": "2017.07.12", "title": " Илиан Георгиев става главен изпълнителен директор на БАКБ"}
{"url": "https://m.offnews.bg/news/Futbol_18793/TcSKA-Sofiia-pozdravi-Dimitar-Penev-za-72-ata-mu-godishnina_660340.html", "text": "Ето какво написаха  \"червените\":Вицешампионът ЦСКА София използва официалния си сайт, за да отправи пожелания по повод 72-ия рожден ден на легендарния бивш играч и треньор на ЦСКА и националния отбор Димитър Пенев, който празнува днес.Днес своя 72-ри рожден ден празнува почетният президент на ЦСКА Димитър Пенев. Легендата на армейците и българския футбол играе с червения екип между 1964 и 1977 година, като записва 329 мача и 24 гола.Като футболист на ЦСКА той печели 7 титли на България и 5 пъти триумфира с Купата на Съветската армия, а като треньор на тима извежда армейците до 3 шампионски титли и 4 купи.За националния отбор на България Димитър Пенев изиграва 90 мача и вкарва 2 гола. Участник е на Световните първенства през 1966, 1970, 1974.Като селекционер на \"лъвовете\" той извежда тима до четвъртото място на Световното първенство по футбол през 1994 година в САЩ, а също така води отбора и при първото класиране на България на европейски финали през 1996 година.Обявен е за треньор номер 1 на XX век на страната. Награден е с орден \"Стара планина\"- първа степен. През 2016 година е обявен за почетен президент на ЦСКА.Ръководството, спортно-техническият щаб и всички служители на Футболен клуб ЦСКА пожелават на Димитър Пенев много здраве, щастие и дълголетие.", "date": "2017.07.12", "title": " ЦСКА София поздрави Димитър Пенев за 72-ата му годишнина"}
{"url": "https://m.offnews.bg/news/Obshtestvo_4/Kak-da-nosite-damskata-si-chanta-za-da-ne-navredite-na-garba-si_660355.html", "text": "Не носете чантата на едно рамоЗамисляли ли сте се, че носенето на дамска чанта, особено когато тя е голяма и тежка, би могло да ви навреди? Едва ли… Вероятно и вие сте от дамите, които предпочитат да поставят в една чанта всичко необходимо, но тя винаги се оказва недостатъчна. Ето защо избирате по-голяма чанта. Гардеробът ви вероятно изобилства от големи чанти, в които може да бъде побрано всичко, което евентуално ще ви потрябва през деня. Както и много вещи, които не бихте използвали. Но от всичко това страда вашето тяло.Ако в продължение на дълго време заемате една и съща поза, носейки няколкокилограмова чанта върху себе си, това може да се окаже причина не само за мускулни болки, но и за плексит и възпаление на нервите, както и за изкривяване на гръбначния стълб. Ето защо е нужно да следвате няколко съвета, които ще помогнат да избегнете в известна степен евентуалните заболявания.Почти всяка дама носи чантата си на едно и също рамо. Обикновено предпочитанията зависят от това дали човек е левичар, или не. Редно е обаче . Тази малка стъпка би могла да доведе до здравословни ползи за тялото ви.Когато сложите тежката чанта на рамото си, то се повдига, за да запази баланса на тялото. Това може да доведе до гръбначно изкривяване.Освен това е важно да запомните, че е по-добре да премахнете всички излишни вещи от чантата си. Леката чанта не би довела до проблеми и усложнения.Много голяма част от жените предпочитат да носят чантата си на един от лактите си. Но това би могло да доведе до увреждане на лакътната кост и дори до възпаление на сухожилията на крайниците. Ето защо носенето на чанта върху рамото е за предпочитане пред непрекъснатото й носене на лакътя.Чантите през рамото са много актуални. Освен това те са наистина удобни. Но ако тежат четири килограма, без съмнение ще доведат до проблеми в някакъв момент. В случай че и вие предпочитате този тип чанти, редно е да знаете, че е правилно да .Запомнете, че независимо по какъв начин ще носите чантата си, ако тя е твърде тежка, това ще окаже влияние на тялото ви и здравето ви. Ето защо, ако не използвате вещ, която носите в чантата си повече от няколко дни, махнете я.Сами ще се убедите, че по-голямата част от предметите в нея са непотребни. Така може би ще решите, че имате нужда от нова чанта – по-малка. А такава можете да намерите в .", "date": "2017.07.12", "title": " Как да носите дамската си чанта, за да не навредите на гърба си"}
{"url": "https://m.offnews.bg/news/Leka-atletika_18783/Paraolimpietc-zagina-po-vreme-na-trenirovka-v-London_660336.html", "text": "Параолимпиецът от Обединените арабски емирства Абдула Хаеаей е загинал по време на тренировка в Лондон преди световното първенство от 14 до 23 юли.36-годишният състезател по хвърляне на копие е бил убит от паднал метален стълб, част от спортните съоръжения за хвърляне на диск на стадиона.Пристигналите спасители само констатирали, че мъжът е загинал на място.\"Опустошени сме от случилото се. Мислите ни са със семейството, близките и приятелите на Абдула.Изразяваме съболезнованията си и на олимпийския комитет на ОАЕ. Всички сме в шок от случилото се\", коментира шефът на международния параолимпийски комитет Филип Крейвън.В памет на загиналия атлет световното първенство ще започне с минута мълчание.", "date": "2017.07.12", "title": " Параолимпиец загина по време на тренировка в Лондон"}
{"url": "https://m.offnews.bg/news/Politika_8/Donchev-i-Bachvarova-shte-pomagat-na-BAN-da-upravliava-finansite-si_660347.html", "text": "Вицепремиерът Томислав Дончев и началникът на кабинета на премиера Румяна Бъчварова, ще са представители на правителството в Съвета на настоятелите на Българската академия на науките (БАН), реши правителството.Съветът на настоятелите подпомага дейността на БАН за ефективно управление на финансовите средства, собствеността, стратегическото развитие и при определяне на приоритетите в научноизследователската дейност.Той е с четиригодишен мандат и се състои от 16 членове, двама от които са представители на правителството. В Съвета на настоятелите на БАН участват и представители на Националното сдружение на общините, на националните представителни организации на работодателите, Съвета на ректорите, научните организации, председател на БАН от предходен мандат, учени от Общото събрание на БАН, чуждестранни учени, предложени от Европейската научна фондация и от Европейската федерация на националните академии на науките, председателят на постоянната парламентарна комисия по образование и наука и представител на дарителите на БАН.Съветът на настоятелите предлага мерки за постигане на целите, заложени в европейските стратегии за научни изследвания и иновации, и съдейства за създаване на иновационни центрове за производствена, внедрителска и други дейности, свързани с приложението на научните резултати. Една от функциите на Съвета е да прави мотивирани предложения до Общото събрание за изменение и допълнение на устава на БАН, за създаване, преобразуване и закриване на академични институти и структурни звена, както и да предлага финансови и други необходими механизми за съвместна научна, образователна и приложна дейност с висшите училища и търговските предприятия.", "date": "2017.07.12", "title": " Дончев и Бъчварова ще помагат на БАН да управлява финансите си"}
{"url": "https://m.offnews.bg/news/Politika_8/Pravitelstvoto-shte-obsadi-prioritetite-na-balgarskoto-predsedatelstvo_660298.html", "text": "Приоритетите на българското  на Съвета на ЕС ще бъдат обсъдени на заседанието на правителството в сряда.На заседанието ще бъде разгледан първият проект приоритети, сред които са европейска перспектива за Западните Балкани, единен енергиен пазар и повишаване сигурността по границите. Трябва да бъде приет и календарът на събитията.Над 2000 срещи и заседания ще бъдат проведени в рамките на българското председателство, 300 в София и над 1600 в Брюксел, Люксембург и Страсбург. Конкурентоспособност, социална политика, единен електронен пазар и вътрешна сигурност са основните приоритети по време на ротационното председателство на Естония, България и Австрия.", "date": "2017.07.12", "title": " Правителството ще обсъди приоритетите на българското председателство на ЕС"}
{"url": "https://m.offnews.bg/news/Ikonomika_59/GERB-dade-nazad-Plashtaniiata-v-broj-shte-sa-do-5000-lv_660342.html", "text": "Плащанията в брой да бъдат до 5000 лв от 1 януари 2018 - това предлага ГЕРБ.  Поправката си правят сами, след като именно по тяхно предложение бе променен Данъчно-осигурителният процесуален кодекс на първо четене преди няколко седмици. Тогава депутатите гласуваха и решиха, че таванът ще е 1000 лева.  ГЕРБ вече са внесли предложението за това и то ще бъде обсъдено на второ четене при гледане на закона, съобщи в парламента председателката на комисията по бюджет и финанси Менда Стоянова.Според приетите преди седмица промени се предвиждаше лимит до 5000 лв от 1 август тази година, до 3000 лв от 1 януари 2018 г. и до 1000 лв през 2019 г.Поправката обаче беше крайно атакувано от юристи и бизнеса, които обвиниха управляващите, че работят в услуга на банките, които ще печелят от такси. А мотивите на ГЕРБ до скоро бяха, че мярката ще намали значително сивата икономика.ГЕРБ се вслушахме в критиките, обясни Стоянова. Тя добави, че след проведени срещи с бизнеса и експерти снощи на заседание на парламентарната група на партията са взели решението, че прагът за кешовите плащания трябва да е 5000 лева.", "date": "2017.07.12", "title": " ГЕРБ даде назад: Плащанията в брой ще са до 5000 лв."}
{"url": "https://m.offnews.bg/news/Sviat-_12/Tramp-ne-znael-za-ruskata-sreshta-na-sina-si_660300.html", "text": "Синът на американския президент Доналд Тръмп твърди, че не е казвал на баща си за срещата с руската адвокатка, която трябвало да му осигури компромат срещу Хилари Клинтън. Доналд Тръмп-младши казва пред \"Фокс нюз\", че срещата с Наталия Веселницкая през юни 2016 г. не била нищо особено, но признава, че е трябвало да подходи по съвсем различен начин.Вместо да отклони поканата по имейл за среща, на която да получи компромати срещу Клинтън от Кремъл, той с радост я приел.В същото време, американските власти разследват руска намеса в президентските избори в САЩ.Тръмп отрича да е знаел и изобщо за намеса на Русия в изборите.Попитан от журналиста от \"Фокс нюз\" дали е казал на баща си за миналогодишната среща Тръмп-младши отговаря: \"Не. Тя просто не беше нищо. Нямаше нищо за казване.\"\"Имам предвид, че дори нямаше да си спомня за нея, докато вие не започнахте да ровите тези неща. Беше буквално само 20 пропилени минути, което беше срамота\".", "date": "2017.07.12", "title": " Тръмп не знаел за руската среща на сина си"}
{"url": "https://m.offnews.bg/news/Obshtestvo_4/Chetvarti-den-16-godishno-momche-e-v-neizvestnost-sled-kato-blasna-ho_660301.html", "text": "16-годишният Кристиян, който блъсна четирима пешеходци край Триград и след това избяга, вече четвърти ден е в неизвестност. От полицията работят и над версията момчето да е избягало в Гърция.След  момчето беше обявено за общодържавно издирване. Пострадалите са туристи, които се прибирали от вечеря пеша по пътя към селото.Местните жители не са виждали Кристиян вече трети ден. Очевидци на инцидента разказват, че Кристиян е бил много уплашен, когато е изоставил колата и побягнал. Кметът на селото каза пред Нова тв, че групи от местни жители всеки ден издирват момчето. Според него момчето се намира в района на близкия хълм, откъдето може да наблюдава какво се случва в селото. Той обясни, че момчето сигурно е много уплашено и за това трябва да се намали полицейското присъствие в селото. В тази връзка в гората са разлепени съобщения, че при катастрофата няма убити, а само един леко е пострадал.Кметът обясни, че колата не е предоставена от бащата. Автомобилът бил оставен за ремонт, откъдето момчето на своя воля го е взело и подкарало. \"Бащата е софиянец, а майката е от Триград, много добри хора, които не са агресивни\", каза кметът. Горският служител Ясен Ушев поясни, че редовно се обикаля целият район около селото. \"Навсякъде търсим, просто трудно се намира човек, който не иска да бъде намерен. Сухо е времето, няма как да намерим следи, да се надяваме, че сам ще се предаде\", каза той.", "date": "2017.07.12", "title": " Четвърти ден 16-годишно момче е в неизвестност, след като блъсна хора в Триград"}
{"url": "https://m.offnews.bg/news/Obshtestvo_4/Obiaven-zhalt-kod-za-opasni-goreshtini-dnes_660297.html", "text": "Предупредителен жълт код за опасно високи температури е издаден за 25 области в страната. Предупреждението не важи само за три области от страната - Добрич, Варна и Бургас.Времето днес ще бъде слънчево, като максималните температури ще достигнат между 33° и 38°. Очаква се около и след обяд да се развие облачност, като на отделни места ще превали и прегърми. В западната част от страната ще духа слаб северозападен вятър, в Източна - югоизточен. Над Черноморието ще бъде предимно слънчево със слаб югоизточен вятър. Максимални температури между там ще бъдат между 26° и 29°. Температурата на морската вода е 21°-27°. Над планините ще бъде предимно слънчево. Около и след обяд ще се развива купеста и купесто-дъждовна облачност и на места ще превали и прегърми. Ще духа умерен запад-северозападен вятър. Максималната температура на височина 1200 метра ще е около 28°, на 2000 метра – около 22°.", "date": "2017.07.12", "title": " Обявен жълт код за опасни горещини днес"}
{"url": "https://m.offnews.bg/news/Koloezdene_18819/Hrabriiat-oloven-vojnik-na-velosiped_660305.html", "text": "Китай. Началото на 90-те.Три седмици на огромно медийно внимание (и това го пиша като човек, който работи в Евроспорт и знае за какво става въпрос). Всеки ден още от сутринта - стотици километри по пътищата покрай хилядите събрали се хора - през миналата година техният брой беше общо 12 милиона.С подкрепата на отбор, който разполага с най-доброто медицинско оборудване, и за сигурността ти се грижат специални екипи. И всичко това се предава на живо в цял свят. Заедно с болката, триумфа, радостта и тъгата, изпитвани от състезателите. Не случайно Тур дьо Франс е най-великото колоездачно състезание в историята. И тези, които печелят в Париж, остават в историята. Под Триумфалната арка финишира и друго колоездачно събитие: Париж - Брест - Париж. Това състезание се организира от 1891-а година насам. И то от същите хора, които през 1903-а започват да правят Тур дьо Франс. Париж - Брест - Париж се провежда на всеки четири години и е известно като най-дългото, най-трудното и най-впечатляващо колоездачно събитие.Атлетите, които участват в него трябва да са спечелили състезания на 200, 300, 400 и 600 км, за да участват в 1200-километровата обиколка. Правилата са различни - хората имат времеви лимит за завършване, не могат да получават помощ от моторизиран автомобил и трябва да си купуват сами по пътя нещата, които консумират.Организаторите на Париж - Брест - Париж правят подобни ултра състезания по цял свят, но разбира се, всички те са далеч от блясъка и покритието на Тур дьо Франс. Но пък от друга страна, макар и далеч от колосалното медийно внимание, те събират много повече участници от елитната група от 21 отбора с шест колоездача, които получават възможност да започнат Обиколката.Тур дьо Франс е мечта за всеки колоездач, без значение от коя част на света идва. Но много често тази мечта не се реализира и професионалистите трябва да се примирят с по-различни успехи. Оттеглянето на Дън Сяопин след протестите на площад Тиенанмън не помага особено на положението в страната - все повече държавни предприятия се закриват, а корупцията и безработицата нарастват.Най-източната провинция Шандун се ориентира по-бързо от други и приема някои от първите специални икономически зони - в Дзинан, в Циндао - което дава прекрасни възможности за един 19-годишен младеж. Светлото бъдеще е само на ръка разстояние.И приказката рязко свършва, защото главният герой в нея губи левия си крак в катастрофа. \"Знаех, че животът ми ще бъде много по-мизерен, ако просто се откажа. Но опитах - всичко в мен беше счупено, самосъжалявах се и дори отказвах да ходя с патерици. Опитах да се самоубия и не успях. Тогава съпругата ми Дон Юанси се омъжи за мен срещу волята на родителите си. Заради нея реших да се боря\", казва Уан Йонхай.Майка му и баща му са прости фермери, така че той не може да им помага с почти нищо. Опитва се да работи във фабрика, после продава плодове... На 22 години за първи път се качва на велосипед - просто в опит да покрива по-голямо разстояние. И това променя живота му. Той става изключително добър, но не го знае.\"Самотата на бегача на дълги разстояния\" е разказ от Алън Силитоу. Чух за него за първи път от едноименната песен на Iron Maiden и после намерих и книгата. Разказът е за Смит - тийнейджър от Нотингам, който няма кой знае какви специални интереси и шансове в живота, и се занимава с дребни престъпления.Смит обаче се насочва към бягането на дълги разстояния като метод на емоционално и физическо бягство от действителността. Той става наистина добър и получава специално предложение от пансиона си - ако спечели важно състезание, последните му шест месеца ще са на олекотен режим. Прилича на Йонхай, нали?Само че приликите между действителността и книгата свършват дотук. Защото Смит се справя с лекота до последните метри преди финала, когато се заковава на място. Секундите изтичат, а той не мърда въпреки виковете на зрителите - целенасочено оставя да го изпреварят, за да демонстрира свободен дух и независимост пред ръководството на пансиона.Йонхай обаче разбира, че е добър едва осем години по-късно, когато вижда в родния си град група хора в затруднено положение, които карат велосипеди. Тогава той вече има нова работа – кара триколка-велотакси. И с нея успява да ги изпревари.Впечатлени, хората от щаба на националния отбор го подлагат на тестове, които той издържа с лекота. Провинциалната федерацията на хора в затруднено положение му осигурява състезателен велосипед и така започва нова глава в приказката му - на 32 години той става професионален колоездач. Съпругата му не е съгласна, защото се подлага на ужасно изтощителен режим - всяка сутрин става по изгрев слънце и изминава 50 километра по страничните пътища, преди да се върне в 9:00, за да започне работа с велотаксито си. И въпреки болката, той тренира пет дни в седмицата в следващите четири години.Резултатът идва през 2006-а - златен медал на Параигрите на Китай и бронзов през 2007-а на световното първенство по параколоездене в Колумбия. Финансовото измерение на успеха е $ 13 800.\"Това е най-голяма сума пари, която съм виждал в живота си. Аз съм син на фермери и именно бедността ме накара да мечтая за повече\", казва Уан. Очаква се следващата година да е тази на триумф и той е фаворит в Параигрите на Китай. Контузия обаче води до отказването му и той изпуска големия си шанс за участие на Параолимпийските игри.Времето не забавя своя ход и макар че през 2011-а Уан взима два сребърни и един бронзов медал на Параигрите на Китай, нашият герой знае, че вече не може да бъде достоен съперник и в края на годината напуска националния отбор на страната.През 2013-а Йонхай прави нещо почти немислимо - без да участва официално, кара наравно с останалите колоездачи в обиколката на езерото Цинхай и завършва всичките 13 етапа, изминавайки над 2000 км при средна надморска височина на трасето от почти 2500 метра. Още веднъж – 2002 километра при надморска височина от 2468 метра. На един крак.И също както Смит, трябва да се справи с правилата - организаторите на състезанието се притесняват, че той пречи на здравите физически колоездачи и му заповядват да не ги следва и дори го молят да се откаже в края на втория етап. Упоритият Уан обаче не го прави - стартира два часа преди официалното начало на етапите и кара по края на пътищата, за да не пречи на официалните автомобили. Духът му докосва сърцата на нацията и той взима наградата за параатлет на годината.\"Признавам си, че понякога бях уплашен - особено когато пред мен имаше само безкрайна зеленина, мъгла или студен вятър. Усещах само тотална самота, но си казвах, че без значение през какво минавам, трябва да стигна до края\", казва той на върха на високата 3847 метра планина Гуаниси.. Както обикновено, милиони от Поднебесната империя следят с интерес какво се случва. Сънародникът им завършва, но остава последен - на шест часа зад Винченцо Нибали. Чен може да се откаже, защото има контузия на коляното, но не го прави. Върти докато може.Уей също не се отказва, и през 2016-а за 18 дни минава 2160 км по пътя от Съчуан до Тибет и стига до двореца Потала, като става първият колоездач с един крак, минал по този толкова красив и опасен път. \"Вече не мога да имам професионална кариера - здравето ми не ми позволява. Но това не означава, че съм загубил страстта си към колоезденето\", спокойно отговаря той.\"Карах в планината. Карах около морето. Но никога не съм карал в пустинята. Искам да предизвикам пясъците. 200 километра без почивка в пустинята. Искам да видя залеза над езерото Ухай, да видя огромната статуя на Чингис хан\", добавя Йонхай.А Тур дьо Франс? \"Пътуването и езикът ще са огромен проблем. Но щом има надежда, има начин. Човек се нуждае от цели в живота. Ясно е, че ще е трудно на тези години да съм участник, но може само да гледам\", завършва Уан.Видео може да видите на: ", "date": "2017.07.12", "title": " Храбрият оловен войник на велосипед"}
{"url": "https://m.offnews.bg/news/Sviat-_12/Giulen-niama-namerenie-da-biaga-v-Kanada-i-e-saglasen-da-bade-ekstradi_660307.html", "text": "Ислямският проповедник Фетхуллах Гюлен, обвиняван от Турция за неуспешния опит за преврат в страната преди една година, заяви, че не възнамерява да избяга от САЩ и е съгласен да бъде екстрадиран, ако Вашингтон приеме искането на Анкара.В интервю за Ройтерс 79-годишният Гюлен отхвърли твърденията на турското правителство от февруари, че той се готви да избяга в Канада, за да избегне екстрадиция, съобщава БНТ.\"Тези слухове въобще не са верни\", каза той. \"Ако САЩ сметнат за удачно да ме екстрадират, аз ще замина (за Турция)\", каза той.Проповедникът осъди консолидирането на властта от страна на Реджеп Тайип Ердоган и конфискуването на медии, сравнявайки турския президент с диктатор. Той призова администрацията на американския президент Доналд Тръмп и европейските правителства да направят повече, за да насърчат възстановяването на политическите свободи в Турция.Ако Ердоган чуе \"силен глас от САЩ или ЕС, ЕП, Брюксел, който заявява: \"Това, което правите е грешно... съдебната ви система не работи\", тогава може би той ще промени позициите си\", каза духовникът.По повод опита за преврат в Турция, извършен на 15 юли м.г. от фракция в армията, Гюлен каза, че никога не е подкрепял \"преврат или сваляне от власт\".Анкара твърди, че Фетхуллах Гюлен е организирал пуча в Турция чрез мрежата си от поддръжници в държавните структури. Поддръжниците на Ердоган остро критикуват Гюлен, но той е отбягван също и от голяма част от опозицията, която подозира мрежата му, че в продължение на десетилетия е участвала в заговори за подкопаване на светския характер на републиката.", "date": "2017.07.12", "title": " Гюлен няма намерение да бяга в Канада и е съгласен да бъде екстрадиран"}
{"url": "https://m.offnews.bg/news/Sviat-_12/Madona-osnova-detska-bolnitca-v-Malavi_660302.html", "text": "Мадона откри детска болница, основана от благотворителната ѝ организация \"Raising Malawi\" в присъствието на президента на югоизточната африканска държава. Болницата носи името на осиновената ѝ дъщеря Мърси Джеймс.Американската певица бе приветствана като \"символ на майчинския дух\" от държавния глава Питър Мутарика. Институтът за детска хирургия и интензивна грижа се намира в Блантайър - вторият най-голям град в страната.Това е първата подобна инициатива на фондацията на Мадона в държавата, където средната продължителност на живота трудно надхвърля 40 години.\"Не само ще осигурим детска болница на световно ниво, но това ще бъде и център за обучение. Тя ще е както за лечение, така и за подготовка\", каза Мадона на откриването.Певицата осинови две малавийски деца - Дейвид Банда и Мърси Джеймс, през 2006 и 2009 година, както и близначките Естер и Стела по-рано тази година. Тя има още две деца - Лурдес и Роко.Мадона основа благотворителната организация през 2006 година, за да осигури здравеопазване и образование, основно за момичетата в една от най-бедните държави на света. Досега тя е построила 10 училища в Малави.", "date": "2017.07.12", "title": " Мадона основа детска болница в Малави"}
{"url": "https://m.offnews.bg/news/Politika_8/Biudzhetat-ne-zagubi-ot-falita-na-KTB-a-specheli-smiata-Jordan-Tcone_660311.html", "text": "Бюджетът на държавата е спечелил от фалита на КТБ. Това заяви в сутрешния блок на bTV депутатът от ДПС Йордан Цонев.„В публичното пространство се шири неистината, че бюджетът е платил 3,5 млрд. лв. за фалита на КТБ. Това е абсолютна неистина”, заяви той. Цонев обясни, че от лихви към отпуснатия от държавата заем са спечелени 105 млн. лв. Депутатът коментира  за КТБ от консултациите при президента Росен Плевнелиев на 14 юли 2014 година. „Там се разискваха два сценария: първият, по закон – влизане в несъстоятелност, отнемане на лиценза и начало на изплащането на депозитите от Фонда за гарантиране на депозитите 20 дни по-късно. Вторият сценарий беше банката да бъде разделена на „добра” и „лоша, за да се спасят активите. Това означаваше национализиране на банката, но в България нямаше закон за това”, обясни той.„Ние, ДПС, предложихме втория вариант – банката да бъде разделена на две по европейската практика, а лошите активи да бъдат отделени в „болна” банка”, посочи Цонев.По обясненията му от БСП били против тази идея.Цонев е категоричен, че виновен за фалита на КТБ е Цветан Василев, както и ръководството на БНБ, което твърдяло, че банката е в добро състояние. „Аз не знам какво е правил той в банката си. Много срещи съм имал и с него, и досега ходя при банкери. По това време – като председател на бюджетната комисия, имах инициатива, която прерасна в закон – да намалим натиска над клиентите… Служебни са ми били посещенията, частни посещения се правят в ресторанти, по кафенетата по домовете. Всичките ми срещи (в офиса на Василев – б.ред.) са били служебни”, заяви Цонев.", "date": "2017.07.12", "title": " Бюджетът не загуби от фалита на КТБ, а спечели, смята Йордан Цонев"}
{"url": "https://m.offnews.bg/news/Drugi_18773/Ragbist-zagina-no-spasi-momiche-ot-udaviane_660299.html", "text": "Британският ръгбист Оуен Дженкинс, играещ за Нотингам Кежуълс, умря на едва 12 години. Като истински герой! Той спаси давещо се момиче. Новината е на BBC.Оуен забелязал борещото се във водата дете, докато се разхождал на река Трент. Момчето се хвърлило веднага във водите.Той успял да избута момичето до брега. Самият Оуен не се справил със силното течение. Така потънал.По думите на роднини младият ръгбист дори не е умеел за плува! \"Не знаем още всички подробности, но е ясно - той е герой\", каза Лиз Райън, леля на загиналия.Дженкинс играе в Нотингам Кежуълс от седем години. Клубът изрази своите съболезнования от гибелта на спортиста.", "date": "2017.07.12", "title": " Ръгбист загина, но спаси момиче от удавяне"}
{"url": "https://m.offnews.bg/news/Obshtestvo_4/Kandidatite-za-SU-se-topiat-zagarbiha-Pravo-i-iskat-Psihologiia_660306.html", "text": "Вероятно отблъснати от компрометираната ни съдебна система все повече кандидат-студенти не посочват \"Право\" като най-желаната специалност дори в Софийския университет, чийто Юридически факултет се слави като най-добрият в страната.Специалността е едва на 10-о място по брой кандидати.Първа е \"Психология\", втора - \"Публична администрация\". Следват \"Социология\", \"Английска филология\", \"Компютърни науки\", \"Софтуерно инженерство\", \"Българска филология\", \"Информатика\" и \"Информационни системи\". Чак след това е \"Право\".Първото класиране в СУ излезе вчера, а от днес тече записването. Записването продължава до 14 юли.Новоприетите могат: да се запишат, като купят необходимите документи от книжарниците в Ректората. Трябва да носят още оригинала на дипломата за средно образование, личната си карта, документ за платена семестриална такса и четири паспортни снимки; да потвърдят, че искат да участват във второто класиране. При потвърждаването оригиналната диплома за средно образование се депозира в съответния факултет, пишат от СУ.Неприетите участват автоматично в следващия етап на класирането.Второто класиране излиза на 18 юли.От 19 до 21 юли текат записване и потвърждаване.На 25 юли излиза третото класиране. Записването за него е окончателно и трябва да бъде направено в периода 26-28 юли включително.Едва 7 230 кандидати са подали документи за прием в най-старото ни висше училище тази година, става ясно от съобщение на СУ. Не чак толкова отдавна - през 2003 г. - само явяващите се на един от многото приемни изпити на Университета - по история, бяха повече от 4500 души. Преди 10-15 години общия брой на кандидатите надхвърляше 10-12 хил. души. В същото време тогава признаване на матури нямаше, всеки желаещ се явяваше на сериозни приемни изпити.Броят на студентите също се е свил. В края на 90-те те бяха над 35 хиляди, сега са около 25 хил.", "date": "2017.07.12", "title": " Кандидатите за СУ се топят, загърбиха \"Право\" и искат \"Психология\""}
{"url": "https://m.offnews.bg/news/Obshtestvo_4/Pochina-dotc-Kristian-Takov_660309.html", "text": "На 11 юли на 51-годишна възраст почина , съобщиха неговите близки.\"Той беше Личност и Човек с огромна душа, сърце, сила и интелект. Остана докрай непримирим към несправедливостта. Всички, които го обичаме, скърбим\", се казва в съобщението.Датата на опелото предстои да бъде уточнена.Редакцията на OFFNews изказва искрени съболезнования на близките!", "date": "2017.07.12", "title": " Почина доц. Кристиан Таков"}
{"url": "https://m.offnews.bg/news/Izvan-terena_18817/Bivsha-basketbolistka-razhozhda-kraka-za-Gines_660344.html", "text": "Бившата руска баскетболистка Екатерина Лисина е подала заявка за влизане в \"Книгата за рекордите на Гинес\" за най-дълги крака в света.Родената през 1987 година Лисина, която е печелила в кариерата си европейско първенство и два трофея от Евролигата, вади силна кандидатура за престижното вписване с крака с дължина от 133 см.Самата тя е висока 205,7 см и по време на активната си кариера логично е играла на позицията център. Лисина е родена в спортно семейство - баща треньор и майка баскетболистка, което предопределя пътя й. В момента тя е самотна майка и отглежда шестгодишен син.Занимава се с моделство, за което й помага изключителната външност. Тя официално е записана като най-високата жена в Русия.Освен за най-дълги крака, тя иска да влезе в книгата на рекордите на Гинес и като най-високия модел в света. В момента тази титла принадлежи на 202-сантиметровата Амазон Ив.", "date": "2017.07.12", "title": " Бивша баскетболистка разхожда крака за \"Гинес\""}
{"url": "https://m.offnews.bg/news/Zvezdi_18810/Amerikantci-osuetili-teroristichen-akt-shte-igraiat-sebe-si-vav-film_660308.html", "text": "Тримата американци от Калифорния, осуетили терористична атака във френски влак през 2015 г., ще играят себе си във филм, посветен на героичната им постъпка и режисиран от Клинт Истууд, предаде БТА.Студиото \"Уорнър брадърс\" обяви, че Спенсър Стоун от американските военновъздушни сили, Алек Скарлатос и Антъни Садлър от американската армия ще играят главните роли във филма на Истууд, който започна да се снима тази седмица.Лентата проследява живота на трима приятели от детството им до момента, когато те обезоръжават терориста, открил огън във влак, пътуващ от Амстердам за Париж.Тримата калифорнийци, дошли на почивка в Европа, обезоръжиха мароканеца Аюб ел Хазани, за когото властите казаха, че е свързан с радикалния ислям. Хазани се качил във високоскоростния влак за Париж с автомат \"Калашников\", пистолет и макетен нож, припомня АП.", "date": "2017.07.12", "title": " Американци, осуетили терористичен акт, ще играят себе си във филм на Клинт Истууд"}
{"url": "https://m.offnews.bg/news/Litca_18761/Dotc-Kristian-Takov-Poslaniia-saveti-spomeni-tekst-i-video_660313.html", "text": "По повод (04.03.2016)Тъжно прав се оказвам в предвижданията си.Вече се изля в словесна форма очакваното:„Бих подкрепил, ако1) бяхте напсували съседа, дето ми спира на моето си паркомясто;2) бяхте споделили мнението ми за гей-браковете;3) бяхте дошли на хепънинга за защита на белогъзата сладкопойка в с. Бутниколец;4) подкрепяхте мнението ми по спора filioque в светлината на тълкуването на св. Августин от Зигмунд Биркенщайн-Хробок и5) барем бяхте от ЦСКА.“Затова няма Република и затова малцина сме За Нея.Затова по тия земи има даже не градове, не дори и села, не най-после и махали. Има колиби. С много високи дувари около тях.На които можеш да напишеш „к*р“ и да си ходиш.“**********Перо го не хваща*(15.01.2016)Министър-председателят на България предлага на Председателя на ВКС „да мине на негова територия“ и да го бие на избори.Очаква се предложение и за по една канадска.Междувременно репортерки могат да пипнат министър-председателя по мускула. Докато не са ги изпреварили три папи, дето са го галИли по главата.Ехидството настрана.Г-н Борисов доказва не само липса на ценности.Той демонстрира пълно незнание, как функционира разделението на властите. Не злонамереност. Незнание.Г-н Борисов шикалкави в обясненията си. Като го хванат в крачка, става агресивен. Белким мине, санким друг път не е успявал, чунким голяма работа е станала. Опасно е, човек с такива качества да ръководи моята държава.Г-н Борисов хем казва, че член на ВСС раболепно му докладва вярност, хем че не е важно, кой точно е докладвалият. Важно е. Много е важно. А още по-важно е, че министър-председателят на Републиката не го смята за важно.Доброто и злото са въпрос на избор, а свободата е вродена**. Но за да упражниш свободата на избор между доброто и злото, първо трябва да си годен да ги различиш.Срам ме е от моя министър-председател.**********(17.11.2015)De mortuis aut bene, aut nihil. При съдия Румен Янков предупреждението е излишно. Обичалите го не се нуждаят от такова предупреждение. Мразилите го не смеят да престъпят запретата му. Едните са водени от пиетет, другите – от това, което те всякога са имали, а той – не: страха.Спомените ми от него не са интензивни, защото са от сравнително къс период от време. Имах щастието, да се подоближа и дори – докосна до Румен Янков едва в последните години на живота му. Да се преодолее разстоянието до такива личности е винаги трудно. Неговата непосредственост и неголемеене само допълнително затрудняваха, защото добавяха още дължим респект към така или иначе наличното почитание.Кабинет в Съдебната палата. Мрачен. С тежки ламперии. Призван да дъхти на страхопочтителност. Затрупано с много и дебели дела бюро. Някъде иззад делата се вижда Румен Янков. Пратен съм при него от моята адвокатка-патрон Лилия Касабова (някогашна негова колега – съдия). Той ми е дал едно от въпросните дебели дела. Аз нищо не съм разбрал от него, защото зрънцето на материалното право е безнадеждно оплетено в процесуалния лабиринт на едно първоинстанционно, две второинстанционни разглеждания и две произнасяния на Върховния съд. Делеше се автомобил „Запорожец“. Девета година поред. Колата вероятно отдавна не съществуваше, но продължаваше да броди като юридическо зомби. Правата върху нея обаче ликуваха и я надживяваха. Блестящият мозък на Румен Янков се занимаваше с човешката дребнавост и упорство, държащи тия права живи, а убиващи душата на титулярите им. Делото не ми беше станало интересно, бях се оплел окончателно в него, което опитвам да скрия в напоителни юридикообразни излияния пред Румен Янков. А той ме гледа хитро, вътрешно усмихнат, но далеч от всякакъв присмех. И казва думите, които всеки приписва на собствения си учител „Моето момче, като вземеш едно дело, сложи го на сърцето си. Каквото то ти каже, това е вярното.“ И добавя съзаклятнически: „Ако си добър юрист, ще намериш, как да го обосновеш.“После понечва да завери стажантската ми книжка, но не намира химикалка. С трепет, съчетан със суетност, му подавам един наследен от знам ли кого „Pelikan“ от 40-те години и гледам с тревога, как перото се разкрачва под силния натиск на пръстите му. Промърморва „И аз имам такава вкъщи.“Нищо специално; въпреки това – незабравимо. При забележителните хора е така. Дори на най-баналните им действия отричаме ежедневността, а търсим да ги снабдим с нещо особено. Защото имаме нуждата от това особеното, а у себе си не го намираме достатъчно.Тъй като не съм възприел фактите непосредствено, от това и свидетелско показание не може да излезе, камо ли спомен.Научих – с известно разочарование – че съдия Румен Янков бил станал адвокат. Не знам, какво го е тласнало да пробва да променя коловозите. Нито смятам, че някоя правна професия е по-горе от друга. Зависи, кой я облича. Трудно мога обаче да си представя съдия Янков като адвокат Янков. Мисленето на адвоката и на съдията – особено в закоравелите им от възрастта фази – са различни.Не вярвам, че Румен Янков е бил щастлив от промяната. И затова я е изоставил. Припомням тази случка, защото си струва да се знае, че никой не е безгрешен, дори и при собствените си дела, а най-вече в тях. И защото трябва да се помни, че камъкът тежи на мястото си. И да се вярва, че никога не е късно ни за промяна, ни за признание на грешка, ни за поправка. Както Аристотел, който на стари години решил да учи математика, а учениците му го попитали „За кога, учителю?“ – на което той рекъл „Ако не сега, кога?“Румен Янков председателства заседанието. Обсъжда се нещо животрептущо, за което една от политическите партии се е запънала. Партията си има надлежните хранени хора в Конституционния съд. Единият от хранените хора час по час напуща заседанието под предлог малка нужда. Видимо е, че докладва телефонно на Партията. При третия опит за излизане по въпросната нужда Румен Янков го пита „Абе, да нямаш цистит?“.По думите на Румен срам не е последвал. По мои наблюдения издигане е последвало.Съдия Румен Янков се чувстваше доста некомфортно в Конституционния съд. Явно му беше самотно там. Наскърбяваше го човешката слабост. Обиждаше го безпринципността на назначението на доста от колегите му там. Ядеше го невъзможността, слабите гласове на разума да надделеят достатъчно често над онова, което днес е прието да се нарича „политическо решение“.Не мога да подкрепя твърденията си с конкретни негови реплики. Казани сдържано думи, презрително сгъване на края на устните, примирено обобщение от типа „такива сме хората“ ме карат да му припиша тия чувства. Дали са негови, доколко пък не са мои, не знам. Всяко възприятие е субективно. Но хора като него предизвикват възприятия. Те са като текстовете, които си струва да се препрочитат. Всеки открива нещо от себе си в тях. И се досъгражда чрез тях.В Конституционния съд съдия Янков реагираше с прочутите си особени мнения. Те трудно могат да бъдат разбрани извън контекста на решенията, на които се опълчват. Както след време и делата му трудно ще бъдат разбирани от хора, които не са го познавали. Вероятно ще ги подценяват или намират за самопонятни. Защото ще забравят, че „времето е в нас и ние сме във времето“.Семейството ми е пред крушение. Крушението изглежда неизбежно. Смазан съм. Румен Янков е един от малцината, с които споделям страха си. Не се опитва да ми пробутва рецепти. Само предписва своя илач „Работи и забравяй! Ако не забравяш, работи още повече.“При мене тая точно упойка не действа. Знам го. Но действа утехата, че мога да споделя и това с него. И че то остава там и там умира. За да се прероди в подкрепа, която може да се получи само от приятел. И която се усеща в мълчанието, в деликатното ненатрапване на темата и в усещането, че дори някой да те е напуснал, има други, които неотменно са с тебе.Арбитражно дело. Едната страна – видимо права – си е наел малоумен защитник. Защитникът с дебилна енергичност прави и невъзможното, да провали тезата на клиента си. Румен Янков е председател на арбитражния състав. Явно и на мен, а и на другия колега е дожаляло за ищеца. Състезателното начало в арбитражния процес обаче ни кара, да седим пасивни и с каменни лица да гледаме позора на адвокатската професия.След делото го питам – справедливо ли е сега такова нещо – тоя окончателно провали интересите на горкия човек! Той измърморва привидно равнодушно „Моето момче, да не мислиш, че са се намерили случайно?“ Стените на арбитражната зала се разтварят в космическа безкрайност, границите между изравнителна, разпределителна и божествена справедливост чезнат.А Румен Янков леко прегърбен невъзмутимо излиза от залата. Кой разбрал – разбрал.____________Хората като него, без да ни дават доброто наготово, ни карат да го извлечем от себе си. Хранят надеждата, че то съществува. И същевременно представляват огромна опасност за по-слабите от нас: когато си отидат от мира сего, ни лишават от опора, а на мнозина дават оправдание от типа „на кого ни оставяш“.Оставил ни е на нас си. И ако имаме почит към него и дълг към себе си, няма защо да кършим пръсти и да оправдаваме лентяйството си с „накъде без него“, а да потърсим посоката. И да я поемем. С всичкия риск от грешки. И с всичкия риск от грях, който всеки действащ поема, за да изкупи частица от грешността на света.Requiescas in pace, Judice!********(25.09.2014)- Смел си. Каква е цената?- Още не зная.***Ако знаех, щях да съм или безразсъден, или пресметлив. Но не смел.**********(28.05.2015)Когато съдебната реформа се зададе, противниците й реагираха първосигнално и решиха, че с килограми и тъпота ще затрупат идеята. После разбраха, че не става. Сега вече ги е срам да са „против“ открито. И ги е страх.Прибегнаха към интелекта или онова, което го замества при техните организми.И родиха. Да видим, какво.Новите опорни точки срещу съдебната реформа могат се обособят в четири групи.Езикови проявления:„реформата трябва да се съсредоточи към недоделките в процесуалните закони (ГПК, НПК)“„проблемът не е във Висшия съдебен съвет, а на „друго място“„реформа, да, разбира се… ама не точно такава, а малко по-инаква“„трябва да помислим зряло, да преценим задълбочено и да преценим мъдро“„не е там проблемът на държавата и няма да се свърши тази работа така„.Няма обаче да чуете, къде, аджеба, е проблемът и как ще се свърши работата.Към тази група се включва и опитът за отклоняване и отсвирване на нещата към едно далечно и неопределимо бъдеще. Типичен представител е любимият ми „просветителски“ аргумент: „дайте да наблегнем на образованието, та като го оправим, след 20-30 години ще вземат да излизат блестящи юристи. И тя системата, сама ще си се оправи“. Разбира се, предполага се, че междувременно ще им преподаваме ние – че кой друг?Цел – замазване, отлагане, изкривяване, обезсилване и най-добре – провал на реформата.Хитрото на тая група опори е, че посочените проблеми безспорно съществуват; решаването им обаче няма да преодолее най-дебелите и болезнени в момента пороци на правораздаването. По същата логика – да вземем първо да се преборим с диабета, озоновата дупка, бездомните кучета и ниските заплати на учителите, а после да се захванем със съдебна реформа.Всъщност, всеки трябва да си копае нивата. Проблемите в едно общество се решават паралелно. Подобни призиви целят, да отклонят обществена енергия от съдебната реформа и да я оставят да потъне в пясъците на въпроси, които интересуват само част от хората. Това са опити за отлагане на неизбежното и приличат на уговорките между пенсионерки по телефона – „Айде, Ветке, да се видим най-после – ама като се позатопли времето“. Вече е жега и се не трае, Ветке!Езикови проявления:„разделянето на ВСС е самоцелно“ (и ние няма да го подкрепим);„нарушава се независимостта на съдебната власт“;„цели се подмяна на хората“ (?) във ВСС, ВАС, ВКС и т.н. и т.н..Заклинанията са по дефиниция леко слабоумни. Те затова са и аксиоматични. Носителите на такива послания никога не аргументират, нито се задълбочават. Те стрелят с къси глупости. Всяко пояснение би им съборило картонената кула.Този тип аргументи са лозунгарски, аксиоматични и магически. Те въздействат върху обичливи привърженици, защото са от типа „айде, наш`те!“. Който си ви обича, няма да си ви и пита.Ако накарате такъв аргументатор да обясни, какво точно е „съдебна власт“ и има ли разлика между нея и „правораздавателна система“, или като как всъщност точно и само по себе си се посяга на нейната независимост, или пък какво е съдържанието на тази независимост, ще чуете дълбоко хлъцване. Може да предизвикате и мозъчен инцидент.Носителите на тия аргументи са по-извисени. Някои от тях дори вероятно си вярват. Неразбрали или забравили, за какво става дума в правото, те са се опили от хълцаща публика, която шъпне „Леле, как сложно го каза!“. За да аргументираш така е препоръчително, да си поне доцент. Изречения, по-къси от 17 реда са забранени. Обърканата пунктуация е предимство. Логическите грешки са задължителни. Връзката с действителността задължително трябва да е скъсана, а най-добре е, никога да не е била установявана.Езикови прояви:Позоваване на практика на Конституционния съд, съгласно която „както е известно“, е нужно Велико народно събрание за такава реформа. Обикновено се гарнира с вездесъщото решение № 3/2013 на КС. След клетва в решението и в значението му (без цитат, по възможност), се „обяснява“, че въз основа на него, реформата може да се инициира само от Велико Народно събраниеТова е т.нар. „рестриктивен“ аргумент.Целта е да ни облъчат с идеята, че реформата е всъщност политически невъзможна – защото засега е практически немислимо, да се свика Велико народно събрание.Другият тип „научен“ аргумент бие в точно обратната посока – че въобще няма нужда от промяна в Конституцията и реформата може да стане с просто изменение в Закона за съдебната власт.С този аргумент пак се цели осуетяване на реформата, но по друг начин. Ако законодателните изменения не са предшествани от конституционна промяна, в удобен момент те ще бъдат атакувани пред Конституционния съд. В зависимост от „подходящ“ негов състав реформата ще бъде или осуетена, или осакатена, или най- малкото забавена.Най-тривиалният аргумент. От архаичен тип. Обидно ниска топка, но има своя публика.Първият тип от тази група е: „ние не сме корумпирани, дайте доказателства , че сме„. Обикновено се настоява на договор за подкуп, искат се писмени показания с нотариална заверка на подписа (задължително и от далия подкупа, и от получилия го). Като не се представят, настъпва тържество. Произнася се мантра за правовата държава, накърнени човешки права на заподозрения в корупция и той влиза целият в бяло – като Орешарски на прием при Иван Искров.Другият тип аргументит е на атавистично ниво. Копае под дъното с народностна ирония от типа „Ти ли па че ми кажеш на мене“. С такъв тип аргумент се стреля предимно по чужденци. Негови мишени напоследък бяха френският посланик Ксавие дьо Кабан по повод казванията му за съдия Румяна Ченалова и за „гнилите ябълки“ и Моника Маковей. На посланика му казаха да се държи прилично и дипломатично – т.е. да си трае. На Моника Маковей й казаха, че нея и в Румъния не я обичат; камо ли в България.Что делать?В това многоговорене как да отсеем плявата от зърното и как да разберем кого да слушаме и от кого да се пазим? Много е просто, всъщност:Ако лицето има дузина провали, десетки позори и плува в подозрения, просто спрете да слушате. Няма смисъл. Само ще ви облъчва с тъпота.Ако някой говори неясно, това значи, три неща:или сам въобще не разбира, какво приказва;или ви лъже;или и двете.По думите на големия наш професор по право – Живко Сталев – „както лошата храна разваля стомаха, така и лошата духовна храна разваля разсъдъка“.И още няколко неща:· не гледайте сутрешен блок, в който прекъсват събеседника по три пъти на изречение и осем пъти в минута;· не гледайте интервю, в което водещият е отишъл на крака в злачно-сенчест кабинет с ненатрапливи следи от късен сталински барок, та да подаде удобни въпроси на благосклонен властник;· не гледайте предаване от типа „Всички гледни точки“, в който точките се представят едновременно и чрез надвикване на опонентите – минимум петима, без горна граница;· не гледайте рубрика, която неизменно завършва с думи на водещия „това е тема с продължение“;· не гледайте разговор, в който бос в материята водещ смело обявява битка на крокодил в родното блато на крокодила и крокодилът го хапва на нафора;· не изслушвайте допитвания до „обикновени хора“ по улицата или „на пряката ни телефонна линия“ по въпроси на атомната енергетика, рефинансирането на външния дълг и абстрактното изкуство;· не бъдете аудитория на формати от типа „Срещи в градския нужник“;· не гледайте водещ, който е допускал някой от изброените грехове.", "date": "2017.07.12", "title": " Доц. Кристиан Таков: Послания, съвети, спомени (текст и видео)"}
{"url": "https://m.offnews.bg/news/Temida_18762/Ne-e-problem-osaden-za-ubijstvo-da-kara-darzhaven-avtomobil-spored-MP_660304.html", "text": "Няма нищо незаконно в това осъден за убийство и издирван от Интерпол да кара служебен автомобил, собственост на Министерството на правосъдието.Това стана ясно от изказване на зам.-министъра на правосъдието Николай Проданов. Пред Нова тв той коментира случая, при който затворник блъсна велосипедист в Белене и избяга. В цялата ситуация няма нищо незаконосъобразно. Аз бих много внимавал с думите, които употребявате, тук не става въпрос за извършено престъпление сега, обясни Проданов.Практиката затворници да бъдат назначавани за шофьори е уредено в нормативните документи. На тази основа Юсмен Юсменов от 4 април е имал заповед, с която му е било позволено да напуска затвора в Белене и да шофира автомобила.\"Има практика осъдени лица, не всички, да бъдат назначавани на длъжност шофьор. Мисля, че всички сме наясно, че режимът на всички затворници в различните места за лишаване от свобода е различен. Една значителна част от осъдените са на лек режим, включително има и такива, които имат право да спят извън рамките на затворническите общежития и това е съвсем нормално\", обясни пред Нова тв зам.-министър Проданов.По думите му осъденият е излежал по-голямата част от присъдата си и спрямо него има издаден указ за частично помилване като буквално му оставали няколко месеца до излежаване на присъдата. \"Ако се опитаме да излезем извън конкретиката на случилото се, тук има притеснително нещо и то е в обстоятелството че, част от българските медии продължават да гледат на наказанието като на отмъщение на принципа \"Око за око дъб за зъб\". Отдавна вече не се гледа по този начин на наказанието и неговата цел е да се опитаме да променим човека. Осъденото лице е извършило престъплението преди много години и би могло да се приеме, че то е изтърпяло своето наказание и вероятно се е поправило\", обясни Проданов.От обясненията му стана ясно, че велосипедистът е паднал сам и не е бил блъснат. „Затворникът не е блъснал колоездач на пътя – той сам е паднал”, заяви той пред bTV. „Според наша информация удар не е имало – пияният колоездач е паднал на пътя, точно когато покрай него е минавал микробуса на затвора”, поясни Проданов.Във вторник главният прокурор Сотир Цацаров каза, че е запознат с практиката в затворите, но поясни, че е очаквал, че тя е прекратена. ", "date": "2017.07.12", "title": " Не е проблем осъден за убийство да кара държавен автомобил, според МП"}
{"url": "https://m.offnews.bg/news/Politika_8/GERB-predlaga-ogranichavane-na-obzhalvaneto-na-ekootcenkite-za-golemi_660315.html", "text": "Депутати от ГЕРБ са внесли  в Закона за опазване на околната среда, с които се ограничава правото на обжалване в съда на Оценките за въздействие на околната среда (ОВОС). Поправките са депозирани в деловодството на парламента във вторник, съобщава БГНЕС.Предложението на депутатите Данаил Кирилов (председател на правната комисия), Ивелина Василева (бивш екоминистър) и Станислав Иванов е ОВОС да се обжалва само на една инстанция и произнасянето на първоинстанционния съд да бъде окончателно. Става въпрос за обекти от национално значение, които са определени за такива с акт на Министерския съвет.Приемането на поправките би ускорило големи инвестиционни проекти. Подобни са казусите със забавянето на проекта за изграждането на автомагистрала “Струма” и бъдещото развитие на курорта “Банско”. Подобен казус би възникнал и при предстоящото изграждане на автомагистрала “Хемус”.В мотивите на вносителите се посочва: Със законопроекта се въвежда “особено съдебно производство”, чиято цел е решенията по жалбите да бъдат издавани до шест месеца от тяхното депозиране. “Предлаганите промени гарантират спазването на публичността, като същевременно ускоряват влизането в сила на инвестиционните предложения, техните разширения или изменения\", се посочва още в мотивите.", "date": "2017.07.12", "title": " ГЕРБ предлага ограничаване на обжалването на екооценките за големи проекти"}
{"url": "https://m.offnews.bg/news/Drugi_18773/Startat-na-Ludogoretc-v-Evropa-priako-v-efira-dnes_660303.html", "text": "Футбол19,00 ЕП до 19 г., Англия - Чехия Eurosport 1 (пряко)21,00 Шампионска лига (кв.), \"Жалгирис\" - \"Лудогорец\" Диема спорт\" (пряко)9,55 Лека атлетика, СП за юноши и девойки в Кения БНТ HD (пряко)14,00 Колоездене, обиколка на Франция Eurosport 1 (пряко)14,50 Тенис, \"Денят с Матс\" Eurosport 115,00 Тенис, \"Уимбълдън\" Eurosport 1 (пряко)17,00 Лека атлетика, СП за юноши и девойки в Кения БНТ HD (пряко)21,05 \"Светът на голфа\" Mtel sport 222,00 Тенис, \"Денят с Матс\" Eurosport 1", "date": "2017.07.12", "title": " Стартът на Лудогорец в Европа пряко в ефира днес"}
{"url": "https://m.offnews.bg/news/Futbol_18793/Levski-pristigna-v-Harvatiia-s-bojni-pesni-video_660312.html", "text": "Левскарите демонстрираха отлично настроение на път към Хърватия а мач с Хайдук от Лига Европа. Въпреки че потеглиха по нощите, играчи и придружаващи лица запяха песни на агитката още в самолета.Треньорът Николай Митов извади от групата за сблъсъка с Хайдук юношите Деян Иванов и Атанас Кабов. На техните места се появиха новите попълнения Нелуц Рошу и Жорди Гомес.Очаква се първият да е титуляр, а испанецът да се появи през втората част. Отсъствието на младия Деян Иванов означава, че новото попълнение от Верея Георги Ангелов ще бъде използван като централен бранител, ако има необходимост.Левият защитник на Левски Иван Горанов обобщи настроението в съблекалнята: \"Отиваме да покажем една добра игра и да постигнем един добър резултат, като вярвам че ще бъдем крайни победители. Взехме си поука от втората среща със Сутиеска. Тогава трябваше на всяка цена да продължим, а сега трябва да бъдем по-спокойни и да покажем нашата игра.Собственикът Спас Русев ни каза хубави думи, мотивирани, но това си остава между нас. Работим здраво всеки ден, за да се сплотява колективът, а също така да сме по-добре подготвени физически. Обстановката е доста позитивна в отбора. Щастливи сме и имаме голямо желание да постигнем успехи.Вярвам, че ще преодолеем Хайдук. Разучавахме Хайдук, но как ще се противопоставим ще разберете на двете срещи с тях. Мечтаем за групите на Лига Европа\", каза Горанов, който беше привлечен от Локо Пловдив.Срещата е утре от 21,30 ч. българско време, а реваншът седмица по-късно на \"Георги Аспарухов\", който отново ще е затворен частично заради расистките изцепки миналия сезон.  ", "date": "2017.07.12", "title": " Левски пристигна в Хърватия с бойни песни (видео)"}
{"url": "https://m.offnews.bg/news/Politika_8/Borisov-dava-Patriotite-ne-davat-Buzludzha-na-BSP_660310.html", "text": "Паметникът на Бузлуджа предизвика разногласия в управляващата коалиция. Премиерът Бойко Борисов е съгласен да даде паметника на БСП, които си го поискаха, но Патриотите не го дават.  \"Бузлуджа не трябва да принадлежи на една партия. Затова отговорните институции, Министерски съвет и областният управител трябва да предприемат законосъобразни действия по опазване и поддържане на държавната собственост\", заяви Милен Михов от Обединени Патриоти, който поиска от парламентарната трибуна паметникът на Бузлуджа да бъде ремонтиран, а не даден на БСП.В момента паметникът Бузлуджа е в състояние на разруха, уточни Михов и поиска: „С цел недопускане на неадекватно за съвременната ситуация парцелиране на историческата памет на обекта на връх Бузлуджа препоръчваме да се инициира административно-управленски действия за ремонт и музейно експониране на уникалното като архитектура и местоположение съоръжени с публични и прозрачни процедури и недопускане да се влияят от миналото и политическите принципи“.Преди седмици лидерът на червената партия Корнелия Нинова заяви, че БСП е решила да приеме чинията на Бузлуджа за 10-годишен безвъзмезден наем, за да я оправи и да се грижи за паметника.БСП пък са склонни да се откажат от намерението си, щом коалицията се кара какво да е бъдещето на Бузлуджа. Смисълът обаче за тях е паметникът да се оправи и държавата \"като иска, сама да се погрижи за него\".\"Досега Бузлуджа беше държавна собственост и виждаме резултата – патриотите да се разберат с Бойко Борисов, каза в парламента депутатът от БСП Антон Кутев. Той обясни, че разговорите с Бойко Борисов продължават и той е склонил да даде паметника на БСП. \"В момента патриотите са управляващи. Ако имат идеи за това как да направят паметника действащ и как да съхранят паметта - нека да го направят. Ние искаме само да бъде съхранена паметта“, заяви Кутев.„Да се хващат и да вършат работа. Ние, ако искат, даже ще им помогнем“, категоричен бе още Кутев.", "date": "2017.07.12", "title": " Борисов дава, Патриотите не дават Бузлуджа на БСП"}
{"url": "https://m.offnews.bg/news/Tenis_18788/Novata-nomer-1-v-zhenskiia-tenis-poletia-ot-shtastie_660316.html", "text": "Каролина Плишкова буквално полетя от щастие след новината, че е новата номер 1 в женския тенис. Чехкинята пусна своя снимка от Монте Карло.   Въпреки че отпадна още във втория кръг на \"Уимбълдън\", Плишкова ще стане №1 благодарение на вчерашната загуба на румънката Симона Халеп от представителката на домакините Йохана Конта. Поставената под №2 комшийка водеше с 5:4 точки в тайбрека на втория сет, но в крайна сметка трябваше да преклони глава пред противничката си - 7:6(2), 6:7(5), 4:6.\"Определено ще си спомням днешния ден! Въпреки че в момента не празнувам победа на корта, аз станах №1 в света. И това наистина означава много за мен. Всъщност, дори не мога осъзная какво съм постигнала. Работих много усилено, както всички хора около мен.Благодаря на всички, които вярваха в мен, както и на тези, които се съмняваха. Да бъдеш номер едно в света е и голяма отговорност за мен. Мога да обещая, че ще направя всичко възможно да не разочаровам в тази роля.Да се ​​надяваме, че ще успея. Още веднъж бих искала да благодаря на моето семейство, моя екип, изобщо на най-близките хора около мен. Без вас нямаше да съм там, където съм\", написа Каролина Плишкова от плажа.Конта побърка Великобритания и е на път да измести самия Анди Мъри от сърцата на феновете. Спортистка от Острова нямаше полуфинал на \"Уимбълдън\"от 1978 година! Но! На пътя й застава самата Винъс Уилямс, петкратна шампионка тук.В другия полуфинал Гарбине Мугуруса от Испания среща непоставената Магдалена Рибарикова (Словакия). ", "date": "2017.07.12", "title": " Новата номер 1 в женския тенис полетя от щастие"}
{"url": "https://m.offnews.bg/news/OFFTOPIC_18750/Koi-sa-naj-gledanite-muzikalni-klipove-v-YouTube-video_660339.html", "text": "Когато сензацията Psy пусна \"Gangnam style\", за отрицателно време светът полудя по песента. В първата година от реализирането си клипът към парчето навъртя 1 милиард гледания в YouTube, а за петте, в които е качен на платформата, събра общо 2,147,483,647. Пет години по-късно певецът от Южна Корея е детрониран от , която навъртя 2,895,373,709 гледания. Песента е посветена на актьора от филма Пол Уокър, който загина в зверска катастрофа през 2013 г.Без изненада - любимецът на тийнейджърките . Песента му \"Sorry\" събра 2,635,572,161 гледания.Четвърти са  Фънк звученето, костюмите в комбинация със златни бижута и мъжете с прически определено спечелиха зрителите, които продължават с пълна сила да гледат клипа към песента. За много хора името му не говори нищо, но песента му \"Despacito\" е в дует с добре познатия ни Деди Янки, който в началото на века натрупа популярност с  песента си \"Gasolina\", която много ученици от времето си припяваха в междучасията. За едва шест месеца клипът към \"Despacito\" е гледан 2,482,502,747 пъти.  На шесто място е клипът и към \"Shake It Off\", който е гледан 2,248,761,095 пъти, а на десето е този към \"Blank Space\", който събра 2,101,607,657 гледания.  която е натрупала 2,232,756,228 гледания, а  са американската група  В него певицата преживява самолетна катастрофа и попада в джунглата, където преживява луди приключения и става кралица на дивите животни.", "date": "2017.07.12", "title": " Кои са най-гледаните музикални клипове в YouTube (видео)"}
{"url": "https://m.offnews.bg/news/Drugi_18773/Prezidentat-na-svetovnite-shtangi-privika-Nedelcho-Kolev-v-Budapeshta_660353.html", "text": "Президентът на Международната федерация по вдигане на тежести (IWF) и член на МОК Тамаш Аян покани днес лично Неделчо Колев на работна визита в Будапеща.Унгарецът е пожелал среща с шефа на Българската щанги федерация в началото на септември, съобщава Визитата засега е без официална и подробна програма, но е ясно, че е във връзка със съдебните спорове между двете страни и по повод последните тревожни послания от страна на МОК към IWF.Преди два месеца Тамяш Аян бе преизбран за 4 пореден път за шеф на световните щанги, след което последва остра реакция и ултиматум от страна на МОК за спешни промени до края на годината във вдигането на тежести, за да може този спорт да остане в олимпийската програма.", "date": "2017.07.12", "title": " Президентът на световните щанги привика Неделчо Колев в Будапеща"}
{"url": "https://m.offnews.bg/news/Politika_8/Obedineni-patrioti-vnesoha-v-NS-10-000-podpisa-v-zashtita-na-bitite-v_660351.html", "text": "Народни представители от Обединени патриоти се срещнаха с председателя на 44-тото Народно събрание Димитър Главчев.Заместник-председателите на групата на ОП Искрен Веселинов и Валентин Касабов, секретарите Юлиан Ангелов и Борис Ячев, както и проф. Станислав Станилов внесоха подписката, която родителите на битите в Асеновград деца връчиха на патриотите.Председателят на парламента се ангажира да мобилизира и да свика спешно всички комисии, които имат отношение и биха могли да се ангажират със случая.Събраните подписи са над 10 хиляди. Исканията на подписката са за справедливо и бързо възмездие за всички виновни за побоя над децата и треньорите; подсигуряването на въоръжена охрана на язовир „40-те извора\"; хората с тежки криминални присъди да не бъдат освобождавани предсрочно и всички да са равни пред законите на България.Преди дни родители на битите в Асеновград деца се обърнаха за съдействие към Обединени патриоти. Тогава те получиха подкрепа от Искрен Веселинов и обещанието му подписката да достигне до председателя на Народното събрание.", "date": "2017.07.12", "title": " Обединени патриоти внесоха в НС 10 000 подписа в защита на битите в Асеновград"}
{"url": "https://m.offnews.bg/news/Tenis_18788/Legendata-Vilander-Grigor-e-dalech-ot-Federer-no-varvi-v-pravilna-po_660362.html", "text": "Матс Виландер, бившият номер едно в тениса, който сега коментира за \"Евроспорт\", е отдавна фен на Григор Димитров. Швеoът направи анализ на мача на българина срещу Федерер. Нашето момче падна в три сета, като определено играе слабо и си го призна.„Роджър Федерер се намира в страхотна форма и очевидно играе чудесно. Бих казал, че той е най-трудният съперник за Григор Димитров“, сподели експертът на Евроспорт и носител на седем титли от Големия шлем Матс Виландер след осминафиналния мач на българина срещу Федерер.„Видно е, че те са добри приятели и познават добре силните си страни. Но играта на Григор просто не е на нивото на тази на Федерер в нито едно отношение, като изключим може би движението по корта. Димитров трябваше да сервира много добре, за да има шанс.Това е компонент от неговата игра, който той трябва да подобри, ако иска редовно да играе силно срещу най-големите. Успя да го направи срещу Надал в Австралия, така че очевидно притежава качествата, но просто му липсва постоянството, с което може успешно да затвори един петсетов мач.“Въпреки недостатъците в играта на Григор Димитров, Виландер се изказа похвално за първата ни ракета. „Мисля че Григор се усъвършенства. Той преминава по-лесно през ранните кръгове от турнирите и това е от голямо значение за представянето му в хода на надпреварите. Той прескочи успешно тази бариера и се дистанцира значително от играчите, които са, да речем, на позициите между 20-а и 50-а в ранглистата. В момента той е на много малко зад най-добрите\", продължи Виландер.„Роджър Федерер е концентриран върху този турнир от известно време, но като че ли очаквахме Григор да спечели сет или поне да затрудни Роджър през по-голяма част от мача. Димитров обаче се движи в правилната посока, той притежава качествата да спечели турнир от Големия шлем.Срещу някои от най-добрите в света в момента това ще бъде трудно, но той трябва да бъде търпелив, да тренира здраво и неговото време ще дойде. Той просто е твърде талантлив, за да не спечели турнир от Големия шлем”, завърши легендата.", "date": "2017.07.12", "title": " Легендата Виландер: Григор е далеч от Федерер, но върви в правилна посока"}
{"url": "https://m.offnews.bg/news/Turizam_75/Radev-Chernogortcite-imat-interes-kam-planinski-turizam-u-nas_660354.html", "text": " България е привлекателна за гражданите на Черна гора като туристическа дестинация, особено със зимния и планинския туризъм. Това коментира пред журналисти в Черна гора президентът Румен Радев, който е на посещение там по покана на колегата си Филип Вуянович.Радев посочи, че за съжаление двете страни не могат да развият пълноценно икономическите контакти поради липса на подходящата транспортна, енергийна и дигитална свързаност.И двете страни ще работят в тази посока, заяви българският президент и допълни, че ако се постигне изграждането на една добра инфраструктура, тези контакти ще бъдат много по-динамични. Имаме всички предпоставки за това, категоричен е държавният глава, цитиран от БТА.По време на срещите му в Черна гора са обсъждани стъпки в тази посока. Сред тях е и пряка въздушна линия между Подгорица и София.Радев каза още, че Черна гора и Италия са в процес на осъществяване на проект между двете държави за транспортна електроенергия и имаме покана от Черна гора да участваме. България може да изнася електроенергия при много изгодни цени, смята президентът.Трябва всички двустранни споразумения, които сме подписали в областта на търговията, икономическите отношения, туризма, да ги приведем в действие, посочи той.", "date": "2017.07.12", "title": " Радев: Черногорците имат интерес към планински туризъм у нас"}
{"url": "https://m.offnews.bg/news/Sviat-_12/Germaniia-Badeshteto-na-Makedoniia-lezhi-v-Evropejskiia-saiuz_660358.html", "text": "\"Тази страна не се нуждае от нищо, освен реформи. Правителството си е поставило на дневен ред реформи. Мога само да се надявам те да бъдат изпълнени\", заяви главният секретар на Германия по европейските въпроси Майкъл Рот на пресконференция по време на визитата си в Македония, цитиран от МИА - Македонската информационна агениця. \"Жизненоважно е реформите да бъдат осъществени в интерес на страната и нейните хора, тъй като бъдещето на Македония лежи в Европейския съюз\", продължи Рот, \"държавата се нуждае от помирение и възстановяване на диалога и дебата, които са ключът към демокрацията\".По думите му, новото правителство е предприело мерки за сближаване на страната с Гърция и България, а това е правилен ход.На пресконференцията присъства и външният министър на страната Никола Димитров. На въпрос за договора за добросъседство с България той заяви, че е твърде рано да си говори за текста на документа.\"Разкривайки детайли около договора, бих могъл да афектирам върху бъдещите консултации относно него\", заяви Димитров, \"мога сама да кажа, че двете страни са мотивирани от от принципа \"разрушавайки теб, разрушавам и себе си\".", "date": "2017.07.12", "title": " Германия: Бъдещето на Македония лежи в Европейския съюз"}
{"url": "https://m.offnews.bg/news/Koloezdene_18819/Kris-Frum-vleze-v-kluba-na-naj-velikite-podgoni-Indurajn_660365.html", "text": "Британецът Крис Фрум носи днес за 50-и път жълтата фланелка на Тур дьо Франс. Юбилейното постижения го изкачи в елитна, направо космическа компания.Става въпрос за колоездачите, успявали да преминат тази граница. Те са едва 4 на брой! Асът на \"Скай\" изравни с по 50 жълти фланелки Жак Анкетил, вече покойник.Пред него с 60 е великият испанец Мигел Индурайн. Както върви Тура, нищо чудно и той да бъде застигнат от Фрум.Втори в престижната класация е френският идол Бернар Ино. Той има 75 етапа, в които е носил фланелката на лидер в класирането.Засега недостижим на върха е белгиецът Еди Меркс. Цели 96 пъти той е започвал етап с жълтата фланелка.Кое е общото между четирима вече бивши асове на колоезденето? Всичките те са спечелили по 5 пъти Обиколката на Франция. Фрум е твърде близо до четвъртата тази година, макар че тежките етапи едва започват. Но днес е и последният по-спокоен ден, така че вероятно утре британецът ще еднолично на четвъртата позиция в класацията за жълти фланелки.Разбира се, от нея беше изключен американецът Ланс Армстронг, който имаше 83 жълти фланелки при 7-те си победи на Тура! Всичките те бяха анулирани през 2012 година заради разкритията, че е взимал допинг.", "date": "2017.07.12", "title": " Крис Фрум влезе в клуба на най-великите, подгони Индурайн"}
{"url": "https://m.offnews.bg/news/Ikonomika_59/Domuschiev-za-Valeri-Simeonov-Novoizliupen-politik-see-bezkrajni-laz_660364.html", "text": "Конфликтът между шефа на КРИБ Кирил Домусчиев и вицепремиера Валери Симеонов продължава. След като лидерът на НФСБ обвини братята Домусчиеви в нарушения на приватизационния договор за БМФ, медиите близки до бизнесмена поеха открит курс срещу заместника на Бойко Борисов. С позиция в защита на приватизаторите на предприятието излязоха ръководството на параходството и моряшкия синдикат.Днес Домусчиев публикува и позиция, наречена \"БЕЗКРАЙНИТЕ ЛЪЖИ НА ВИЦЕПРЕМИЕРА СИМЕОНОВ\". В нея собственикът на футболния клуб \"Лудогорец\" го нарича \"новоизлюпен политик\".Ето пълния текст на публикацията на шефа на КРИБ във фейсбук:С недоумение следя медийните изяви на Вицепремиера Валери Симеонов и неверните твърдения по адрес на „Параходство Български Морски Флот“ АД (БМФ) и мен лично. Задавам си въпроса какво цели с тази злонамерена атака?! Заема един от най-високите постове в България и следва да преценява и премерва думите, които изрича публично, защото формират не само обществени нагласи, но влияят и на имиджа, и работата на дружеството, както и на инвестиционния климат в страната.В тази връзка информацията, която разгласява, следва да бъде проверена поне от два надеждни и компетентни източника, както и да е съгласувана с юридически и вещи лица, а не да се позовава на клюки и неверни твърдения.Ако той е новоизлюпен политик, който се опитва да трупа евтин рейтинг, то аз от 27 години съм в реалната икономика. Знам колко трудно се гради доверие по отношение на бизнеса, който развивам, по отношение на чуждестранните инвеститори, с които съм партньор и най-вече по отношение на десетките хиляди служители, с които работя всеки ден. Затова няма да му позволя да сипе лъжи с лека ръка заради негови лични амбиции.Какви са последствията за мен и за компаниите ми от тази целенасочена злонамерена кампания няма нужда да казвам публично. Но искам публично да опровергая най-големите лъжи, които той изрече в последните седмици и по-долу ще се опитам да дам необходимата информация с прости думи, за да може лицето Симеонов да я разбере:1. Продажно арбитражно решение и продажен арбитраж- Клеветническо твърдение, което не е аргументирано. Арбитражното решение е 53 страници, задълбочено и аналитично изследва иска. Това, което Симеонов не разбира и не чете го определя за продажно?! В решението са изложени исканията на ищеца и възраженията на ответника (Държавата), обективните факти по казуса, разгледани са приложените доказателства и най-вече подробно са изследвани двете извършени експертизи, въз основа на което Арбитражният съд, прилагайки Закона, е постановил арбитражното решение. За съжаление лъжите и клеветите на Вицепремиерът Симеонов са толкова много, че смятам да спра до тук.Симеонов е високопоставен представител на изпълнителната власт, вицепремиер по икономическата и демографската политика. Не му ли минава през ум, че всичките изказвания, цитирам дословно „продажно решение“, „позорно решение“, са вмешателство в работата на независимия български съд по висящо пред него дело. Живеем в правова държава, чиято Конституция е закрепила разделението на властите. Изцепките му в качеството на представител на изпълнителната власт са повече от недопустими по време на един съдебен процес. Те представляват външни влияния и внушения, които пречат на българския съд да работи по съвест и убеждение.2. Невярно твърдение, че няколко състава са се отказали от арбитражното дело – Ответникът (Държавата) е поискал отвод на председателя на Арбитражния състав и въпреки че не са били налице правни основания за това – арбитърът си е направил самоотвод, за да няма никакво съмнение относно валидността и компетентността на състава на арбитража, разглеждащ делото.3. БМФ е фалирала компания - Такава откровена лъжа! Кой би инвестирал 440 млн. лева за покупката на едно дружество и би инвестирал още 570млн. лева в него (Симеонов може да провери справката от Агенция по приватизация)?! През тази и следващата година инвестициите ще надхвърлят 770 млн. лева. Кой би инвестирвал в нещо, което ще фалира?! За десет годишния период ние ще преизпълним инвестициите заложени в приватизационния договор и ще свалим средната възраст на флота на 7-8 години (при поет ангажимент за 20 години). Домусчиеви за 27 години в бизнеса не са фалирали нито едно дружество, не са имали просрочие в плащане на заплати и кредити. Колко бизнесмени могат да се похвалят с това?!4. Практиката кораб - офшорна компания не е измислена от господата Домусчиеви, а е наследена от времето, когато БМФ беше със 100% държавно участие в капитала. Това не е престъпно деяние, а утвърдена международна морска практика. БМФ е холдинг с много дъщерни компании собственици на съответните кораби. Всичко това е видимо в одитирания консолидационен отчет на дружеството. Всеки един нов кораб струва много пари, което налага ползване на външно финансиране. За съжаление, заради рейтинга и законодателството на Република България през последните 25 години трудно ще намерите чужда или българска банка, която да инвестира в български флаг. Вицепремиерът отговарящ за икономиката следва да се замисли в тази насока, ако има желание да изгради нещо, защото именно политиците са тези, които създават условията.5. Твърдите, че сме скрапирали 40% от тонажа, който е бил обект на приватизацията през 2008 г. Искам да коригирам - скрапирахме много повече, защото средната възраст на флота през 2009г. беше 25 години. Имаше кораби, които не отговаряха на международните конвенции над 10 кораба на възраст над 40 години, които бяха опасни, както за екипажите , така и за околната среда. Това никъде не го споменава Симеонов, както и че ръководството на БМФ е успяло да свали средната възраст на флота на 8 години, при изискване под 20 години към края на приватизационния период. Не упоменава, че са инвестирани сериозни суми за закупуването на нови и модерни кораби, с които общия тонаж на оперирания от БМФ флот към днешна дата е над 1‘100‘000 тона бруто регистър, изцяло плаващ под европейски флаг. Това е общодостъпна информация, която може да се провери в официалната страница на БМФ в интернет (www.navbul.com). В нашите заводи в България, САЩ и Италия също “скрапираме“ старо оборудване и заменяме с ново по-ефективно и съобразено с новите изисквания. Това не е престъпление, а нормална практика. Само за Симеонов е нещо нередно. Каква компетентност има Вицепремиерът по икономическата и демографската политика?!6. Твърдението, че не е имало криза в шипинга (цитирайки доклад на ООН за Световната икономика) - Не е коректно да прави връзка между ръста на световната икономика и фрахтовия пазар в отделните сегменти на корабоплаването. Добре е да проучи какво се случи с корабостроенето в Китай, Корея и Япония през последните 3 години, защото е пряко свързано с възможностите и желанието на корабособствениците да инвестират. Колко български корабособственици фалираха?! Къде са украинските и румънските флотове?! Колко големи чуждестранни компании фалираха –Western Bulk, Hanjin Shipping, Korea Line, Sanko steamship, Eagle Bulk, General Maritime Corporation ....?! В нашия бизнес има само един „репер“ и това е “Baltic Exchangeindex”. Той ясно показва срива след 2008 година и последвалата криза в шипинга.*БМФ оперира кораби в HandysizeБи трябвало да знае, че всеки пазар се движи по отношението между търсене и предлагане. Когато един бизнес в глобален мащаб е подготвен да отразява ръст на световната икономика от 4.5 - 6% и когато той падне на 2-3% и имаме свръх предлагане на кораби е необходимо време, за да се нормализират пазарните условия. Би трябвало Вицепремиерът по икономическата и демографската политика да е наясно, защото управлява не като мен компания на стойност около 1 милиард лева, а цяла държава и носи отговорност.7. Масови съкращения на плавателния състав - В Параходство БМФ не са правени масови съкращения. В момента на борда на корабите оперирани от дружеството има над 1600 български моряка и около 60 стажанта с европейско заплащане и плаващи на нови и модерни съдове, даващи им отлични и безопасни условия за работа. Извън тази бройка над 200 човека работят в администрацията на компанията. Твърдението за 124 човека работещи в Параходство БМФ е силно манипулативно!8. Председателят на Моряшкия синдикат е в Управителния съвет на фирмата купувач- Поредната лъжа на Симеонов! Да, той е в Управителния съвет, но на Параходство БМФ. Това беше ангажимент поет преди подписване на приватизационния договор в сградата на Агенция за приватизация по време на срещата с КНСБ през 2008 година. До ден днешен спазваме тази договорка и европейските практики - представителите на работниците да участват във взимането на решенията и не случайно те ни подкрепят!9. Относно приватизационната процедура на Параходство БМФ - Неверни твърдения от Симеонов разкриващи пълна неяснота за приложената от Агенция за приватизация и следприватизационен контрол (АПСК) вид процедура, одобрена от Народното събрание като Стратегия за приватизация на Параходство БМФ. Процедурата е на 2(два) етапа. От 23 фирми купили документацията за участие, само 3 фирми подадоха документи.Освен крайният купувач - българо-немският консорциум, другите две фирми (гръцка и кипърска) не подават необходимата документация съгласно Стратегията. Къде са френската и холандската фирма, за които говори Симеонов?! Може би в сънищата му! Трябва да се вземе предвид и Стратегията за приватизация на БМФ и самата процедура беше готвена и мина обществено обсъждане в продъжление на около година. Всички заинтеросовани страни имаха достатъчно време да изготвят и подадат оферти.Безмислено е да опровергавам всеки ден произволните твърдения на Симеонов. Очевидно е, че той това цели – да ме провокира с лъжите си да говоря, а след това, използвайки удобната форма - правото на отговор, да измисля нови фалшиви новини. Целта е този омагьосан кръг с омаскаряването да продължи достатъчно дълго.Аз и Параходство БМФ ще преживеем откровените му лъжи и клевети, но от действията му ще страдат и други български компании и инвеститори. Дано не съм лош пророк!", "date": "2017.07.12", "title": " Домусчиев за Валери Симеонов: Новоизлюпен политик, сее безкрайни лъжи"}
{"url": "https://m.offnews.bg/news/Obshtestvo_4/Rekord-Blizo-6-kilogramovo-bebe-se-rodi-v-Plovdiv_660367.html", "text": "В пловдивската болница \"Селена\" се роди бебе с тегло от 5 кг и 750 грама и ръст от 57 см. Теглото на момченцето е рекордно за 2017 г., съобщиха от болницата на своята фейсбук страница.Досега рекордът се държеше от Денис Айров, който бе с тегло 5, 240 гр и ръст 53 см.Момченцето е първо дете на 29-годишна майка от Хасково. Редом с бебето гигант в отделението по неонатология са настанени и най-малките пациенти на болницата – новородени с тегло от 610 грама, 660 грама, 820 грама и 1090 грама, допълват от пловдивското здравно заведение.", "date": "2017.07.12", "title": " Рекорд: Близо 6-килограмово бебе се роди в Пловдив"}
{"url": "https://m.offnews.bg/news/OFFTOPIC_18750/3-zheni-iznasiliha-uchitel-v-Zimbabve-za-da-otkradnat-spermata-mu_660359.html", "text": "39-годишен учител в Зимбабве е отвлечен и изнасилен от три жени. На 2 юли той чакал на автобусна спирка, когато жените спрели с BMW и му предложили транспорт.Учителят е открит на 4 юли на пътя край село Марута с тежки травми по гениталиите.Полицията издирва трите жени и един мъж, който е шофирал колата - те са заподозрени, че са част от банда \"спермални бандити\".Пострадалият твърди, че в колата дамите му предложи безалкохолно питие. Изпил го, почувствал се замаян и заспал, съобщава зимбабвийският вестник The Standard.Бандата подмамва нищо неподозиращи мъже, упойва ги и ги изнасилва като целта е спермата им, която след това се продава. В някои райони на Зимбабве има вярване, че тя носи голям късмет.", "date": "2017.07.12", "title": " 3 жени изнасилиха учител в Зимбабве, за да откраднат спермата му"}
{"url": "https://m.offnews.bg/news/Bojni_18771/Antani-Dzhoshua-dava-revansh-na-Klichko-v-Las-Vegas_660356.html", "text": "Реваншът между Антъни Джошуа и Владимир Кличко е с една стъпка по-близо, след като екипът на новия шампион в тежката категория отлетя за преговори в Лас Вегас. Шоуто ще бъде в една от емблемите на града.Промоутър номер 1 в света Еди Хърн  и Фреди Кънингам, бизнес мениджър на звездата, лично се заеха със задачата. Те се насочиха към митичната MGM Grand Garden Arena, която побира почти 17 000 зрители. Датата е 11 или 17 ноември.Двойката ще се срещне с Ричард Стърм, шефът на MGM Grand Entertainment and Sport, за да разискват парите. Там не евтино, но едва ли това е големият проблем предвид задаващите се рекордни печалби.Хърн опитва да уреди Лас Вегас, тъй като Кличко му е казал, че няма да излезе за нов мач срещу Джошуа на Острова. Украинецът загуби от новия световен шампион на WBA и IBF на \"Уембли\" пред публика, подкрепяща френетично своето момче.Кличко отказа офертата на Хърн за нов бой на стадиона в Кардиф на 28 октомври. Влад заяви публично, че има интерес само към реванш някъде в чужбина, което означава извън Великобритания, а вероятно и \"неговата\" Германия.Хърн знае, че големите пари са в Лас Вегас и е готов да организира боксово шоу, невиждано от времето на Майк Тайсън.", "date": "2017.07.12", "title": " Антъни Джошуа дава реванш на Кличко в Лас Вегас"}
{"url": "https://m.offnews.bg/news/Politika_8/Kabinetat-ne-dade-Buzludzha-na-BSP-Borisov-Kapanat-e-viden-iskat-da_660363.html", "text": "Кабинетът гласува против искането на БСП да получи безвъзмездно право на ползване за срок от 10 години върху паметника на Бузлуджа.Предложението е било подкрепено от 7 души, в това число и от премиера Бойко Борисов, а 12 министри са гласували \"против\", става ясно от стенограмата от заседанието на Министерския съвет. От стенограмата става ясно, че склонен за отстъпи паметника на БСП е регионалният министър Николай Нанков. Останалите министри настояват за повече информация или правят предложения за това какво да се включи в договора за безвъзмездно право на ползване. Единственият, който е категорично против решението, е вицепремиерът Валери Симеонов. Той обяснява, че има опасност такова безвъзмездно отдаване да се сметне за нерегламентирана държавна помощ. Освен това по думите му има и други, които са заявили желание да поддържат обекта, като посочва в това число община Казанлък, макар от разговора да става ясно, че подобно предложение не е внесено официално. В края на изказванията думата взема премиерът Борисов, който подчертава, че искането на БСП е капан и цели да създаде конфликт в коалицията, тъй като единият партньор е категорично против. Борисов подчертава, че в този случай ще излезе, че управляващите са сгрешили, каквото и да направят. ", "date": "2017.07.12", "title": " Кабинетът не даде Бузлуджа на БСП, Борисов: Капанът е виден, искат да съборят коалицията"}
{"url": "https://m.offnews.bg/news/Ikonomika_59/Skandalno-naznachenie-v-IARA-izvezhda-otnovo-ribarite-na-protesti_660328.html", "text": "Уволненият през март тази година директор на отдел \"Рибарство и контрол\" в Изпълнителната агенция по рибарство и аквакултури Николай Иванов е бил назначен вчера на по-високата длъжност зам.-директор на ИАРА със стария си ресор. Това съобщиха пред OFFNews от сдружение \"Черноморски изгрев\". Рибарите протестираха в продължение на месеци миналата година и в началото на тази именно заради работата на Иванов, , а сега са категорични - протестите продължават.Общинският съветник в Бургас Николай Иванов беше отстранен с официален мотив, че не отговаря на критериите за заемането на длъжността. Беше уволнен от същия директор, който го назначава сега на по-висок пост - Галин Николов. Официална информация за назначението няма - такава не е публикувана нито на сайта на ИАРА, нито медиите бяха известени за решението от агенцията или Министерството на земеделието и храните.OFFNews потърси г-н Николов, но на телефона му отговори жена, която обясни, че той не е в сградата и обеща директорът или служител от пресцентъра да ни потърси. Това до момента не се е случило, но ако получим позицията на Галин Николов, ще я публикуваме. Редакцията е готова да даде думата и на г-н Николай Иванов.Във връзка с назначението днес имаше среща между ръководството на \"Черноморски изгрев\" и зам.-министъра на земеделието Атанас Добрев, на която е присъствал и Николай Иванов, разказа председателят на Управителния съвет на сдружението Емил Милев.На нея рибарите са връчили писмо на зам.-министъра до министър Румен Порожанов, директора на ИАРА, бургаския кмет Димитър Николов с копие до премиера Бойко Борисов, което бе изпратено и до OFFNews. Адресирали го до всички отговорни за сектора, защото \"за нас е напълно необяснимо кой и с какви аргументи реши да „повиши“ наскоро уволнения от ИАРА общински съветник\".В писмото се казва още:\"Уважаеми господин министър,Авторите му са категорични, че \"повече от притеснително е, че първите ви действия в сектора са скандални кадрови назначения на лица, които нямат нужния опит и квалификация, доказали с дейността си единствено способност за репресии и незачитане разпоредбите на закона и актовете на министъра на земеделието и храните\".Рибарите искат среща с Порожанов, която да се състои в рамките на една седмица.\"Молбата ни идва на фона на скандалните назначения в ИАРА и сигналите от МЗХ за предстоящи ограничителни мерки в Черно море, които се съобщават на бранша между другото, без да е ясно кой ги предлага, поради какви причини и с какви аргументи. Уверяваме ви, че всякакви стъпки от страна на МЗХГ за ограничаване на нашата дейност, без да е отчетена позицията ни, ще доведе до нежелани и за двете страни резултати\", пишат те.Те се обръщат и към изпълнителния директор на ИАРА с думите:\"Преди седмица ви попитахме дали Николай Иванов е назначен отново в ИАРА. Вие не отговорихте на запитването ни. Днес разбираме, че сте назначили Иванов за свой заместник. Вие сте част от ИАРА и нейното ръководство от няколко години. Напълно запознат сте с причините, довели до протестите в края на 2016 г. и началото на 2017 г. По време на протестите лично чухте от първа ръка потресаващи данни за репресии и превишаване на права при контролните дейности под ръководството на Николай Иванов. Впоследствие сам предприехте коригиращи стъпки, в т.ч. промени в актове на министъра на земеделието и храните, с цел предотвратяване на порочните практики. Именно вие уволнихте Николай Иванов като служител на ИАРА след като действията на същия доведоха до най-големите протести в риболовния бранш. Ето защо за нас е от изключително значение да знаем поради какви причини за три месеца променихте мнението си за въпросния служител, какво се случи за това време и с кои свои качества, образование или квалификация въпросното лице заслужи вашето доверие да го назначите за зам.-директор на ИАРА. Моля също така да бъдем уведомени дали ще назначите други уволнени от вас служители и предстои ли поредната чистка в ИАРА, която трябва да направите от чуждо име, с цел саморазправа и реваншизъм, и в полза на интереси, далечни на риболовния сектор\".Чрез писмото си те пишат и до бургаския кмет следното:\"Това е второто ни обръщение към вас в рамките на половин година. Причината е същата – основателните ни съмнения, че важните въпроси в сектор \"Рибарство\" са от компетенциите на община Бургас и кмета на града във ваше лице. Последните кадрови решения в сектора предизвикват основателни съмнения, че същите не зависят от ръководство на МЗХГ и ИАРА, а от вас. Убедени сме, че сте запознати с причините за протестите на риболовни бранш от миналата година, който обедини рибари от Ахтопол, Царево, Приморско, Черноморец, Поморие, Несебър, Бяла, Варна, Балчик, Каварна и Шабла. Няма да ги изреждаме отново, но трябва знаете, че голяма част от тях са поради дейността на общинския съветник Николай Иванов, за чието назначение в ИАРА се твърди, че сте настоявали. Не искаме да отправяме персонални квалификации към когото и да било, които да засегнат честта и достойнството му, но за нас е абсолютно неясно какви са вашите аргументи за подобно назначение в агенцията. Като кмет на града трябва да знаете също, че след преместването на Агенцията в гр. Бургас управлението на сектора падна на изключително ниско ниво. Очаквахме, че близостта на администрацията до реалния сектор ще помогне на нашата работа и ще подобри и модернизира администрирането на различните процеси. Нищо подобно не се случи. Процеси, които бяха нормативно уредени и работещи бяха преустановени поради неясни причини. ИАРА се превърна в администрация, която служи на различни местни интереси, чиято основна роля е да осигури работно място за политически фигури без нужната квалификация. Тъй като ви приемаме като отговорен човек, чиято работа за града е показателна със своите резултати, очакваме вашата позиция, с която да разсеете съмненията, че ИАРА е подчинена освен на министъра на земеделието, храните и горите, но и на кмета на община Бургас\".", "date": "2017.07.12", "title": " Скандално назначение в ИАРА извежда отново рибарите на протести"}
