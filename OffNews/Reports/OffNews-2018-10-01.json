{"url": "https://offnews.bg/medii/gospodari-na-efira-vrachiha-zlaten-skunks-na-dimitar-varbanov-obnoven-689113.html", "text": "\"Господари на ефира\" връчиха \"Златен скункс\" на вече бившия им репортер Димитър Върбанов.До това се стигна, след като миналата седмица Нова тв съобщи, че срещу него е била упражнена агресия. \"Върбанов е хвърлен върху бетонна площадка, получил е наранявания по ръцете и главата. Настанен е в Спешното отделение във Велико Търново\", съобщиха на 26 септември от предаването. Казусът предизвика широк отзвук, а премиерът поиска да му докладват \"задържани съответно побойниците и с цялата строгост на закона да бъдат наказани\". Няколко часа по-късно се разбра, че двама души са с повдигнати обвинения заради станалото.На 28 септември обаче записи от охранителните камери в склада във Велико Търново, където се твърдеше, че е бит репортерът на \"Господари на ефира\" Димитър Върбанов, хвърлиха в по-различна светлина случилото се. Сайтът Mediapool публикува 16 кратки видеа, на които се вижда, че журналистът е изтикан от двама гардове извън склада. Не е имало сериозен побой. Той пада на колене, след което в продължение на няколко минути говори пред оператора и камерата с микрофон в ръка, а накрая ляга на земята и остава там до идването на полицията. Не се виждат рани, удари и пр.Заради кадрите от камерите Районният съд във Велико Търново пусна без мярка за неотклонение двамата задържани за нападението над Върбанов. Прокуратурата пък обяви, че обмисля да повдигне обвинение на журналиста.\"Приемам този \"Златен скункс\". Ще ми бъде обица на ухото, че в работата си като репортер можеш да направиш хиляди добрини, но една твоя грешка, волна или неволна, може да доведе до това нещо\", каза Върбанов в излъчения днес репортаж от връчването на \"Златния скункс\".Това каза вече бившият репортер на \"Господари на ефира\", след като получи \"Златен скункс\" заради симулацията. Със статуетката в ръка той помоли доскорошните си колеги да обещаят, че ще довършат разследването за храните с изтекъл срок на годност.Доскорошният му колега Борис Ваклинов обясни, че скунксът е за \"изопачаването на истината и манипулацията\" около изхвърлянето на Върбанов от склада за храни с изтекъл срок на годност във Велико Търново.\"Мен ме болеше не само като репортер, болеше ме и като човек, че тонове храни стоят там, складът продължава да работи и има реална опасност те да стигнат до магазините, до хората\", каза Върбанов. Той заяви още, че не е имало умисъл в действията му и поиска прошка, че в тази ситуация не успял да овладее емоциите си. \"Тук искам да се извиня на всички колеги, на теб, Боби, на оператора, на всички репортери, на целия екип на \"Господари на ефира\", на продуцента, на всички зрители\".На въпрос защо сам не е внесъл яснота какво всъщност е станало, той отговори: \"На място загубих контрол над чувствата си и над действията, които правех. Знаех, че там има охранителни камери, виждах ги. Ако смятах да играя някакъв сценарий, смяташ ли, че с 12-годишен опит в това предаване, аз щях да го правя. Още на следващия ден аз казах, че не съм пребит: \"Няма такова нещо, вижте ме, добре съм - бутаха ме и ме блъскаха\". Цялото ми желание беше този склад да не продава развалена храна\", каза той.Ваклинов обаче подчерта, че заради станалото фокусът се е изместил и никой не говори за храните с изтекъл срок на годност. \"Ти урони престижа на професията и на \"Господари на ефира\", каза той на Върбанов.\"Отговорността на репортерите и на целия ни екип пред вас е огромна. Това ни задължава бъдем безкомпромисни когато става дума за нарушаване на огромни принципи в журналистиката\", каза водещата на предаването Мария Игнатова след репортажа от връчването на скункса. \"Покрай този скандал много наши доброжелатели получиха силна душевна емоция. Направо разцъфнаха\", другият водещ Димитър Рачков. \"Радваме се, че всички бивши и бъдещи наши герои са щастливи, но да не се заблуждават, че грешката на Митко го оневинява\", добави Игнатова.От предаването реагираха остро на изказването на говорителя на главния прокурор Румяна Арнаудова по повод станалото. \"Оказа се, че всичко това е било една постановка. За съжаление прокуратурата беше подведена. Това е абсолютно недопустимо\", каза на 28 септември тя . От \"Господари на ефира\" излъчиха думите ѝ, а след това изброиха редица техни репортажи, от които прокуратурата е получавала информация за нарушения и престъпления, както и такива, които са останали без реакция от страна на институциите.На финала на днешното предаване Рачков шеговито обяви: \"Да обобщим - за днес нямаме бити репортери\".", "date": "2018.10.01", "title": "Господари на ефира връчиха Златен скункс на Димитър Върбанов (обновена)"}
{"url": "https://offnews.bg/sviat/70-000-evro-sa-plateni-za-ubijstvoto-na-slovashkia-zhurnalist-ian-kutc-689098.html", "text": "Общо 70 хиляди евро са били платени за поръчковото убийство на словашкия разследващ журналист Ян Куциак и годеницата му, съобщи днес прокурор, цитиран от Асошиейтед прес и БТА.По думите на специалния прокурор от сумата са били платени 50 хиляди евро. Останалите 20 хиляди евро са били опростен дълг.Ян Куциак и Мартина Кушнирова бяха застреляни в дома си на 21 февруари. Словашките власти тогава съобщиха, че убийството е поръчково и свързано с работата на журналиста, който е разследвал корупция и връзки между местни политици и италиански мафиоти.Убийствата предизвикаха в Словакия масови протести, уволнение на началника на националната полиция и оставката на правителството.Четиримата заподозрени за убийството остават в ареста, стана ясно след заседание на Специалния наказателен съд. 44-годишната Алена Жужова е обвинена като поръчител, Томаш Сабо - като пряк извършител, Мирослав Марчек - като шофьор, и Золтан Андрушко - като помагач. Според новинарския уебсайт topky.sk на пресконференция днес словашката главна прокуратура е дала разяснения за развитието на делото. На пресконференцията са присъствали главният прокурор Яромир Чижнар, надзираващи прокурори от специалната прокуратура, началникът на националната полиция Милан Лучански и командващият силите за борба с престъпността НАКА Бранислав Зуриан.Пред репортери главният прокурор е изказал възмущението си от опитите на политици да се месят в разследването и е подчертал, че има пълно доверие в следователите. Чижнар обещал, че обществеността ще бъде информирана за хода на разследването.", "date": "2018.10.01", "title": "70 000 евро са платени за убийството на словашкия журналист Ян Куциак"}
{"url": "https://offnews.bg/ikonomika/parnoto-i-toplata-voda-poskapvat-do-9-na-sto-689095.html", "text": "Парното поскъпва средно с 6,72% от днес, съобщи председателят на КЕВР Иван Иванов след закрито заседание на Комисията по енергийно и водно регулиране. Увеличението в София ще е 7,97 на сто, за „ЕВН България Топлофикация“ ЕАД – 8,57%; „Топлофикация Плевен“ ЕАД – 4,66%; „Топлофикация Бургас“ ЕАД – 4,88%; „Веолия Енерджи Варна“ ЕАД – 2,28%; „Топлофикация Враца“ ЕАД – 6,32%; „Топлофикация ВТ“ ЕАД – 4,39%; „Топлофикация Разград“ ЕАД – 5,35%; „Юлико-Евротрейд“ ЕООД – 6,21%; „ОВЕРГАЗ МРЕЖИ“ АД – 2,55 на сто.Промяната на цената засяга само топлофикации, които работят с природен газ. 4-те топлофикации, които работят с въглища, остават с непроменени цени. Това са Русе, Перник, Сливен и Габрово, уточни председателят на КЕВР. В цената на тока няма промени.Докато Комисията за енергийно регулиране приемаше решението, пред сградата на регулатора протестираха граждани с настояване цените да не бъдат увеличавани. ", "date": "2018.10.01", "title": "Парното и топлата вода поскъпват до 9 на сто"}
{"url": "https://offnews.bg/politika/trifonov-makedontcite-sa-edni-obarkani-horitca-689100.html", "text": "\"Една държава, която се казва Македония, а тези, дето живеят в нея, са едни объркани хорица\".Това написа шоуменът Слави Трифонов във Фейсбик по повод референдума за името на Македония. Според него съседите ни не знаят точно какви са, но той има отговор на този въпрос. \"Аз ще ви кажа какви са. По това, което правят, включително и на този референдум, е повече от ясно какви са. Българи са\", смята Трифонов. Ето какво написа Слави Трифонов в социалната мрежа:", "date": "2018.10.01", "title": "Трифонов: Македонците са едни объркани хорица"}
{"url": "https://offnews.bg/evropa/mogerini-i-han-makedonskiat-parlament-da-prodalzhi-sas-stapkite-za-no-689097.html", "text": "Македонският парламент е призован да продължи със стъпки по прилагане на споразумението за името на страната. Това обявиха в изявление върховния председател на ЕС по въпросите на външните работи Федерика Могерини и комисарят по въпросите на европейската политика за съседство и преговорите за разширяване Йоханес Хан, цитирани от представителството на ЕК в България.\"На 20 септември гражданите на бившата югославска република Македония имаха възможността да гласуват за бъдещето на страната си. При мирния и демократичен вот огромното мнозинство от онези, които упражниха правото си на глас, казаха „да“ на споразумението от Преспа по въпроса за името и на техния европейски път. Сега парламентът е призован да продължи със следващите стъпки по прилагане на споразумението за името, като се произнесе по конституционните промени\", се посочва в изявлението. Те подчертаха, че това е историческа възможност за помирение в региона и за решително ускоряване на пътя на страната към Европейския съюз.\"От всички политически и институционални представители сега зависи да действат съгласно конституционните си отговорности отвъд партийните политически линии. ЕС ще продължи изцяло да подкрепя и да помага на страната, нейните институции и всички нейни граждани\", подчертаха те.", "date": "2018.10.01", "title": "Могерини и Хан: Македонският парламент да продължи със стъпките за новото име на страната"}
{"url": "https://offnews.bg/analizi/veselata-matematika-pobedi-politikata-v-makedonia-689082.html", "text": "Най-големият провал на референдума в Македония не е ниската избирателна активност. Нито призивите за бойкот на проруските и просръбските лобисти, които действаха съвместно през последните месеци, се увенчаха с голям успех. Колкото и силна политическа кампания да направиш, ако в страната ти има толкова калпав избирателен списък, какъвто е в Македония, няма как да постигнеш напълно целта си.За вота в неделя на референдума в избирателните списъци бяха записани 1 806 336 души. При население от приблизително 2 103 721 души това число е фантастично.Дори и данните за населението в Македония са ориентировъчни: 2 103 721 души към 2017 г. - според World Factbook на ЦРУ, и 2 072 490 души към 2016 г. - според изчисленията на \"Държавния завод за статистика на Република Македония\".Последното официално преброяване в западната ни съседка беше през 2002 г. През 2011 г. преброяването се провали и оттогава има само обещания за ново. Най-скоро - през 2020 г.Избирателните списъци са още по-занемарени. Дотам, че вчера председателят на парламента Талат Джафери и бившият президент Бранко Цървенковски не откриха имената си в списъците и не успяха да гласуват.При този хаос \"веселата математика\", както я наричат в Скопие, е безнадеждна. И ако някога тя беше от полза при парламентарни, президентски и местни избори, особено за управляващите, днес е капан за демокрацията в Македония.Липсата на достоверни данни за броя на населението и броя на гласоподавателите превръща и електоралната социология в страната във весела математика. С толкова остаряла и неадекватна статистика успешно можеш да нарисуваш социологическо проучване, което да внушава каквото пожелаеш - и триумф, и апокалипсис.    Най-парадоксалното е, че хаосът с избирателните списъци не е новина от поне 15 години нито за политическия елит, нито за политолозите и социолозите, нито за журналистите в Македония. Нима някой наистина е очаквал, че 50-процентовата бариера на референдума в неделя може да бъде премината?", "date": "2018.10.01", "title": "Веселата математика победи политиката в Македония"}
{"url": "https://offnews.bg/politika/manolova-zakonoproektat-za-horata-s-uvrezhdania-e-absoliutno-osakaten-689094.html", "text": "\"Законопроектът за хората с увреждания е абсолютно осакатен. От него са извадени всички точки, които трасираха реформата. Дали ще се приеме в този му вид, няма никакво значение, защото абсолютно всичко, на което държахме, е отпаднало.\"Това каза омбудсманът Мая Манолова пред журналисти при влизането си в Министерство на труда и социалната политика, където се провежда заседание на Националния съвет за интеграция на хората с увреждания.Тя подчерта, че трудно \"сдържа своя гняв и очаква обяснение от социалния министър Бисер Петков\" защо реформата се връща в изходна точка.\"Няколко месеца работихме сериозно, юли и август, с моя екип, с експерти на социалния министър, постигнахме висока степен на съгласие и с всички организации на хората с увреждания по основните точки на реформата. Сега понеясни причини всичко това, за което се борихме, преговаряхме, обсъждахме липсва от този проект\", аргументира се Манолова.По думите й този проект е загубено време и подигравка за всички хора с увреждания, които очакват реална реформа.\"Още повече, че ангажиментът беше поет на най-високо политическо ниво – от премиера Бойко Борисов, вицепремиера Томислав Дончев, социалния министър Бисер Петков, здравния министър Кирил Ананиев. Оказва се, че просто сме си губили времето, че сме разговаряли не с когото трябва. Аз нямам обяснение, може би някой ги саботира\", заяви още омбудсманът.Според Манолова нов Закон за личната помощ за хората с увреждания няма да има.\"Бяхме постигнали договореност, че хората, които искат да се ползват от лична помощ, могат да поискат индивидуална оценка на техните потребности, извън реда на комплексната оценка, тъй ката комплексната оценка ще започне да се прилага след 1 юли 2019 г. Тогава ще се прави методика, ще се обучават екипи и за да не се забави толкова този процес, нашата договореност беше, че човекът ще може да поиска конкретна индивидуална оценка за неговите потребности от лична помощ, но сега тя не се предвижда да е в отделен закон, а в Закона за социално подпомагане“, разясни общественият защитник.Тя подчерта, че личната помощ е кауза на майките на деца с увреждания в цялата страна и те няма да отстъпят от нея. \"Фондът \"Мобилност и достъпна среда\" няма да се случи. Освен това отпада ангажиментът новите сгради да не бъдат пускани в експлоатация, ако не отговарят на условията за достъпна среда.Няма никакъв ангажимент, има една глоба от 5 000 лв., която е ясно за един голям инвеститор, колко е лесно да я плати. В същото време се възлага ангажимент на собствениците на частни сгради да намерят финансиране и да ги пригодят към нуждите на хора с увреждания, без за това да се създава фонд. Отпада фондът „Трудова заетост“, отпада „защитената заетост“, на практика са редуцирани квотите, които биха осигурили заетост на хората с увреждания. Срещу тях няма санкции, има санкции само за институциите в публичния сектор“, подчерта общественият защитник.По думите й нищо няма да се случи и с помощните средства и медицинските изделия, включително със създаването на нови стандарти и по-строг контрол от 1 януари, а парите ще продължат да изтичат от системата.\"Обещанието е, че евентуално от по-следващата година те ще се дават в натурално изражение от здравната каса или от Министерство на здравеопазването. Новият орган, за който пое ангажимент премиерът, всъщност е трансформиране на Агенцията за хора с увреждания в нова такава, като там се говори, че ще има евентуално екипи на местно ниво“, негодува Манолова.Тя допълни още, че няма да коментира унизителната практика на министър Петков да изпраща преработен проект в последния момент, при това в него да липсват основни теми и решения.", "date": "2018.10.01", "title": "Манолова: Законопроектът за хората с увреждания е абсолютно осакатен"}
{"url": "https://offnews.bg/politika/vrashtat-za-prerabotvane-poslednia-variant-na-zakonoproekta-za-horata-689102.html", "text": "Последният вариант на проектозакона за хората с увреждания ще бъде оттеглен за преработване.Това беше обявено след заседание на Националния съвет за интеграция на хората с увреждания, съобщава БНР. До това се стигна, след като представители на организациите на протестиращите майки на деца с увреждания и омбудсманът Мая Манолова отправиха критики към последния вариант на проекта, предоставен им от екипа на социалното министерство.\"Законопроектът за хората с увреждания е абсолютно осакатен. От него са извадени всички точки, които трасираха реформата. Дали ще се приеме в този му вид, няма никакво значение, защото абсолютно всичко, на което държахме, е отпаднало\", .По-рано Националният съвет за интеграция на хората с увреждания разисква проектозакона, чието обществено обсъждане приключи преди дни. ", "date": "2018.10.01", "title": "Връщат за преработване последния вариант на законопроекта за хората с увреждания"}
{"url": "https://offnews.bg/politika/prezidentat-naznachi-liudmila-elkova-za-chlen-na-upravitelnia-savet-na-689101.html", "text": "Със свой указ президентът Румен Радев назначи Людмила Елкова за член на Управителния съвет на БНБ.Това съобщиха от прессекретариата на държавния глава.Людмила Елкова е работила в сферата на финансите и икономиката с дългогодишен стаж в Министерство на финансите.В периода 2000-2002 г.  тя е главен юрисконсулт в Дирекция „Данъчна политика“ на Министерство на финансите, а от 2003 до 2009 г. е директор на същата дирекция. Отговаря за прогнозирането на бюджетните приходи и участва в разработването на консолидирания държавен бюджет и управлението на процеса по прогнозиране, анализиране и отчитане на изпълнението на бюджетните приходи, в частност на приходите от данъци и осигуровки, събирани от НАП и Агенция „Митници“, както и във връзка с работата на международните финансови институции – МВФ и Световната банка.Ръководител е на работни групи, свързани с хармонизацията на българското данъчно законодателство с европейското право в процеса на подготовка на присъединяването на България към Европейския съюз.В периода 2003-2010 г. е член и заместник-председател на Съвета на директорите на Българската фондова борса.Назначена е за зам.-министър на финансите през 2013-2014 г. и отговаря за държавния бюджет, държавните разходи, финансирането на общините, държавното съкровище и Дирекция „Национален фонд“. В същия период е заместник-председател на Съвета на директорите на Печатницата на БНБ, алтернативен управител на МВФ за България, ръководител на българската делегация в Международната банка за икономическо-развитие-Москва, член на Управителния съвет на Държавен фонд „Земеделие“, член на Управителния съвет на Националния доверителен екофонд.От 2015 г. осъществява консултантска дейност в областта на финансите, държавните помощи, разработването, управлението и изпълнението на проекти, финансирани от Европейския съюз.", "date": "2018.10.01", "title": "Президентът назначи Людмила Елкова за член на Управителния съвет на БНБ"}
{"url": "https://offnews.bg/112/motorist-blasna-peshehodetc-v-sofia-689103.html", "text": "Моторист блъсна пешеходец в центъра на София. Инцидентът е станал близо до хотел „Хемус”, съобщава бТВ.Около 16:50 ч. днес мотористът изпреварил автомобил и не забелязал пешеходец, който е пресичал улицата неправилно.\"Имаше една висока кола и един пешеходец. Той тичаше, а аз минавах в дясно, за да изпреваря автомобила. Нито аз го видях, нито той, и се блъснахме\", разказа шофьорът на мотора пред бТВ. По думите му пешеходецът е бил контактен, но най-вероятно е със счупено ребро.Пострадалият веднага е откаран в болница за преглед и по първоначални данни не е със сериозни наранявания.", "date": "2018.10.01", "title": "Моторист блъсна пешеходец в София"}
{"url": "https://offnews.bg/obshtestvo/prosvetniat-ministar-kam-studenti-diplomata-veche-ne-e-garantcia-za-u-689108.html", "text": "Дипломата вече не е гаранция за успех и реализация, заяви просветният министър Красимир Вълчев при откриването на учебната година във Великотърновския университет, цитиран от БНР. Вълчев подчерта, че всяка година подопечното му министерство утвърждава по близо 9000 места \"кух\" прием - такива, които висшите училища заявяват, а за тях студенти няма.\"Днес мисията на висшите училище е все по-малко в това да дадат специализирани знания, те все по-трудно могат да го направят\", каза още той и подчерта, че занапред дипломата сама по себе си в много по-малка стойност ще бъде билет за реализация. ", "date": "2018.10.01", "title": "Просветният министър към студенти: Дипломата вече не е гаранция за успех"}
{"url": "https://offnews.bg/112/dvama-zaginaha-pri-katastrofa-mikrobus-se-vriaza-v-darvo-689099.html", "text": "Двама души загнаха при катастрофа на пътя от село Константиново за град Белослав.Инцидентът е станал около 15.00 часа, съобщиха от ОДМВР-Варна.Според първоначалната информация по време на движение микробус е напуснал пътното платно и се е блъснал в дърво извън пътя. На място са загинали двама мъже – на 37 и на 33 години.Изясняват се детайли и обстоятелства около произшествието. На мястото на инцидента се провеждат процесуално-следствени действия.", "date": "2018.10.01", "title": "Двама загинаха при катастрофа, микробус се вряза в дърво"}
{"url": "https://offnews.bg/obshtestvo/proliven-dazhd-navodni-pomorie-689093.html", "text": "Проливен дъжд наводни Поморие. На 15 сигнала за наводнени улици в града са се отзовали от пожарната в града, съобщи бТВ. В района на наводнението няма изградена канализационна система.Лошото време в Поморие е част от средиземноморския циклон, който премина през Гърция.Според сателитните данни циклонът отива към Варна.", "date": "2018.10.01", "title": "Проливен дъжд наводни Поморие"}
{"url": "https://offnews.bg/112/patiat-za-letishte-burgas-e-zatvoren-zaradi-svlachishte-689105.html", "text": "Свлачище блокира директния път към бургаския квартал \"Сарафово\" и летището на града.Земната маса се срутила от надлеза на кръговото, съобщиха от Областната дирекция на МВР-Бургас, цитирани от \"Дарик\".\"Паднала е земна маса, намираща се по надлеза на кръговото движение към Сарафово, но засегнати или затиснати автомобили няма\", коментира пред \"Фокус\" говорителят на полицията в града Цветелина Рандева.В момента надлезът е в ремонт. Той започна преди броени дни, затворен е за движение на автомобили. По план реконструкцията на съоръжението трябва да приключи до вторник.Трафикът се отбива от служители на полицията и преминава през пътя за Каблешково. Предвидена е организация на движение с ръчно регулиране, тъй като в отсечката от Бургас към Сарафово трафикът се осъществява изключително бавно.", "date": "2018.10.01", "title": "Пътят за летище Бургас е затворен заради свлачище"}
{"url": "https://offnews.bg/bojni/majk-tajsan-antani-dzhoshua-e-nomer-1-689092.html", "text": "Една от емблемите на бокса Майк Тайсън определи световния шампион Антъни Джошуа за най-добрият играч в дивизията.Железния, който прекрати кариерата си през 2005 година, е останал изключително впечатлен от британеца, след като е изгледал няколко от неговите битки, включително и победата му над Александър Поветкин в края на миналия месец.В един определен период от време Майк считаше Тайсън Фюри за най-добрият боксьор в тежка категория, но сега е на мнение, че почти тригодишното отсъствие на Циганския крал е оказало сериозно влияние върху формата му.\"Джошуа е номер 1 в момента. Тайсън Фюри не се беше боксирал отдавна. Мисля, че той все още не е провел достатъчно сериозни битки. Той трябва да спечели още няколко срещи\", каза Тайсън.Фюри ще се завърне на ринга на 1 декември срещу Дионтей Уайлдър. Джошуа пък ще проведе следващия си двубой на 13 април, когато ще се изправи срещу Дилиън Уайт на \"Уембли\" в Лондон.", "date": "2018.10.01", "title": "Майк Тайсън: Антъни Джошуа е номер 1"}
{"url": "https://offnews.bg/sviat/atentat-s-kola-bomba-sreshtu-konvoj-na-es-v-stolitcata-na-somalia-zag-689104.html", "text": "Четирима ученици загинаха при самоубийствен атентат с кола бомба в сомалийската столица.Той бе извършен от ислямистката групировка Аш Шабаб срещу бронирана автоколона на ЕС, която се движела с флагове на общността и на Италия, съобщиха полицията и службата за извънредни ситуации, цитирани от Ройтерс и БТА.Конвоят е ударен в 12.20 ч. местно време на възлово кръстовище в центъра на Могадишу.Учениците минавали край мястото, когато експлозията избухнала. Полицай каза за ДПА, че загиналите при атаката са само цивилни.Аш Шабаб, която редовно извършва нападения в Сомалия, пое отговорност за нападението по радиостанцията си.Италианските военни казаха, че конвоят от пет превозни средства се е връщал от обща тренировъчна мисия със сомалийските военни. Сред пътуващите с него няма загинали и ранени.\"Превозно средство с четирима души беше леко повредено и можа да се върне в базата\", уточниха военните.Свързаната с Ал Каида групировка Аш Шабаб иска да свали подкрепяното от Запада правителство и да наложи шериата. ЕС е сред основните финансови дарители за мироопазващата мисия на Африканския съюз в Сомалия AMISOM, отбелязва Ройтерс.Сомалия затъна в насилие и беззаконие от началото на 90-те години на миналия век след свалянето на диктатора Мохамед Сиад Баре.", "date": "2018.10.01", "title": "Атентат с кола бомба срещу конвой на ЕС в столицата на Сомалия, загинаха четирима ученици"}
{"url": "https://offnews.bg/sviat/tajfun-vze-zhertvi-v-iaponia-video-689075.html", "text": "Най-малко двама човека загинаха, а около 130 бяха ранени при преминаването на тайфуна Трами през Япония, предадоха Ройтерс и ДПА, цитирани от Дарик.Тайфунът повали дървета върху железопътни линии, донесе силни ветрове и дъждове и предизвика свлачища в западните, северните и централните райони на страната.Японската радиотелевизионна корпорация съобщи, че двама души са в неизвестност, а почти 400 000 домакинства са без електричество. Над 230 полета са отменени. Около 36 000 човека са се подслонили във временни евакуационни центрове.Заради тайфуна беше нарушено движението на железопътния и автомобилния транспорт в Токио и други градове.", "date": "2018.10.01", "title": "Тайфун взе жертви в Япония (видео)"}
{"url": "https://offnews.bg/evropa/ima-lipsa-na-300-000-kiberspetcialisti-v-evropa-obiavi-maria-gabriel-689106.html", "text": "300 000 киберспециалисти не достигат в Европа, а до 2020 година ще станат 400 000. Това заяви комисарят по цифровата икономика и общество Мария Габриел, цитирана от БНТ.Тя беше официален гост на откриването на учебната година във Военна академия \"Г. С. Раковски\" и изнесе лекция пред студентите и академичния състав относно киберсигурността в ЕС.Комисарят анализира няколко ключови въпроса, които стоят в основата на стратегията на ЕС за киберсигурност – защо цифровите системи са уязвими, как някой може да се възползва от тези уязвимости, кой може да стои зад атаките и с каква цел и как Европейският съюз заедно с държавите членки могат да отговорят на тези предизвикателства, съобщава пресслужбата на Европейската комисия. Тя обърна специално внимание на три групи потребители, когато става дума за киберсигурност – отделните лица и организации, публичните власти, държавите членки и ЕС като цяло.\"Това означава, че се изправяме пред различни заплахи: лицата и компаниите са най-често цел на крадците, които искат да откраднат информация от кредитни карти или бизнес тайни. Публичните власти са загрижени за кибератаките с цел саботаж или шпионаж. Държавите членки и ЕС се притесняват за геополитиката и международните конфликти в киберпространството. Това изисква обща рамка за киберзащита, която обаче трябва да взима предвид по отделно спецификите на различните потребители. Със стратегията на ЕС за киберсигурност целим да обхванем всички тези аспекти и специфики\", отбеляза Мария Габриел.По отношение на киберсигурността на отделните лица и организациите, българският еврокомисар наблегна на необходимостта от увеличаване на информираността за рисковете и от по-сигурна защита на устройствата още при тяхното проектиране.\"Нуждаем се от повече умения на всички нива на киберсигурността. Европа ще се сблъска с голям недостиг на стотици хиляди квалифицирани експерти до 2020 г. Затова предложихме бюджет от 700 милиона евро за инвестиране във високи цифрови умения по новата програма \"Цифрова Европа\". На карта е поставено преди всичко да направим нашето цифрово общество безопасно\", заяви еврокомисарят.Във връзка с това какво могат да направят правителствата, за да станат устройствата по-сигурни, Мария Габриел посочи необходимостта да се развият по-сигурни начини за писане и проверяване на кодове, както исъздаване на нови характеристики на сигурността.Планира се и публично-частно партньорство, което ще инвестира 450 милиона евро до 2020 г., а индустрията ще добави три пъти повече. Тази подкрепа си поставя за цел да вкара повече технологии в устройствата, които са на пазара.\"Сега се движим към увеличаване на тази подкрепа в бъдеще. Само преди броени дни предложихме създаването на Европейски експертен център в сферата на киберсигурността. Центърът ще събира цялата съществуваща експертиза в държавите членки. Сложихме началото и на създаването на мрежа от центрове за компетентност по киберсигурност. Стартираме още следващия месец с пилотен проект на обща стойност 50 милиона евро\", информира Мария Габриел.Освен това Европейската комисия предложи създаването на европейска рамка за сертифициране на киберсигурността – с две думи схемите за сертифициране ще направят по-лесно и по-евтино за производителите демонстрирането на сигурността на техните продукти, а на купувачите ще се даде възможност да проверят дали получават това, което искат.", "date": "2018.10.01", "title": "Има липса на 300 000 киберспециалисти в Европа, обяви Мария Габриел"}
{"url": "https://offnews.bg/analizi-i-komentari/rumantci-i-rusnatci-naj-dovolni-sled-poseshtenie-u-nas-689078.html", "text": "България се възприема като привлекателна туристическа дестинация и има добри позиции в нашия наситен с туризъм регион. Това показва изследване на сред представителна извадка в пет ключови за развитието на туризма у нас държави – три големи пазара: Германия, Великобритания, Русия и два съседни пазара: Румъния и Сърбия. Резултатите представляват добра отправна точка преди края на летния сезон и преди началото на подготовката за зимния сезон.57% от пълнолетните граждани на петте държави отговарят положително на въпроса дали България е привлекателна туристическа дестинация, а 27% отговарят отрицателно. Останалите се затрудняват да отговорят. Сравнена с останалите туристически страни в нашия регион, България се класира много близо до различни отдавна утвърдени дестинации като Хърватия (62% отговори, че това е атрактивна дестинация), и Турция (63%). Номер едно в нашия регион очаквано остава Гърция (81% положителни отговори), а далеч зад нашия пакет с Хърватия и Турция остават Румъния с 46% и Сърбия с 43%.Най-високо са оценили страната ни гражданите на Румъния (71% дават положителна оценка за атрактивността на България) и гражданите на Русия (66%), но подчертано положителни оценки дават и жителите на Германия, Англия и Сърбия. Най-разколебани относно атрактивността на България се оказват сърбите – едва 48% казват, че България е атрактивна, а 42% са на обратното мнение. Но и тук положителните оценки – макар и „на кантар“ – все пак преобладават.Средно, страната ни са посещавали около 22% от интервюираните граждани в 5-те държави, като най-много гости са идвали от Румъния - 47% от запитаните в тази страна (или близо 10 милиона души) са посещавали България. Същото важи и за 24% от запитаните в Сърбия. Сред германските и английските граждани съответно 19% и 18% свидетелстват, че са идвали у нас. След руснаците 9% са били у нас. Средният брой на визитите в рамките на живота досега е от 1.6 при руснаците до 3.9 при румънците.В 85% от случаите посетилите страната ни отговарят, че основната цел или една от основните цели на визитата или визитите им у нас е била туризъм и почивка. На въпрос „Как бихте описали общите си впечатления от България?” 80% от посетилите страната ни в 5-те държави отговарят положително. Най-доволни от посещението си у нас са били руснаците, румънците и жителите на Великобритания. Малко по-резервирано отговарят германците, но и там процентът на отговорилите положително (67%), сочи цялостно удовлетворение от посещението у нас.Фактът, че близо 16 милиона германци, 12 милиона британци и 13 милиона руснаци са посещавали поне веднъж България поставя страната ни в добра позиция в тези ключови за нас туристически пазари. Основните ни конкуренти в района – Гърция, Турция и Хърватия – обаче, водят много по-активна рекламна и маркетингова стратегия и в това отношение България изостава, което задържа утвърдения туристически потенциал на страната ни.", "date": "2018.10.01", "title": "Румънци и руснаци най-доволни след посещение у нас"}
{"url": "https://offnews.bg/ikonomika/predi-10-dni-pravitelstvoto-e-odobrilo-moskovski-za-shef-v-chernomorsk-689073.html", "text": "Още преди 10 дни правителството е одобрило кандидатурата на бившия министър на транспорта, информационните технологии и съобщенията Ивайло Московски за вицепрезидент на Черноморската банка за търговия и развитие (ЧБТР).Това се разбра от прессъобщение на Министерството на финансите за проведена среща между министъра на финансите Владислав Горанов и шефа на базирания в Солун Трезор Дмитрий Панкин.В съобщението се казва:На 20-и септември нямаше заседание на правителството и вероятно сладкият пост на Московски е решение взето на подпис.OFFNews пръв разкри, че Черноморската банка за търговия и развитие е международна финансова институция на страните-участнички в Черноморското икономическо сътрудничество. Основана е от Албания, Армения, Азербайджан, България, Грузия, Гърция, Молдова, Румъния, Русия, Турция и Украйна с цел да подпомага икономическото развитие на страните от региона.Оперативното ръководство на ЧБТР се осъществява от президент, главен секретар и трима вицепрезиденти с четиригодишен мандат. Позициите се заемат на ротационен принцип между представители на страните-членки. Дейността й е насочена към финансиране и насърчаване на регионални проекти от публичния и частния сектор, както и към поощряване на търговската активност между страните-акционери. Членството ни в Банката дава възможност за участие при разпределянето на финансовия й ресурс, както и при избора на конкретните проекти и тяхната реализация.Проектите в България, финансирани от ЧБТР от основаването й, са в размер на над 341 млн. евро, като през последните години има нарастване на активността на банката в страната с финансиране на проекти в частния сектор.", "date": "2018.10.01", "title": "Преди 10 дни правителството е одобрило Московски за шеф в Черноморската банка"}
{"url": "https://offnews.bg/sviat/biznesmen-s-dvojno-grazhdanstvo-iska-da-stane-prezident-na-ukrajna-689109.html", "text": "Бизнесменът с двойно гражданство - френско и украинско, Мишел Терешченко иска да се кандидатира на президентските избори в страната през март догодина, предаде Франс прес.През последните три години той беше кмет на градче в Североизточна Украйна, а днес обяви, че подава оставка, за да се кандидатира.\"Оставката ми като кмет не е капитулация, а предизвикателство, което отправям към системата\", каза 64-годишният Терешченко на пресконференция в Киев.\"Настоящата ми цел е да разбия олигархичната система\", каза бизнесменът, който получи украински паспорт през 2014 г. преди да бъде избран за кмет на град Глухов.Той заяви, че му е невъзможно да реши редица проблеми в града си, защото ръцете му са вързани от липсата на подкрепа от повечето партии в общинския съвет. \"Принуден съм да се кандидатирам за президент\", каза той.Терешченко живее в Глухов от около 15 години, а през 2015 г. бе избран за негов кмет. Там той притежава фирма за производство на коноп и лен, в която работят 150 души.Представители на рода на Терешченко са били сред първите индустриални магнати и меценати в Украйна преди да емигрират във Франция след Октомврийската революция от 1917 г. Негов прадядо също е бил кмет на Глухов през 19-и век.", "date": "2018.10.01", "title": "Бизнесмен с двойно гражданство иска да стане президент на Украйна"}
{"url": "https://offnews.bg/futbol/liudmil-kirov-stana-trenior-na-dunav-689111.html", "text": "Людмил Киров е новият старши треньор на русенския ФК Дунав. Специалистът подписа договор с клуба до 2020 година и бе представен на футболистите преди тренировката днес.Цветомир Младенов, Емил Иванов и Любомир Петков ще бъдат помощници на новия наставник.Людмил Киров е роден на 16 февруари 1976 година в Русе. Футболната му кариера преминава през Велбъжд (Кюстендил), Черно море, Добруджа, Берое, Дунав (Русе), Родопа (Смолян) и Верея. След приключване на състезателната му кариера работи три години като асистент в Дунав (Русе). За кратко е начело на дублиращия отбор на Верея, а след това застава начело на Ботев (Гълъбово).\"Искам най-искрено да благодаря на Цветомир Младенов, Емил Иванов и Любомир Петков за това, че поеха отбора в изключително тежък момент. Те показаха огромно желание и мотивация за работа и стабилизираха Дунав. Те подобриха и микроклимата в тима, видяхте с какво настроение играха футболистите в последния мач с Берое.На Людмил Киров пожелавам много успехи в предстоящите битки. Надявам се той да доразвие Дунав в игрови аспект\", заяви президентът на клуба д-р Симеон Симеонов.", "date": "2018.10.01", "title": "Людмил Киров стана треньор на Дунав"}
{"url": "https://offnews.bg/politika/samo-tri-darzhavi-sa-otgovorili-s-oferti-za-nov-iztrebitel-689076.html", "text": "Само три държави са отговорили с оферти за нов изтребител. Това става ясно от съобщение на Министерството на отбраната.Днес в 12.00 часа изтече предварително обявения срок за получаване на отговори на запитването за предоставяне на предложения за доставка на нов тип боен самолет.Отговорили са три държави за четири типа бойни самолети, уточняват от МО без да става ясно кои са държавите.Официалното отваряне на предложенията ще бъде извършено днес от 15.00 ч. в Министерството на отбраната в присъствието на официални лица, представители на държавите, отговорили на запитването.", "date": "2018.10.01", "title": "Само три държави са отговорили с оферти за нов изтребител"}
{"url": "https://offnews.bg/obshtestvo/hvanaha-mvr-v-manipulirane-na-rezultatite-za-zaginalite-pri-katastrofi-689079.html", "text": "Статистиката на МВР за загиналите при катастрофи се манипулира. Това става ясно от съобщение на Института за пътна безопасност. На снимките се вижда, че данните на МВР за загиналите за предходен период се различават от първоначално обявените. Така например за 28 септември 2018 г. е посочено, че от началото на годината загиналите са 450, като под линия е уточнено, че това е с 44 души по-малко спрямо същия период на миналата година.Справка обаче показва, че данните на МВР за 2017 г. показват нещо друго - загиналите от началото на 2017 до 28 септември са 466 или едва 16 повече, а не 44, както твърди новата информация на МВР.Излиза, че МВР е успяло оперативно да „възкреси” нови 28 лица само за два дни. И в двата случая е изключено да се твърди, че е техническа грешка, защото е ясно, че това е тенденция в работата на МВР при отчитане на дейност, заявяват от Института, експерти на който взеха дейно участие при разкриването на истината за състоянието на пътя край Своге, където загинаха 18 души.От организацията допълват, че новият вътрешен министър през последните дни няколко пъти е заявил, че жертвите на пътя намаляват.Това е колкото цинично, толкова и абсурдно. Настояваме министърът на вътрешните работи да се извини на близките и роднините на загиналите от ПТП, както и на всички граждани на България. Настояваме МВР да допусне извънсистемен контрол върху дейността на пътна полиция, се посочва в съобщение на института.Както OFFNews показа в поредица свои разследвания, МВР борави свободно и със статистиката за престъпността. Като главен секретар на МВР новият министър Младен Маринов твърдеше, че броят на престъпленията спада, а разкриваемостта им се увеличава. Статистиката обаче показва други резултати, а наскоро стана ясно, . От МВР отричат да манипулират данните.Поради възникнали неясноти около публикуваните ежедневни данни за пострадалите и загинали при инциденти на пътя, Пътна полиция прави уточнение: данните, които се публикуват ежедневно на страницата на МВР са оперативни и подлежат на актуализация в зависимост от състоянието на пострадалите и тяхното лечение.В рамките на 30 дни след настъпване на пътен инцидент, ако състоянието на участник в него се влоши и той почине, това се отразява в статистиката!", "date": "2018.10.01", "title": "Хванаха МВР в манипулиране на резултатите за загиналите при катастрофи"}
{"url": "https://offnews.bg/sviat/tramp-ne-iska-lov-na-veshtitci-pri-razsledvaneto-za-seksualen-tormoz-689112.html", "text": "Президентът на САЩ Доналд Тръмп иска ФБР да направи цялостно разследване на обвиненията в сексуална агресия срещу номинирания от него кандидат за член на Върховния съд Брет Кавано.Той обаче подчерта, че не желае \"лов на вещици\", предаде Асошиейтед прес. Тръмп посочи пред репортери в Розовата градина на Белия дом, че продължава да подкрепя номинацията на Кавано, но иска също ФБР да разследва обвиненията, отправени към кандидата от Кристин Блази Форд и от още две жени за сексуални похождения на Кавано в студентските му години.Кавано категорично отрече обвиненията, но Сенатът даде на ФБР една седмица да ги разследва.Тръмп каза че, че иска разследването на ФБР да бъде пълно и отрече някои съобщения, че Белият дом се стремял да ограничи обхвата му. \"Моят Бял дом прави онова, което сенаторите искат\", добави той. Единственото, за което настоявам, е това да стане бързо, защото протакането е нечестно към семейството на Кавано, подчерта президентът.", "date": "2018.10.01", "title": "Тръмп не иска 'лов на вещици' при разследването за сексуален тормоз срещу Кавано"}
{"url": "https://offnews.bg/sviat/pochina-sharl-aznavur-689084.html", "text": "Световноизвестният изпълнител на шансони Шарл Азнавур почина на 94-годишна възраст, съобщи АФП. Изпълнител, поет и композитор, Азнавур е съавтор на над 1300 песни. В света са продадени 180 милиона копия от неговите записи. Азнавур е изиграл над 60 роли в киното, припомня Дарик. През май певецът си счупи раменна кост при падане в дома си в Югоизточна Франция. Азнавур е роден в Париж на 22 май 1924 г. в семейството на арменски имигранти. Рожденото му име е Шанур Вахинаг Азнавурян. Докато е още в ранна възраст, неговите артистични родители го въвеждат в света на театъра.Той започва да пее на 9 години и скоро приема артистичното име Азнавур. За неговия пробив помага Едит Пиаф, която го чува да пее и го взема със себе си на турне във Франция и САЩ. Често наричан „френският Франк Синатра“, Азнавур създава песни преди всичко за любовта. Той е написал над 1000 песни и мюзикъли, направил е над 100 записа и е играл в 70 филма. Азнавур пее на 5 езика и е един от най-известните френски певци зад граница, като е изпълнявал песни в Карнеги Хол и на други известни места по света.На 90-годишна възраст, през октомври 2014 г., Шарл Азнавур изнася с изключителен успех двучасов концерт в Москва. През 1996 г. на Шарл Азнавур е отредено място в американската Зала на славата за автори на песни.Азнавур се е женил три пъти: през 1946 г. – за Мишелин Рюгел, през 1955 г. – за Евелин Плесис, и през 1967 г. – за шведката Уле Торсел. Има 6 деца: Седа (Патриция, р. 1946), Шарл (р. 1952), Патрик (1956—1981), и от последния брак – Катя (р. 1969), Миша (р. 1971) и Никола̀ (р. 1977).Той често обича да се шегува с физиката си, по-специално с ниския си ръст. Висок е само 160 cm, и за него това е постоянен източник на шеги.На 30 ноември 2017 година Шарл Азнавур в съпровод на оркестъра си изнася 100-минутен концерт без антракт в зала Арена Армеец София.", "date": "2018.10.01", "title": "Почина Шарл Азнавур"}
{"url": "https://offnews.bg/obshtestvo/rektorat-na-su-se-izvini-za-gafovete-s-nastaniavaneto-689064.html", "text": "Ректорът на Софийския университет и председателят на Студентския съвет се извиниха за гафовете с настаняването в общежития тази година.След като , днес ректорът проф. Анастас Герджиков обяви, че основният проблем е бил липсата на стаи.Все пак ректорът призна, че е имало и \"субективни проблеми\":Председателят на Студентският съвет Георги Гълъбов също се извини от името на Студентския съвет за създалата се ситуация:\"Съзнаваме сериозността на положението и затова сме се постарали да направим всичко възможно, в рамките на правилника и закона, да запазим личните данни на студентите  и да успеем да настаним всички.Наред с това, сме стигнали до мнението, че за да се избегнат подобни проблеми в бъдеще, , която до края на седмицата да бъде в своя окончателен формат и която да установи къде са пропуските в системата за настаняване, за да може в рамките на следващата академична година да бъде завършена изцяло електронната система за управление на общежитията и да се даде възможността за автоматично настаняване на студентите, а също така да имат възможност да плащат онлайн, така че да не им се налага да се редят на опашки\"Системата за плащане онлайн е на около месец от завършване, увери Гълъбов.Комисията има за цел да установи кой къде е сбъркал и да предложи пакет от мерки, за да избегнем в бъдеще такава ситуация, допълни ректорът и поправи студента, че няма да се чака до края на седмицата - до ден-два щяло да има решение на проблема със стаите, съвместно с другите софийски университети, които пък имали излишък.В изложението на студента вече нямаше и помен от  на директора на поделение \"Социално-битово обслужване\" (ПСБО) инж. Росен Костов и на главния инспектор в поделението Евелина Ликова.", "date": "2018.10.01", "title": "Ректорът на СУ се извини за гафовете с настаняването"}
{"url": "https://offnews.bg/ikonomika/za-parvi-pat-u-nas-povdigat-obvinenie-na-magistrat-689081.html", "text": "С прокуратурата работим заедно по акция срещу магистрат. И може би още през тази седмица - ако прокуратурата прецени, че са събрани достатъчно доказателства, ще бъде повдигнато първото обвинение срещу магистрат, плод на съвместната работа на КПКОНПИ и Прокуратурата. Това заяви председателят на Комисията за противодействие на корупцията и отнемане на незаконно придобитото имущество /КПКОНПИ/ Пламен Георгиев в интервю за БТА.Според Георгиев \"житейски нещата изглеждат по един начин, а когато се запознаеш с данните, документите и доказателствата - по друг\".В интервюто той споделя, че много от постъпилите при нас сигнали до комисията са от рода на: \"Моят съсед спи до обед, а кара много скъпа кола\" и не засягали длъжностни лица.Според него имало неща, които биха могли да помогнат на ведомството му \"да не бъдем понякога с вързани ръце\". Като пример в тази посока, той се обяви за правото на комисията да задържа лица.", "date": "2018.10.01", "title": "За първи път у нас: Повдигат обвинение на магистрат"}
{"url": "https://offnews.bg/izvan-terena/rozhdenichkata-martina-hingis-shte-stava-majka-689077.html", "text": "Легендата в женския тенис Мартина Хингис обяви навръх 38-ия си рожден ден, че е бременна. Бившата №1 в света се похвали в социалната мрежа Инстраграм, публикувайки снимка на малко тенис екипче.\"Благодаря за пожеланията за рождения ден. Щастлива съм да споделя, че за последен път ще го празнуваме като двойка. С вълнение обявявам, че ставаме тричленно семейство!\", написа Хингис.Швейцарката е най-младата състезателка в историята достигала до №1 поединично в ранглистата на WTA. Тя има начело 209 седмици и общо пет титли от Големия шлем.През 2017 Хингис официално се оттегли от играта и се омъжи за доктора на швейцарския национален отбор Харалд Леман през юли миналата година.Независимо, че е бременна Хингис ще играе през следващата седмица на турнир на легендите в Майорка.", "date": "2018.10.01", "title": "Рожденичката Мартина Хингис ще става майка"}
{"url": "https://offnews.bg/nauka/nobelovata-nagrada-za-fiziologia-ili-meditcina-be-prisadena-za-lecheni-689085.html", "text": "Днес обявиха носителите на Нобелова награда в областта на физиологията и медицината. Тази година наградата бе присъдена на Джеймс Елисън (James P. Allison) и Тасуку Хондзо (Tasuku Honjo) \"за откриването на лечение на рак чрез инхибиране на отрицателната имунната регулация\".Награждаването  на сайта на Нобеловия комитет.Двамата учени са разработили фундаментално нов подход към терапията на рака - имунотерапията. Тя се различава значително от предишните методи като лъчетерапия и химиотерапия. Основата на този метод е противодействие на защитните механизми на раковите клетки и активирането на имунната система на самия организъм. По този начин е възможно да се преборят туморите със собствените антитела на пациента.Алисън проучва механизма на действие на протеина, който действа като спирачка за имунната система. Той разбира, че потенциално този ефект може да бъде контролиран и да накара имунните клетки да атакуват тумора. Днес този подход активно се проучва. Вече се провеждат клинични проучвания при хора.Тасуку Хондзо също изследва механизмите за блокиране на имунната система. Той открива друг протеин с различен механизъм на действие. Неговите открития са в основата на нови методи за лечение на рака, които сега показват забележителна ефективност.Работата на лауреатите показа как различни стратегии на въздействие върху активността на имунната система, известни като потискане на контролните точки (checkpoint inhibition), може да се използва за борба с онкологичните заболявания.Джеймс Елисън е роден през 1948 г. в Тексас, САЩ. През 1973 г. получава докторска степен от Тексаския университет в Остин. Оттогава Алисън работи в различни американски институти и университети, включително Калифорнийския университет в Бъркли и Медицинския институт Хауърд Хюз. Основната си работа по имунотерапията на рака Елисън завършва в края на 90-те години.Тасуку Хондзо е роден през 1942 г. в Киото, Япония. През 1966 г. получава докторска степен по медицина от Университета в Киото, а през 1975 г. получава докторска степен по медицинска химия. През 1971-74 г. работи в САЩ, но след това продължава кариерата си в Япония в университетите в Токио и Осака. От 1984 г. работи в родния си Университет в Киото, където заема длъжността декан на факултета. Основните му изследвания по наградената тема са направени в Киото в началото на този век.Нобеловата награда за физиология и медицина през 2017 г. бе присъдена на Джефри Хол, Майкъл Росбаш и Майкъл Йънг за откритието на молекулните механизми, контролиращи циркадния ритъм или биологичния часовник.", "date": "2018.10.01", "title": "Нобеловата награда за физиология или медицина бе присъдена за лечение на рак с антитела (видео)"}
{"url": "https://offnews.bg/politika/kupuvame-novi-f16-f18-i-gripen-ili-vtora-raka-iurofajtar-689083.html", "text": "От три държави - САЩ, Италия и Швеция са подадени оферти за изтребители за българската армия.Това стана ясно при отварянето на предложенията в Министерство на отбраната.САЩ са с 2 оферти - за нов F16 и нов F18. Шведите са предложили нови изтребители \"Грипен\", а не както беше обявено първоначално, че ще играят и със самолети втора ръка. От Италия офертата е за употребявани \"Юрофайтър\"-и.От 7 държави, до които МО изпрати запитване, са отговорили само тези три. От надпреварата са се отказали Португалия с втора ръка F-16 MLU OFP М6, Израел с употребявани F-16 C/D.До 1 ноември след окончателен анализ на постъпилите предложения работна група ще изготви протокол в Министерския съвет, а до 1 декември трябва да бъде изготвен проект на договор, с изискването в него да има условие за т.нар. индустриално сътрудничество, съгласуването на проекта с отделните ведомства и внасянето му в Министерския съвет.Крайното решение ще бъде взето от комисия, назначена със заповед на премиера. Пред медии зам.-министърът на отбраната Атанас Запрянов обясни в понеделник, че след мнението на експертите за това коя оферта е най-изгодна, решението ще бъде взето на политическо равнище.До края на годината трябва да има подписан договор между страните, след което той трябва да бъде ратифициран от парламента.Във Военновъздушните ни сили се говори, че конкурсът ще бъде решен в полза на американската компания \"Локхийд Мартин\".", "date": "2018.10.01", "title": "Купуваме нови F16, F18 и Грипен или втора ръка Юрофайтър"}
{"url": "https://offnews.bg/futbol/tcska-blagodari-na-fenovete-i-zastana-zad-treniora-689088.html", "text": "Ръководството на ЦСКА се извини на феновете за загубата с 0:1 от Левски в дербито в събота. От \"Българска армия\" благодарят на привържениците за огромната подкрепа и декларират доверието си във фотбулистите и треньорския щаб начело с Нестор Ел Маестро.В следващия кръг ЦСКА гостува на останалия без треньор отбор на Септември и ще се опита да си върне самочувствието с изразителен успех над боксовата круша на Първа лига. Мачът между Септември и ЦСКА ще се играе на на Националния стадион на 6 октомври (събота) от 17:30 часа, вместо от 20:00 часа, както беше обявено първоначално. Промяната е направена по желание на телевизията, носител на права и със съгласието на ръководствата на ЦСКА и Септември.", "date": "2018.10.01", "title": "ЦСКА благодари на феновете и застана зад треньора"}
{"url": "https://offnews.bg/futbol/prashtat-shef-na-ferari-v-iuventus-689080.html", "text": "Шефът на отбора на Ферари във Формула 1 Маурицио Аривабене може да застане на поста главен изпълнителен директор на футболния Ювентус, информират италианските медии.Позицията се освобождава след анонсираното напускане на настоящия изпълнителен шеф на \"Старата госпожа\" Джузепе Марота. Ферари и Ювентус са под шапката на ФИАТ и в подобна размяна на ръководни кадри няма нищо сензационно. Нещо повече - Аривабене вече е влизал в Съвета на директорите на \"бианконерите\" и е близък със собствениците от семейство Аниели.При подобна рокада неговият пост във Ферари ще заеме настоящият технически директор Матиа Биното. Аривабене не е единственото име, което се спряга за поста на Марота. Другите са на легендите на клуба Зинедин Зидан и Павел Недвед, който и в момента е на ръководна длъжност.", "date": "2018.10.01", "title": "Пращат шеф на Ферари в Ювентус"}
{"url": "https://offnews.bg/futbol/minuti-za-smiah-s-futbolni-iztcepki-video-689087.html", "text": "Долните нива на футбола определено има какво да покажат, когато стане дума за комични и нестандартни изпълнения на терена, които рядко ще видите на \"Олд Трафорд\", \"Стамфорд Бридж\", \"Камп Ноу\", \"Сантяго Бернабеу\" и куп други известни стадиони.В популярния сайт за видеосподеляне YouTube се появи култово видео, което ще ви залее със смях, благодарение на различните действия на състезателите.Подобни изблици от страна на играчите винаги предизвикват сериозен интерес и остават дълго време във футболния фолклор.В клипчето са събрани култови моменти от не толкова популярните долни дивизии. Това обаче съвсем не означава, че няма какво да се види...", "date": "2018.10.01", "title": "Минути за смях с футболни изцепки (видео)"}
{"url": "https://offnews.bg/litca/da-rabotish-za-harvi-uajnstijn-beshe-kato-da-se-grizhish-za-otvratit-688972.html", "text": "Бившата служителка на скандалния холивудски продуцент Харви Уайнстийн - Зелда Пъркинс, разказва пред \"Гардиан\" подробности за работата си с него година след като движението срещу сексуалния тормов #Metoo набра сила в световен мабащ.\"Беше манипулатор. Имитираше ни, докато крещеше по нас. Бяхме все възрастни хора, а ни караше да се чувстваме на 17\", разказва една от жертвите.Преди това работех в същата сфера. Но мислех, че в работата в компанията на Уайнстийн в Лондон е стъпка напред. По това време бизнесът му беше много успешен. Имаше голямо текучество. Останах малко по-малко от година, добавя тя.\"Имах две интервюта за работата там. На първото служители ме предупредиха, че е гадняр. По-късно и аз предупреждавах за същото, докато интервюирах кандидати. Може би има някакво предизвикателство - мислиш си, че точно ти ще успееш да се справиш.\"Преди второто интервю, което се проведе в хотел, ме предупредиха, че има навика да ходи в банята да мастурбира. Но не го повярвах, каза ми го човек, който си падаше по клюките. \"Не си сваляй палтото\", казаха ми на шега.И все пак, хората говореха за него с доза любов, макар и многозначително. Ако всички бяха окей с това, защо и при мен да не се получи, мислех си тогава.Разговорът с Харли бе кратък. Вече ме бяха харесали. Каза ми: \"Имам много добър инстинкт. Винаги знам дали ще се спогаждам с някого\".По време на обучението в началото ме инструктираха никога да не го лъжа и да не крия нищо - той ще разбере.Същинската работа се състоеше в две неща. Истинските ми задачи нямаха много общо с Харви - проекти, фестивали, срещи с хора от кино средите. А втората част бяха неговите посещения в Лондон. Обичаше Европа и идваше всеки месец.Чувствах се като негов личен асистент. Философията на компанията бе, че нещата вървят най-добре, когато Харви е щастлив, затова трябваше да се стараем да бъде така, всичко да върви гладко. Размествахме срещи в последния момент заради него, нямаше почивни уикенди, правехме работни закуски в 7 сутринта след като сме стояли до 2 през нощта.Хаос и адреналин всеки ден. Щастливи бяхме, ако в края на деня той не е крещял по нас или не е унижил публично някого - сервитьор, колега, актьор, шофьор. По няколко пъти на ден ни плашеше с уволнение. Чувствах се като бавачка на гигантско, отвратително бебе. Понякога крещеше на хора, които дълбоко уважавах. И досега не си представям как те го търпяха.Казваха ми, че си има гаджета. Понякога искаше да ги каним на събитията или да им изпратим шофьор. Бяха актриси и други. Не бяха от богатия кръг, към който той принадлежеше.За пръв път дойде в Лондон няколко седмици, след като започнах работа. Семейството му бе с него и това бе предизвикателство. Трябваше да се погрижим и те са да доволни и щастливи. Той никога не спираше да работа, малко е тъжно, като си го помислиш. Или работеше, или ходеше по жени - не знам кога спеше. В тези среди е прието да се мълчи за извънбрачните афери и така правехме.Той бе обсебен от някои обещаващи актриси. Уверяваше ги, че ще им спечели Оскар. Но говорим за публични срещи, в присъствието на още хора.Досега не съм давала интервюта. Мислех, че тази кампания не е за такива като мен. Крещейки, се хвалеше: ей сега щял да се обади на президента и на някой друг. Подчертаваше колко е високопоставен. След това му се присмивахме. Чувстваше се недосегаем. Повтарях си, че той просто истерясва, че грешката не е у мен.Имаше един странен асистент. Винаги ги избираше високи и добре изглеждащи. Виждаше се, че им завижда. Несигурността му прозираше на повърхността. Виждаше се, че знае, че не изглежда добре. С тях не се заяждаше толкова.\"Не ми харесваше, когато трябваше са обгрижвам семейството му. Не биваше да ги допускам до хотелската му стая. Казвах им: \"Моментът не е подходящ\". Падаше си по няколко популярни актриси. Настояваше агентите им да не присъстват на срещите. Казваше: \"Гледай на мен като на крал. Аз съм твоя пропуск за важни неща\".Харви не е единственото чудовище в индустрията. Културата, която му позволи да съществува такъв, какъвто е, все още съществува и разговорът за това тепърва започва.\"", "date": "2018.10.01", "title": "'Да работиш за Харви Уайнстийн? Беше като да се грижиш за отвратително бебе'"}
{"url": "https://offnews.bg/nashite-avtori/iz-delnitcite-na-edin-lud-24-28-septemvri-689053.html", "text": "Понеделник, 24 септемвриЩеше ми се да започна с едно атрактивно заглавие. Например „Един идиот в Ню Йорк“. Малко като „Един идиот в Париж“. Което не би трябвало да е обидно. Защото във филма, ако помните, главният герой Губи (Жан Лефевр), макар и обект на непрекъснати майтапи, все пак беше симпатяга. Но не посмях. Ще карам без заглавие.Когато се разбра, че Борисов ще ходи на сесията на ООН, стана дума, че за разлика от Радев, който се задоволи да се снима с Тръмп, Борисов има по-високи цели. Ще се опита да пресрещне Тръмп в някой коридор и да му говори за закона „Магнитски“ и колко несправедливо е прилагането му върху тримата Шишковци.Обаче май не сме бил прав. И снимката му е била важна. След края на заседанието, посветено на американската инициатива за борба с дрогата, Борисов щурмува председателската маса и се ръкува енергично с Тръмп. То не беше точно щурм, а нещо средно между плонж и проскинеза. След това като истинска кифла изприпка при сътрудничката си, която снимаше, за да види как е излязъл. И естествено, беше излязъл като задник. Защото е сниман в гръб и както се е привел към Тръмп, само задник се вижда. Познава се, че е той. Няма как да се сбърка с тоя костюм, който му седи като поръчан по интернет. Малко конфузно беше, че до Тръмп седеше шефът на ООН Гутериш и Борисов не го избръсна да се ръкува с него. Интересно дали му мина през тиквата какво предимство щеше да има, ако на мястото на Гутериш седеше Бокова. Не, че ми е мъка за нея, просто се питах дали Боко може да събере две и две.И още един конфуз станал. След като видял, че на снимката е излязъл като задник, премиерът се опитал да се прикелемиса към екипа на Тръмп и да търси нова възможност. Обаче гавазите на президента го пресрещнали: „Ти къде, бе?!“ И Борисов се върнал леко смутен. Той силно не може да се смути. Имал дупнишки имунитет, така разправят…Тъжна работа, от където и да я погледнеш, шамар за националното достойнство. Един клоун обикаля света и затвърждава славата ни на тъмни балкански субекти. Нали съм ви казвал, че на английски “бългериън” звучи почти като “барбериън”. Е, сега, след като вождът беше там, става ясно, че не само звучи…Очаквам в скоро време някое от придружаващите Борисов лица да умре. От срам. Я пиарка, я министърка, я преводачка… То хубаво, че ги подбират все пердета. Ама всичко си има граници. Не всеки може да понесе гледката как Бай Ганьо показва стил „Вапор“ в банята, образно казано…И понеже нали все пак и ние сме патриот, не само Сидеров и Каракачанов, та качихме на страницата си във ФБ снимка от миналата година на посланика на Нова Гвинея в ООН. Да успокоим българите, че там са виждали и по-страшни работи..Снимката предизвика научна дискусия какво е това на чурката на дипломата, та трябва накратко да обясним. Нарича се котека (koteka), или фалокрипт, калъф за пенис. Направен е от изсушените плодове на растението Lagenaria siceraria, нещо като нашите кратунки. Котеката се прикрепва с връзки към яйцата и кръста. Тоя пич на снимката е с официална котека. Има и по-къси, които аборигените носят на война или в редките случаи, когато работят нещо. Както и да е.На страницата си във Фейсбук Борисов коментира от Ню Йорк: \"Усилията на България в борбата с разпространение на наркотици се оценяват високо. Неслучайно бяхме съдомакин на събитието, тъй като едни от най-успешните и мащабни акции са на българските спецслужби съвместно с Агенцията за борба с наркотиците на САЩ...“Така е, съдомакини сме, Тръмп ни благодари: „We are likewise grateful to our 31 co-host countries…“ Съдомакини с още 31 държави. Колкото до борбата с дрогата, нещата са малко по-сложни. Ако си спомняте, в процеса по делото „Килърите“ един от подсъдимите, някой си Кеца, съобщи под клетва в съда, че в СИК „Бойко отговаряше за канала за наркотици през Турция…\"Кеца, разбира се, не е надежден свидетел. Но казаното от него съвпада със секретните грами на американската амбасада: „Обвинения в миналото свързват Борисов със … сериозна контрабанда на метаамфетамини. Информацията от SIMO (ЦРУ -бел. Т.Ф.) потвърждава тези обвинения.” Но има и числа и те не просто говорят, а направо крещят. През 2009 г. е заловен 234 кг кокаин, през 2010 – 10 кг, през 2011 г. (седнете да не паднете!) 650 гр. Подобно е положението и с хероина, за амфетамините да не говорим. А през това време навсякъде по света хващаха български мулета с десетки килограми…Антон Хъкмъкян пита Вежди за Доган ефенди. Но го пита много внимателно, да не го обиди. Щото Веждито рязко си промени отношението към „оня селски фес от Дръндар“ Доган, и към оня „дебел, грозен, на 20 г. милионер, да му е.а пу.ката майна“ Пеевски. Вероятно щото му извадиха парите от КТБ. Как, пита Хъкмъкян, ви се струва това, че Доган придоби ТЕЦ Варна…Ами, обяснява Вежди, Сульо, Пульо вече притежават фабрики и заводи, що Ахмед Доган да нема ТЕЦ - Варна...“И за разлика от Карадайъ и другите депесари, не се опитва да ни разправя притчи за почетен председател. Напротив. Питате ме, вика, защо американският посланик е посетил Доган? „Защото Ахмед Доган все пак е действащ политик… Действащ - от сараите. Само почетен - е за вас. Питайте ДПС членовете дали е почетен.“Това е положението, Минке. Лидер на политическа партия купува 70% от ТЕЦ „Варна“ За мижавите 3500 лв. купува активи за 40-50 млн. И никой гък не казва. Държавата му налива 27 млн. лв. за студен резерв, който е взела от държавната „Марица-Изток“ 2 и пак гробно мълчание. И в този контекст посещението на посланик Рубин ми прозвуча като международно легитимация на откровено корупционно поведение. Лично ние бихме оправдал тази визита само в случай, че амбасадорът е отишъл да му направи бележка, че не е прав. Но едва ли...А може би пък Негово Превъзходителство да е принуден да избира между крадци. И Доган да му изглежда като по-малкият крадец? Не е изключен, да знаете! Борисов и ГЕРБ напоследък вдигнаха летвата толкова високо, че Доган минава прав под нея. Не се шегувам. Само гледайте как ще вземат “Маринела“ на Ветко.А бе, братя, верно ли Андрей Райчев си е боядисал косата? От суета сигурно. Но може и да се крие от ощетени клиенти. В смисъл завлякъл е едни хора с голяма сума проценти и те търсят да го бият. Каквато и да е причината, не бихме го осъждал. Да има едно хубаво да се наложи такава мода сред социолози и политолози. Евгени Дайнов да се боядиса, Огнян Минчев, Кънчо Стойчев… Тогава и доктор Филипов ще може да си възвърне онези кестеняви коси, по които момите въздишаха. Е, някои моми, не всичките. Но сега не смеем. Толко лесно лепят етикети…Знаете ли какво? Понякога завиждаме на представителите на някои професии, които така и така всички наричат педерасти и те могат да си правят каквото си искат, без от това да се променя общественото мнение за тях. Като например политиците, футболните съдии, съдиите изобщо…Вторник, 25 септември„Съжалявам за тази истерия, която се вдигна в България от хейтърите и платените тролове на БСП. Бог ми е свидетел, че не сме парадирали с нищо, освен че сме имали разговори с Тръмп, с Помпео. Не ни е целта да се снимаме с някого. Аз имам снимка от камината в Белия дом. И с пет държавни секретари съм се срещал.“Наистина има снимка пред камината в Белия дом. Обаче знаете ли от кога е? От 2012 г. Тогава Обама го беше поканил да го агитира да каже, че Хизбула стои зад атентата в Сарафово. И нашият май беше обещал нещо, но после се изхлузи като мокра връв. И от тогава не е сядал край камината и надали ще седне пак.То пък голяма работа да се снимаш с камината. Аз имам снимка с печка. Печка „Пиацети“! Толкова е красива…Но с Тръмп разговор не е имал. Всички видяхме. „Hello. Nice to meet you…“ не е разговор.В Ню Йорк Борисов се срещна с грузинския си колега Мамука Бахтадзе. „България, рекъл му, е един от най-активните поддръжници на европейската и евроатлантическата перспектива на Грузия, като ще продължим да оказваме последователна подкрепа на Грузия в процеса на политическо асоцииране и икономическа интеграция с ЕС…“Доколкото съм запознат, Грузия в ЕС и НАТО е е едно от нещата, които биха доставили голяма радост на бялата мечка. Или бъркам?Боже, каква невероятна боза е в главата на този човек?! Никога не знаеш кое е истина и докога. Да не беше всеизвестно, че е еднокнижник, щях да си помисля, че е чел Хари Труман: „Ако не можеш да ги убедиш, объркай ги.“Така ги обърква, че не изключвам един ден да го изкарат голям дипломат. Никой не би могъл да допусне, че това поведение е плод на обикновена глупост. Ще я изследват, ще ѝ търсят смисъла и, след като не го открият, ще кажат, че е голяма работа. Обикновено така става.И докато говорим за боза… Лидерът на ВМРО и вицепремиер Каракачанов поиска да се въведе максимална надценка за всички основни храни. Според него трябва да има фиксирана ставка на печалба както на производителите, така и на търговците на основните хранителни продукти.Ето за такива хора можете спокойно да кажете, че сърповете и чуковете им са в главите! Там социализмът не може да бъде победен. Кратуните на част от българите са последното убежище на комунизма!Да живее пазарната икономика. В страните, където тя е победила, държавата, когато иска да помогне на населението да се храни по-добре, въвежда диференцирани ставки за ДДС за храните, за лекарствата, не дай, Боже, и за книгите…От АПИ най-после събраха кураж да признаят, че части от АМ „Тракия“ - между Чирпан и Стара Загора, около Ихтиман - не отговарят на изискванията за скоростен път. Настилка е силно, деформирана, образували са се опасни коловози и бабуни. И това налага скоростта да се ограничи до 90 км/ч.Много е опасно. Изхвърлял ме е такъв коловоз, та едвам останах на пътя. И знаете ли кога ми се случи това? Точно лятото на 2012 г., когато премиерът Борисов наложи увеличението на скоростта до 140 км/ч. Тогава един приятел ми обясни каква е далаверата, но аз не повярвах. Толкова е гадно…Цялата работа е, че с колкото по-висока скорост карате, толкова повече се отваря дроселът и колата смуче гориво като ламя. Ако карате със 150 км. в час (140 плюс до 10 авантаж, за който не глобяват) ще горите по 2-3 литра (5-6 лв.) на 100 км. повече. И къде ще отидат тези 5-6 лв.? Точно така, при др. Златев. Този приятел твърди, че затова няма да се оправят и задръстванията в София и големите градове. Щото ще падне консумацията на гориво.Има логика, не ли?А въздуха, който дишаме, а природата?! Майната им! Между другото, мисля, че си обяснявам защо в ГЕРБ се отнасят така безотговорно към природата. Реципрочно е, щото и тя не се е отнесла много отговорно с тях. За вътрешния им вид говоря, не за външния. Макар че и за него да говоря, няма да си противореча.Сряда, 26 септемвриОт КЕВР съобщават, че парното щяло да поскъпне с между 3 и 9 на сто от 1 октомври. За София се очаква повишението да е около 8%. И с ония 8, които беше увеличено през юни, стават 16%. За няма и година! Но годината още не е свършила. Председателят на КЕВР Иван Иванов допусна ново повишение на цените от Нова година. Увеличението на парното се налагало заради увеличението на цената на газа с 14% от 1 октомври. А защо се налага поскъпването на газа с 14% не мога да ви кажа. Нинова се изпусна: \"Руската страна е поканила българското правителство да предоговори тези цени. Вместо българското правителство спешно да се отзове на поканата на \"Газпром\", увеличаваме цената на газа...\"Не, не е безхаберие! Този път е корист!През февруари 2017 г. белоруският президент Лукашенко разказа как Путин го пържел да купува скъпа газ и да пълни касичката на „Газпром“, където руският президент имал частен интерес. Но бил така добър да му обещае да го компенсира от държавния бюджет. Където явно няма интерес!Та не изключвам и в г-н Борисов се е появил някой интерес към касичката на „Газпром“ за сметка на интереса му към държавния ни бюджет.Но понеже е известно отдавна, че с добра дума и тояга се постига повече, отколкото само с добра дума, та да напомним още нещо.В статията в руското издание „Инсайдър“ се обясняваше идейната метаморфоза на Орбан. Как до 1998 г. бил яростен еврофил. Но го поканили в Москва, където му показали един запис, на който руски бизнесмен дава на един млад унгарски политик куфарче с един милион марки. И това променило външнополитическите предпочитания на Орбан. Дали е така, само той и Путин знаят…И пак само Путин и Бойко знаят дали е вярно написаното от Фрог нюз, че руски дипломати пратили по служител на МВнР хабер на българското правителство покрай случая Скрипал да си опича акъла, защото иначе ще излязат компромати за корупция на високопоставени български политици по проектите „Южен поток“, АЕЦ-Белене и др.Между другото, днес е Световен ден на контрацепцията.Г-н Цветанов, честит празник! И на господин Борисов честито, на обединените патриоти също. Може смело да се каже, че презервативът е символ на това правителство. Защото, както казваше древният виц, презервативът ограничава производството, унищожава следващото поколение и ви дава усещане за сигурност, докато всъщност ви прекарват.Да ви кажа, ако бяхме по-напред в контрацепцията друга щеше да ни е историята.Пък един читател, явно самороден поетичен талант, ми прати едно стихотворение, посветено на председателката на НС Караянчева, но се страхувам, че дори и аз не бих могъл да го цитирам цялото. Ето само два стиха да добиете най-обща представа:Ех, мадам, мадам…и пет да имах, един не ще ви дам…Това е единствената контрацепция, която дава 100% гаранция.Обаче ние можем да си мислим каквото си искаме за Цветанов, но той от вчера е постоянен представител в УС на „Европол“. В първия момент го прочетох като „Еврофутбол“. И честно си признавам, изобщо не се учудих. Нито пък се ядосах нещо… Приех го за нормално. Ето това е най-страшното! Свикваме с уродливата политическа действителност. Все по-често приемаме извратеното за нормално. И то няма как да е другояче, след цинизма на Доган да направи обща фирма с Вълка и да купи ТЕЦ-Варна.Тецове, мецове… Архаика! Гигaнтcĸaтa aĸyмyлaтopнa cиcтeмa Теѕlа Роwеrрасk в Южнa Aвcтpaлия само за половин година възвъpнaла $17 млн. или нaд 25% oт инвестираните в нея $66 милиoнa. За две-три години батерията с изxoднa мoщнocт 100 МW щяла да се изплати напълно. Фpeнcĸaтa ĸoмпaния Nеоn, пapтньop нa Теѕlа в тoзи пpoeĸт, съобщи, че е получила $9,5 милиoнa oт ycлyги пo пpeдocтaвянe нa eнepгия пo вpeмe нa пpeĸъcвaниятa нa тoĸa и $7,9 милиoнa oт cъxpaнeниeтo и пpoдaжбaтa нa eлeĸтpoeнepгиятa, гeнepиpaнa oт вятъp.Ние пък си имаме Бойко Борисов, също неизтощим! Трябва да измислим само един трансформатор, който да обръща масалите и откровените лъжи в електричество и ще захраним поне Балканите, ако не и Европа.Четвъртък, 27 септемвриНова телевизия съобщи за \"нападение над журналист\". Охранители на склад за хранителни стоки пребили репортера на \"Господари на ефира\" във Велико Търново Димитър Върбанов. Той разследвал случай с храни с изтекъл срок на годност, на които в склада сменяли етикетите и пак ги връщали на пазара. Репортерът е пребит и изхвърлен на площадката пред склада. Извикана е полиция, която е арестувала биячите, а репортерът е откаран в болница. Лоша работа! Но пък отива на страна, която се намира на 111 място по свобода на словото, не ли?!И като стана дума за свободата на словото. През декември тръгва телевизията на БСП. Щяла да се казва БСТВ - Българска Свободна Телевизия. Според Нинова тя щяла да спомогне България да не е в края на класациите по свобода на словото. А дано!Че ще бъде изключително свободна личи още по това, че шеф щял да бъде Любомир Коларов, известен още като агент „Павел“ от Първо главно на ДС. Коларов е на 75 г., което гарантира, както справедливо отбеляза Теодор Михайлов, че телевизията ще е модерна и насочена към младежката аудитория.Дето се казва, няма лошо. Нека и Старата госпожа да си има телевизия. Въпросът обаче е, че ако имаш какво да кажеш и най-вече ако искаш да го кажеш, не ти е нужна чак собствена телевизия. Например г-жа Нинова. Ако се беше изправила в НС и беше попитала как така лидер на политическа партия купува ТЕЦ-Варна, кой щеше да я спре? Напротив дори, БНТ щеше да отнесе думите и до последното село, паланка, махала. Нинова обаче се е стаила като сукнян молец и пропусна да се възползва от тази най-цинична далавера през последните години, която, да не кажа голяма дума, но можеше и на власт да я докара. И точно тука е заровено кучето. Защото май пак ще се наложи да управлява с Доган, няма с кой друг. Два пъти агата ги изработи мераклийски, но те май се лубрикират, ако мога така да се изразя, и за потретване.Като стане дума за потретване винаги се сещам за Швейк. Когато някакъв лихвар беше отишъл за трети път да си иска дълга от фелдкурата Ото Кац, пък той го предаде в ръцете на Швейк. И храбрият войник хвана нежно под лакът господина и кротко му заговори: “Елате, господине, елате да потретим, па дано е на хубаво”. И пак го изрита по стълбите…Та искам да кажа на госпожа Нинова, че не ѝ трябва телевизия, дупе ѝ трябва, яко дупе!Петък, 28 септемвриПояви се легнал репортер. Много прилича на легнал полицай и е почти толкова умен. Случаят „Върбанов“ започна да се разплита. Оказва се, че младежът е паднал за дузпа. Но на видео повторението ясно се вижда, че е тежка симулация. Няма побой, репортерът е избутан от охранителите с любезна твърдост извън склада. Където прави номера на Манол Глишев. Хвърля се на земята, уж е пребит, операторът снима, идва полиция… Глишев, разбираш ли сега защо прогресивната общественост осъди толкова остро опитът ти за провокация на народната милиция?!Но явно си е тъпо парче, репортерът имам предвид, защото хич не му идва на ум, че има камери и в склада, и пред склада. И краката на тази лъжа се оказват особено къси. Но междувременно началниците на Върбанов са сезирали Борисов в Ню Йорк който \"разпореди\" извършителите да бъдат задържани и срещу тях да бъде стоварена \"цялата строгост на закона\". По някаква причина Районната прокуратура във Велико Търново прояви непонятна ревност по случая, обвини охранителите в причиняване на лека телесна повреда по хулигански подбуди и ги задържа за 72 часа.Много неприятна история. И веднага поведението на този набеден репортер стана повод за обобщения за всички журналисти. Стар дефект на българското масово съзнание.Но знаете ли какво? Ще помоля например лекарите, да не вземат повод от това недоразумение и да не казват, че всички журналисти са боклуци. Защото сме виждали лекари, и то не един и двама, на базата на които можем да обявим лекарското съсловие извън закона и морала! Нека и учителите да имат предвид, че и тяхната мърша е видна. Не е нужно да изреждаме всички професии и да си доказваме, че всяко стадо си има мърша. Проблемът е, че в някои стада, като например политическото, мършата води стадото. Но това е друг разговор…", "date": "2018.10.01", "title": "Из делниците на един луд (24 – 28 септември)"}
{"url": "https://offnews.bg/izvan-terena/obvineniat-v-iznasilvane-ronaldo-poluchi-podkrepata-na-priatelkata-si-689089.html", "text": "Приятелката на Кристиано Роналдо - Джорджина Родригес, го защити, след като 34-годишната американка Катрин Майорга го обвини в изнасилване.Според историята, публикувана от \"Шпигел\", инцидентът се е случил през юни 2009-та година в Лас Вегас, малко след като Роналдо премина от Манчестър Юнайтед в Реал Мадрид. Немското издание твърди, че разполага с оригинален документ на извънсъдебното споразумение, което Роналдо и Майорга са подписали скоро след това.Според документа португалската звезда е платил 375 хиляди долара на Майорга, а тя се е ангажирала никога да не говори за случката. Роналдо отрече информацията, наричайки я \"фалшива новина\", докато от неговия клуб Ювентус за момента отказват да коментират. В защита на петкратния носител на \"Златната топка\" се изказа и неговата приятелка Джорджина Родригес.\"Ти винаги успяваш да превърнеш препятствията, които са пред теб, в сила и мотивация да покажеш колко си велик. Благодаря ти, че ни караш да се наслаждаваме на всеки мач. Обичам те\", написа Родригес в Инстаграм, цитирана от БГНЕС.Заместник-главния редактор на \"Шпигел\" Алфред Вайнцерл заяви пред Ройтерс, че списанието няколко пъти се е опитало да се свърже с Роналдо и адвокатите му, преди да публикува историята, но не са получили отговор.\"Изпратихме писмени въпроси, на които не получихме отговори. Никой не ни е съдил за предишни новини свързани с Роналдо\", коментира той. Новият адвокат на Майорга заяви пред изданието, че ще се опита да обяви договор за конфиденциалност за невалиден и американката ще се опита да съди португалеца.", "date": "2018.10.01", "title": "Обвиненият в изнасилване Роналдо получи подкрепата на приятелката си"}
{"url": "https://offnews.bg/ikonomika/paziat-v-tajna-pregovori-s-gazprom-v-sofia-689056.html", "text": "Вицепрезидентът на \"Газпром\" Александър Медведев и генералният директор на дъщерното му дружество \"Газпром Експорт\" Елена Бурмистрова са водили преговори в София миналия петък, научи OFFNews.Те се разговаряли с ръководството на държавния газов оператор Булгартрансгаз, а освен това са се срещнали с министъра на енергетиката Теменужка Петкова, както и с вицепремиера Томислав Дончев.Въпреки че срещите са били на високо ниво, те не са обявявани официално от българските власти. Не е ясно защо визитата на Медведев е била скрита от родната общественост. И то в момент когато темата за цената на газа и поскъпването на редица основни стоки вълнува всички българи.Според източници на OFFNews преговорите са били инициирани от руската страна. От \"Газпром\" са поставили важните за Кремъл теми за т. нар. газов хъб \"Балкан\" и тръбата на Турски поток, която ще минава през българска територия. Не е ясно обаче дали страната ни е поискала промяна на доставната цена на природния газ.На запитване на медията ни до пресслужбата на Министерството на енергетиката потвърдиха за срещата. Оттам обясниха, че Русия е поискала да има участие в газовия хъб. Според пресслужбата визитата Медведев и Бурмистрова не била обявена, тъй като все още нямало конкретика по преговорите.В процедурата на ЕК срещу „Газпром“ се създаде възможност, България да поиска възстановяване на надплатени суми за минал период, които да се превърнат в основание за значително намаляване цената на природния газ в бъдеще. Досега обаче от българското правителство не посмяха да заявят искане за компенсация на надплатени сметки за стотици милиони. В края на процедурата на ЕК, „Газпром“ пое ангажимент за коригиране на цените според референтните пазарни стойности. Вместо да инициира разговори с руската страна за намаляване на цените, българското правителство продължи да не се възползва от постигнатата възможност от ЕК за по-добри условия. ", "date": "2018.10.01", "title": "Пазят в тайна преговори с Газпром в София"}
{"url": "https://offnews.bg/politika/mvr-da-si-pochiva-a-kmetovete-da%c2%a0vodiat-parapolitcejski-grupi-predl-689057.html", "text": "Новите параполицейски структури, разписани в , да имат правомощия да задържат с помощни средства и да се ползват със специална защита. Тези авангардни идеи са подхвърлени в комисията по вътрешна сигурност по време на дискусиите на първо четене.Както стана ясно, в , с които се предлага създаването на формирования по сигурността, изземващи полицейски функции. Въпреки че вносителите на идеята от ГЕРБ и Обединени патриоти опитват да разяснят, че става въпрос за увеличаване на правомощията и на сега действащите инспекторати за повишаване на събираемостта на глобите при нарушаване на общински разпоредби, партньорите им от Националното сдружение на общините в Република България - основен двигател на промените в закона, хвърлят все повече въпросителни около тези групи.На   Благой Станчев – парламентарен секретар на НСОРБ достига връх в идеите за промени, като предлага звената по сигурността, освен униформи, както е предвидено в новите текстове, да имат и помощни средства, с които да осъществяват задържането на граждани.\"Бих Ви предложил да обмислите варианта дали да не дадем възможност за използване на помощни средства. Такива възможности имат и горските, и в Закона за рибарството и аквакултурите, нашите хора като обхождат нощем, да не се случва така да ги бият и след една-две години да стигнем до това положение\", е заявил СтанчевВ същото време председателят на вътрешната комисия Цветан Цветанов поставя въпроса със специалната защита на тези служители, за да могат те да свършат работата си:В отговор Искрен Веселинов от групата на патриотите в парламента, който е съвносител на промените, разяснява, че тези служители ще имат специална защита по силата на Закона за местното самоуправление, но не и по Закона за МВР. Именно в този контекст обаче общините предлагат звената по сигурността да ползват и помощни средства при задържане.Спорните предложения в закона идват на фона на негативната обществена реакция на промените в Закона за частната охранителна дейност. Освен главният прокурор и президентът, които атакуваха промените в Конституционния съд, становище срещу тях изказаха и браншовите организации и . Основната критика срещу тези промени са, че с тях се дава зелена светлина за изземване на функции от МВР. Нещо, което е на път да се случи и със закона за местната власт.Не на последно място остават и съмненията за това дали новите звена към общините няма да бъдат използвани за политически цели. За това загатнаха от ДПС в петък:\"А когато се наложи да създадем онези парагрупи, които ще ги ползвате по време на избори, и при ред други ситуации, да дойде време да разгледаме тези законопроекти тогава\", каза Рамадан Аталай от парламентарната трибуна преди гласуването на законопроекта в пленарна зала да бъде оттеглено от дневния ред.По време на дискусиите във вътрешната комисия Тодор Байчев от БСП поставя въпроса дали тези служители няма да злоупотребяват с власт, за да разчистват икономически територии:Самият факт, че общините признават за това, че звената на Общинска полиция са им скъпи и че готвените промени дават възможност за решаване на този проблем, показва, че се търси да се заеме нишата охраната на обществения ред, а не толкова да контрола по изпълнение на общинските забрани, като например паркирането в тревни площи. В този смисъл говори и изказването на Благой Станчев от НСОРБ, който предлага задържане с помощни средства в контекста на това, че \"общините имат практика да организират охрана на собствеността си с нощни патрули\" и дава примера с нощните патрули на общините.Крайните идеи, които се подхвърлят в най-висшия орган в държавата - Народното събрание, кореспондират с предприетата в последните години практика за \"въоръжаване\" и даване на повече правомощия на държавни служители. Засилването на репресивния апарат вече е с размерите на армия - право да арестуват и да налагат физическа сила освен служителите на МВР с полицейски правомощия имат също и , Военна полиция и военнослужещи, НСО, ДАНС, служителите на митниците и частните охранители.", "date": "2018.10.01", "title": "МВР да си почива, а кметовете да водят параполицейски групи, предлагат общините"}
{"url": "https://offnews.bg/medii/aezh-sluchaiat-s-reportera-dimitar-varbanov-ne-biva-da-komprometira-z-689061.html", "text": "Случаят с репортера Димитър Върбанов не бива да компрометира защитата на журналистите от насилие, се казва в позиция на Асоциацията на европейските журнлаисти-България след новите факти около нападението над репортера от \"Господари на ефира\".Ето пизицията на организацията:Случаят с репортера Димитър Върбанов, който бе отстранен от екипа на “Господари на ефира” след разкриването на нови обстоятелства около инцидента, в който бе замесено името му, в никакъв случай не бива да компрометира защитата на журналистите от насилие.Заплахата от насилие е постоянна част от живота на разследващите журналисти и в повечето случаи е напълно реална. Разследванията често засягат сериозни интереси и авторите им са много уязвими.Само за последните две години двама разследващи журналисти бяха убити в страни от Европейския съюз, който по принцип е сред най-безопасните места в света по отношение на сигурността на журналистите. В България също има случаи на заплахи за живота и други форми на натиск върху журналисти.Едва ли има журналист, който се занимава с разследване и се чувства в безопасност. В същото време, разследванията на случаи на корупция и злоупотреби помагат за предотвратяване на незаконни практики, които ощетяват цялото общество.По тези причини е изключително важно да се реагира незабавно и остро при всеки сигнал за посегателство върху журналист. В много от случаите, институциите предприемат необходимите действия едва след реакция от журналистическата общност.Асоциацията на европейските журналисти - България е излизала с десетки позиции в защита на колеги. АЕЖ - България ще продължи да изисква от властите бързо и ефективно разследване на такива случаи.В същото време АЕЖ - България осъзнава отговорността, която носи всеки журналист, да не злоупотребява с позицията, която има, и с доверието на обществото. Най-лошият удар, който може да получи професията, е загуба на доверието, тъй като то е основният капитал, с който разполагат медиите. Нито един журналист не бива да изопачава съзнателно фактите – това е точно обратното на онова, което трябва да прави. АЕЖ-България никога не би приела подобно поведение и в никакъв случай не би се съгласила, че то трябва да поставя петно върху цялата професия.Журналистиката има и ще продължи да има нужда от защита, тъй като тя брани обществения интерес. Никой няма да спечели, ако един случай се използва за дискредитиране на цялата професия и посветилите й се смели хора.", "date": "2018.10.01", "title": "АЕЖ: Случаят с репортера Димитър Върбанов не бива да компрометира защитата на журналистите от насилие"}
{"url": "https://offnews.bg/sviat/pusnaha-satirichna-kniga-za-samopomosht-sas-saveti-ot-putin-689068.html", "text": "Във Великобритания публикуваха сатирична книга за самопомощ със съвети от руския президент Владимир Путин. Книгата се казва \"Vladimir Putin: life coach\" и е издадена от Canongate. Неин автор е креативният директор на рекламна агенция Роб Сиърс. Книгата е написана в стила на класическата книга за самопомощ. В нея читателите могат да намерят различни полезни съвети - например как да разширят границите си и да се избавят от токсичните взаимоотношения, като използват методите на руския президент. \"Бъди диктаторът, който винаги си искал да бъдеш\"\"Може да не държиш Кремъл в желязна хватка и да не решаваш съдбата на демокрациите по света. Но подражавйки на човека, който прави това, можеш да контролираш своя живот и животите на тези около теб\", пише в книгата. \"Много хора във Великобритания, САЩ и други страни се възхищават на Путин и го възприемат като модел за подражание. В същото време болшинството от неговите поддръжници на Запад не разбират какво точно прави руският президент\", обяснява Сиърс пред руската служба на Би Би Си, като допълва, че чрез книгата се опитва да им покаже именно това.По думите му главния въпрос, който си е задавал, докато е писал книгата, е наистина ли Владимир Путин има стратегия и премисля всяка своя стъпка, или много неща стават случайно. След написването на книгата той все пак клони към първия вариант. \"Твоят \"вътрешен Путин\"В предговора на книгата се казва, че тя е предназначена за всеки, който не може да се вземе в ръце, не знае как да постигне отдавна поставените си цели и позволява на другите да го използват. Авторът обаче допълва, че преди издаването на книгата имал някои съмнения относно предаването на съветите на Путин. \"Представете си: вашите приятели, колеги, баба ви, милото момиче във фитнеса - всички те могат да се въоръжат с тактиката на президента и да станат \"малко като Путин\". Това може да е не само кошмар за вас лично, но и катастрофа за цялата планета\", пише Сиърс.В същото време обаче той е убеден, че хората в реалния живот са прекалено меки и непоследователни и няма да станат \"истински Путин\", даже да знаят тайната на успеха му\". \"Ние често не можем да планираме следващите 20 минути, затова надали някой ще реши да си хаби времето да приготви \"Новичок\" в домашни условия\", се посочва в предговора. Авторът предупреждава още: ако като гледате изявленията на руския президент, чувствате вътрешна връзка с него, не трябва да четете тази книга, защото при четенето на съветите \"вътрешният ви Путин\" ще набира сили и в крайна сметка можете да загубите контрола над него. Книгата предлага и тест, който да ви покаже \"живее ли във вас Путин, или не\".Ето и някои от съветите в книгата:Избирайте внимателно противниците сиАко ви е писнало от поражения и искате винаги да побеждавате, трябва да усвоите едно важно президентско правило - избирайте сами противниците си. Ако и вие като президента не обичате да губите, премислете отрано този въпрос. Например, обичате да бягате и това ви се получава добре. Не бързайте да участвате във всяко състезание. Намерете състезание за пенсионери. Трябва само да промените леко вашите лични данни и ще се окажете в пенсионерската лига. Да участвате, знаейки, че със сигурност ще победите, е голямо удоволствие. Избавете се от токсичните връзкиВ живота ви няма място за негативна енергия. Не позволявайте на близките да ви съдят. Владимир Путин навреме се отдалечи от бизнеса на Борис Березовски (критик на Кремъл, който почина във Великобритания при мистериозни обстоятелства, бел.р.), който отначало поддържаше президента по време на първата му предизборна кампания, но след това започна открито да го критикува. Да спрете да общувате с хора, с които сте свикнали и с които сте преживели много важни моменти, не е винаги лесно. Но трябва да вземете това решение, за да станете най-добрата си версия. Подкрепяйте старите си приятелиВместо токсични връзки избирайте да общувате със съседите си на вилата - внимателно прочетете историята на кооператив \"Озеро\" (кооператив от вили на брега на Комсомолското езеро на Путин и седем негови приближени, построен през 1996 г., който след избирането на Путин за президент се превръща в източник на кадри за администрацията и държавни компании, бел. р.) и не забравяйте да подкрепяте приятелите, които познавате отдавна. Забравете глупавите съвети, че не трябва да правите бизнес с приятелите си. ИзненадвайтеРуският президент, подобно на китайския мислител Сун-дзъ, знае, че във война може да се победи, като се действа бързо и неочаквано. Бъдете като Путин - непредсказуем и смел. Например, трябва да осъществите много важно предложение в офиса, но много консервативни колеги не са съгласни с него. Разпространете по всички канали информацията, че по разпореждане на шефа на офиса в сряда се въвежда нов дрескод - всички служители трябва да идват на работа голи (уговорете секретарките, вземете високоговорителя от охраната, вие самите започнете да ходите голи до кръста). Следващата сряда, по времето, когато ще се взема решението за вашата идея, консервативните ви колеги вероятно ще решат да поработят от вкъщи.  Излезте извън личните си границиВсички знаем, че ключът към успеха е човек да успее да излезе от личните си граници. След като сте успели истински да изненадвате хората около себе си, вие можете и със същата лекота да разширите личните си граници, както Владимир Путин разширява територията на Русия. Например - ако живеете в жилищен блок, защо да не окупирате помещенията за общо ползване във входа. Да, вие най-вероятно нямате танкове. Но можете да изнесете на общата площадка своя диван и да закачите във входа портретите на своите роднини. Това ще даде на съседите ви да разберат ясно, че тази сграда вече е ваша. Ако някой започне да задава въпроси, трябва да отговаряте, че тази територия исторически ви принадлежи. Можете да сте абсолютно уверени, че вече никой няма да задава въпроси - никой от изненаданите съседи няма да иска реално да направи нещо, за да попречи на вашата експанзия. Демонстрирайте най-добрите си страниВ живота е важно не само да знаеш своите достойнства, но и да умееш правилно да ги демонстрираш. Путин явно се гордее със своя торс - руският президент го демонстрира по време на плаване, за риба и на разходка на кон. В резултат на това журналистите написаха: \"Как може да не се гласува за такъв торс?\", \"Президентът никак не се е променил и е напълно способен да изкара още един мандат с тежка работа\".И вие използвайте тази логика. Намерете някакво достойнство в тялото си и убедете околните, че то е важно за работата ви. Например - широките рамене означават, че сте готови да поемете повече отговорности.Книгата вече може да се намери в книжарници в Европа, САЩ, Индия, Южна Америка, Австралия и Нова Зеландия. През 2017 г. Сиърс публикува и сатирична книга със стихотворения на Доналд Тръмп. Стихотворенията са съставени от изявления на Тръмп в Туитър и части от речта му при поемането на президентския пост. Снимка: Canongatebooks", "date": "2018.10.01", "title": "Пуснаха сатирична книга за самопомощ със съвети от Путин"}
{"url": "https://offnews.bg/politika/vanshno-za-makedonia-votat-na-glasuvalite-na-referenduma-e-iasen-i-ne-689060.html", "text": "Министерството на външните работи излезе с позиция относно референдума за смяната на името на Македония. \"Вярваме, че демокрацията има корени в обществото в Република Македония. Референдумът е най-висша демократична практика - с изразената воля на участвалите в него и с отчитане на онези, които не гласуваха. Гражданите имаха свободен избор и над 90 процента от гласувалите на този консултативен референдум заявиха по категоричен начин желание страната да бъде част от европейската и евроатлантическата общност. Техният глас е видим и ясен, поради което не може да бъде пренебрегнат\", обявиха от министерството.\"Време е целият политически елит на нашата съседка да покаже зрялост и да намери път към решението на трудните проблеми\", подчертаха от ведомството.\"Залогът е голям - бъдещето на държавата и бъдещето на всички нейни граждани. Голямото мнозинство от гражданите са \"за\" членство в ЕС и НАТО. Губенето на време не е от полза нито за страната, нито за региона\", категорични са от МВнР.\"Република България ще продължи подкрепата си за нашите братя и сестри от Република Македония и интеграцията на страната в ЕС и НАТО\", пише още в позицията на ведомството.", "date": "2018.10.01", "title": "Външно за Македония: Вотът на гласувалите на референдума е ясен и не може да се пренебрегне"}
{"url": "https://offnews.bg/obshtestvo/epic-drama-na-viasat-world-startira-v-mrezhata-na-vivacom-688933.html", "text": "Международната медийна компания Viasat World днес стартира заедно с VIVACOM - най-големия телеком в България по общи приходи за последните 5 години, най-новия си канал - . SVOD каталогът на канала ще бъде достъпен за клиентите на VIVACOM TV до края на годината.  се присъединява към другите водещи канали на Viasat World, които се излъчват от VIVACOM, което задълбочава продължаващото вече над десетилетие партньорството между двете компании.Лидер в развитието на модерни телекомуникационни услуги, VIVACOM предлага своята VIVACOM TV услуга под формата на сателитна (DTH) и интерактивна (IPTV) телевизия до над 450 000 клиенти. При старта  ще се присъедини към другите водещи канали на Viasat World – на позиция 55 за DTH в пакет TV 2L и на позиция 76 за IPTV в пакет TV 2L+, който предлага над 200 ТВ канала. стартира в Европа през декември 2017 г., стъпвайки на експертизата в подбора на съдържание, с която Viasat World е известен, като събра над 600 часа от най-добрите драматични сериали от цял свят. В момента каналът вече достига до 10 млн. зрители в над 60 оператора на 16 пазара.Създаден за почитателите на драмата в най-широк смисъл,  предлага на зрителите си популярни драматични поредици в множество поджанрове, включително „крими и мистерии“, екранизации по класически литературни творби и по реални исторически събития, „политика и власт“, военни, екшън и приключенски, както и фантъзи.Ема Джоунс, вицепрезидент по Търговските въпроси на Viasat World коментира: “Очаровани сме, че VIVACOM реши да стартира Epic Drama, като по този начин приема цялото ни портфолио от водещи канали в платформата си. Ние сме страхотни партньори – работим в тясно сътрудничество, за да осигурим на зрителите си най-доброто съдържание, подбрано с експертни умения. Както винаги, Epic Drama предоставя изключително съдържание в тази все по-претоварена среда, като в близките месеци предстоят още фантастични заглавия, които няма да разочароват аудиторията на VIVACOM.”Кристина Табакова – старши мениджър “Продукти и услуги” във VIVACOM, казва: „Приветстваме Epic Drama в семейството на VIVACOM TV заедно с другите обичани канали на Viasat World. Удоволствие е да се работи с програмен доставчик с такъв сходен начин на мислене, който поставя ударение върху това да посреща променящите се нужди на зрителите ни, като им предоставя пакет от съдържание на световно ниво където, когато и както го пожелаят. След повече от десетилетие на партньорство, ние сме отправили поглед към бъдещето и това ни кара да продължим сътрудничеството си с Viasat World.”Сред програмните акценти по Epic Drama за октомври са:\"Блудници\", сезон 2, от 1 октомври е завладяваща драма, чието действие се развива в космополитната атмосфера на Лондон през Джорджианската епоха, предлага смел поглед върху най-ценната търговска дейност в града – секса, като показва Маргарет Уелс, която се бори да съчетае ролите си на майка и собственичка на бордей, и страховитата й съперница Лидия Куигли.Към тях в този сезон се присъединява  – жена, която притежава цялата класа, пари и социално положение, за които Маргарет и Лидия се борят толкова отчаяно.\"Вавилон в Берлин\" от 18 октомври представя Берлин през 20-те години на 20-и век - дом на талантливите, амбициозните и суетните, но под бляскавата повърхност обеднелите маси жадуват за по-добър живот. Гереон, полицейски служител в Кьолн, е нов в отдела за борба с дрогата и проституцията в монументалната полицейска централа на Берлин. Отделът се управлява от Бруно Волтер, чиито тайни мотиви се превръщат в сериозна заплаха. Между двамата мъже е Шарлът – интелигентна млада жена, която е принудена да води двойнствен живот.„Вавилон в Берлин“ прелива от талант. Участниците и екипът имат биографии, изпълнени с класически заглавия като „Бягай, Лола“, „Сбогом, Ленин!“, „Животът на другите“, „Бялата лента“ и грандиозни тв успехи като „Осмо чувство“ и „Короната“. Черешката на тортата е приносът на Брайън Фери от „Рокси Мюзик“ за саундтрака.Беоулф: Завръщане у дома, продължаващ всеки петък от 22:00, пресъздава един от най-устойчивите образи в литературата – големия воин Беоулф. Напуснал суровия град Херот преди 20 години, той се завръща да търси смисъл и принадлежност и да се сбогува с вожда си. Обвинен несправедливо в убийството на градския управител, той изчиства името си, като отблъсква звяра Грендел и става най-необичайния лидер, защитаващ града от опасности.Във фентъзи поредицата в 12 части в главната роля е Кийрън Бю (Warrior, Da Vinci's Demons), който си партнира с утвърдени актьори като Уилям Хърт (Avengers: Infinity War, A History of Violence) в ролята на Хротгар и Джоан Уоли (Wolf Hall, The White Princess, The Borgias) като Реда.", "date": "2018.10.01", "title": "Epic Drama на Viasat World стартира в мрежата на Vivacom"}
{"url": "https://offnews.bg/obshtestvo/zaev-niama-da-podava-ostavka-opredeli-referenduma-za-iaven-uspeh-689059.html", "text": "Министър-председателят на Република Македония Зоран Заев каза, че не възнамерява да подава оставка въпреки ниската избирателна активност на референдума за промяна на името на страната, предадоха ДПА и Асошиейтед прес, цитирани от БТА.Заев определи референдума като явен успех, след като \"огромно мнозинство\" от гласувалите са одобрили промяната на името, която е част от споразумение с Гърция за уреждане на десетилетен спор между двете страни, което да проправи пътя към членство на Македония в Европейския съюз и НАТО.\"Нямам намерение да напускам, но е мой дълг да остана\", каза той на пресконференция, отговаряйки на въпрос дали планира да се оттегли.Заев заяви, че ще \"продължи да води страната към членство в НАТО и ЕС\".Той не спомена избирателната активност, но обяви референдума за \"демократичен успех\", изтъквайки, че допитването е \"консултативно\" и няма задължителен характер. По думите му резултатът ясно показва волята на македонския народ. Заев призова депутатите да подкрепят следващата стъпка, нужна за финализиране на споразумението, която е ратифицирането на необходимите конституционни промени.Той подчерта, че \"няма по-добра сделка с Гърция и не може да има по-добра сделка\".По последни данни 91 процента от гласувалите на референдума са одобрили споразумението за промяна на името, а избирателната активност е била 36 процента при необходими 50 процента, за да бъде гласуването валидно.", "date": "2018.10.01", "title": "Заев няма да подава оставка, определи референдума за явен успех"}
{"url": "https://offnews.bg/obshtestvo/kod-za-opasni-valezhi-v-po-goliamata-chast-ot-stranata-689065.html", "text": "Оранжев и жълт код за очаквани обилни валежи е обявен днес в половината страна.Сериозни валежи (оранжев код) се очакват в областите Варна, Бургас, Ямбол, Хасково и Кърджали. Валежите в някои райони в тези области могат да достигнат 50-60 л/кв.м.Жълт е кодът за областите Смолян, Пазарджик, Пловдив, Стара Загора, Сливен, Габрово, Велико Търново, Търговище, Шумен, Русе, Разград, Добрич и Силистра.Почти не се очакват валежи в западната част на страната.", "date": "2018.10.01", "title": "Код за опасни валежи в по-голямата част от страната"}
{"url": "https://offnews.bg/tenis/serina-uiliams-svali-drehi-za-blagotvoritelna-kauza-689066.html", "text": "Бившата номер 1 в света Серина Уилямс хвърли дрехи за благотворителна кауза. Американката се снима в рамките на социалния проект I Touch Myself Project, който е насочен към привличане на вниманието към женското здраве и в частност борбата с рака на гърдата.Във видеото голата Серина изпълнява песен на починалата от рак на гърдата Криси Амфлет на тъмен фон. Американката има време за участие в каузи, тъй като завърши предсрочно сезона си по тенис.", "date": "2018.10.01", "title": "Серина Уилямс свали дрехи за благотворителна кауза"}
{"url": "https://offnews.bg/politika/momentnata-zagrizhenost-kam-pensionerite-e-vremenno-reshenie-smiata-r-689063.html", "text": "Държавният глава Румен Радев изпрати поздравителен адрес към хората от третата възраст по случай Международния ден на възрастните хора. Президентът е патрон на честванията по повод празника.В писмото си държавният глава подчертава, че съществуването в бедност, лишения и изолация е участ за голяма част от възрастните хора в България и те с право настояват за дългосрочна държавна политика, която да подобри качеството на живота у нас.„Моментните прояви на загриженост могат да бъдат временно решение на затрудненията, но не са в състояние да Ви гарантират сигурността, която заслужавате. Убеден съм, че е необходима промяна в нагласите за мястото на възрастните хора в обществото. Съхраняването на Вашата активност трябва да се превърне в приоритет при формирането на социалната и здравната политика в бъдеще“, посочва в адреса си Румен Радев. Според президента тенденцията на застаряване на населението изисква адекватни управленски решения днес.Румен Радев отбелязва, че доверието помежду ни и споделянето на общи ценности изграждат единението, от което се нуждаем, за да чувстваме опората на цялото общество. „Следването на принципа за солидарност не се изчерпва с начина, по който се акумулират средствата за пенсионноосигурителната система в България. Взаимното разбиране и подкрепа не се изчисляват в месечни вноски, те са знак за осъзнаването ни като общност. Оздравяването и укрепването на социалната тъкан започва с грижата за децата и възрастните хора“, пише в поздравлението си президентът.„Международният ден на възрастните хора ни подсеща още нещо - благата дума и сърдечният жест на внимание са всичко, което очаквате от най-близките си хора. Бъдете здрави и се радвайте на достойни старини!“, се оказва още в поздравлението на президента Румен Радев по случай Международния ден на възрастните хора.", "date": "2018.10.01", "title": "Моментната загриженост към пенсионерите е временно решение, смята Радев"}
{"url": "https://offnews.bg/futbol/mourinio-zapushi-ustata-na-pogba-689074.html", "text": "Мениджърът на Манчестър Юнайтед Жозе Моуриньо явно е взел връх в спора с френския полузащитник Пол Погба.Двамата са в открит конфликт заради коментарите на французина по адрес на играта на \"червените дяволи\", която в последно време на върви. Моуриньо свали капитанската лента от рамото на французина, а вече се говори и за предстоящата му продажба през януари.Погба е част от тима на \"Олд Трафорд\", след като беше привлечен от Ювентус, където останаха доволни от сделката, тъй като се лишиха от услугите на един непостоянен и недисциплиниран футболист, макар и много талантлив.След поредната грешна стъпка на Юнайтед в първенството - загубата с 1:3 от Уест Хам, репортер попита Погба за мнението му за мача.\"Смъртта ли ми желаеш?\", попита в отговор Погба, който явно си е взел поуката и вече не иска да предизвиква дискусии с поведението и думите си.", "date": "2018.10.01", "title": "Моуриньо запуши устата на Погба"}
{"url": "https://offnews.bg/obshtestvo/avarii-spriaha-toplata-voda-v-chasti-ot-mladost-3-i-4-i-zapaden-park-689054.html", "text": "Авария спря топлата вода в „Младост” 4 и „Младост” 3 с изключение на блокове от от 364 до 376, „Военно окръжие”, ОДЗ № 178 и „КРИТ”, съобщи Топлофикация София. Без топла вода ще са сградите в карето между бул. „Александър Малинов”, ул. „Проф. Александър Теодоров-Балан”, парк „Въртопо”, „Американски колеж” и „Академия на МВР”. Поради авария е прекъснато и подаването на топла вода в части от кв. „Западен парк” - бл. № 31, 32, 33, 33 А, ЦДГ - 128/Феникс/,88, 89, 90, 91, 98 Б, 99, 100, 101, 102, 103, 104, 105 и 17 ОУ. Незабавно е създадена необходимата организация, като ще се работи до пълното отсраняване на авариите, заявяват от Топлофикация София, като поднасят извинение на клиентите си.", "date": "2018.10.01", "title": "Аварии спряха топлата вода в части от Младост 3 и 4 и Западен парк"}
{"url": "https://offnews.bg/snukar/mark-selbi-se-okaza-po-hladnokraven-i-pobedi-dzhon-higins-na-finala-v-689072.html", "text": "Световният номер 1 Марк Селби победи с 10:9 фрейма Джон Хигинс в маратонския финал на снукър турнира в Китай и вдигна купата от тази надпревара за първи път в кариерата си.Нужни бяха 7 часа и 24 минути на Веселяка от Лестър, за да прибави в колекцията си 15-о ранкинг отличие, като битката за трофея бе повече от грандиозна.В началото Селби поведе с 3:1, но след това никой от двамата не успяваше са се откъсне с повече от един фрейм. Победителят се оказа по-хладнокръвен в последните две партии, които се оказаха решаващи за края на срещата.Днес пък започва Европейския Мастърс турнир в Белгия, който ще продължи до 7 октомври. Джъд Тръмп спечели миналогодишното издание на надпреварата, след като победи Стюърт Бингам с 9:7.", "date": "2018.10.01", "title": "Марк Селби се оказа по-хладнокръвен и победи Джон Хигинс на финала в Китай"}
{"url": "https://offnews.bg/obshtestvo/tcarkvata-praznuva-pokrov-bogorodichen-689026.html", "text": "Църквата празнува днес Покров на Пресвета Богородица. В повечето славянски езици думата \"покров\" означава едновременно \"покривало\" и \"защита\".Празникът възникнал през X век, за да се почете явяването на Божията Майка в Константинопол. Това необикновено знамение е станало в първата половина на Х век, в края на живота на св. Андрей Юродиви († ок. 936 г.).В църквата във Влахерна, близо до градските порти по време на нощно бдение, няколко души видели Богородица, съпровождана от св. Йоан Кръстител, св. Йоан Богослов и други светци. Тя тръгнала към центъра на храма, коленичила и дълго време останала в молитва с лице обляно в сълзи. После свалила покривалото (покрова) си и го простряла над хората в знак на защита. По това време жителите на града били заплашени от варварско нашествие; след явяването опасността отминала и градът бил спасен от кръвопролития и страдания.Празникът Покров на Божията Майка се извършва само в славянските страни - вероятно защото св. Андрей бил славянин по произход. В Руската църква празникът е установен около XII век. В Константинопол, макар и да не празнували този празник, възпоменавали видението на св. Андрей. Във Влахернската църква имало икона на Божията Майка в този вид, както Тя се явила на св. Андрей.Според преданието на 1 октомври 910 г. сарацините (араби) нахлули в пределите на Византийската империя и я подложили на тежко изпитание. Император по това време бил Лъв Мъдри (886-911). Свети Андрей Юродиви с ученика си Епифаний се намирал по това време на всенощно бдение в цариградската църква Влахерна, където се пазела като скъпоценна реликва една от одеждите на света Богородица. Било събота срещу неделя. Църквата била пълна с народ. В 10 часа през нощта по време на всенощното бдение св. Андрей насочил погледа си нагоре и видял св. Богородица във въздуха. Тя била обкръжена от пророци, апостоли и ангели. Със своя омофор покривала богомолния народ и се молела за него на своя божествен Син. Развълнуван от гледката, св. Андрей запитал тихо ученика си: Виждаш ли, брате, как света Богородица се моли? Епифаний отговорил: Виждам, отче свети, и се ужасявам!Това видение на двамата подвижници станало известно на богомолците в храма, а след това и на целия град.По молитвите и покровителството на света Богородица арабите били прогонени от страната. А Църквата учредила празника \"Покров Богородичен\". ", "date": "2018.10.01", "title": "Църквата празнува Покров Богородичен"}
{"url": "https://offnews.bg/sviat/separatisti-blokiraha-patishta-v-katalunia-po-povod-godishninata-ot-re-689058.html", "text": "Привърженици на отцепването на Каталуния от Испания блокираха днес основни пътища, железопътни линии и други важни места в регионалната столица Барселона, отбелязвайки първата годишнина от забранения от испанските власти референдум за самоопределение на областта и последвалите полицейски репресии, предадоха Асошиейтед прес и Франс прес, цитирани от БТА.Протестните акции бяха организирани в интернет от активистката организация \"Комитети за защита на републиката\", създадена след референдума на 1 октомври миналата година.В Жирона, на 100 км североизточно от Барселона, демонстрантите блокираха високоскоростна железопътна линия, а полицията се опита да спре прииждащите протестиращи в района на гарата.Местни медии съобщиха, че демонстрантите са прекъснали движението по основни магистрали като А7 между Барселона и Валенсия и А2, която свързва каталунската столица и Мадрид. Управлението на регионалната пътна мрежа потвърди тази информация.", "date": "2018.10.01", "title": "Сепаратисти блокираха пътища в Каталуния по повод годишнината от референдума за независимост"}
{"url": "https://offnews.bg/temida/89-godishen-patcient-prebi-sas-stojka-za-sistemi-mazh-na-leglo-689067.html", "text": "Окръжната прокуратура във Варна ръководи досъдебно производство за опит за убийство, което е извършено от лежащо болен мъж на друг пациент.Престъплението е извършено на 30 септември в болницата „Света Анна“ в 3.00 часа след полунощ, съобщават от прокуратурата. В отделението по коремна хирургия пациентът Димитър Ш., роден през 1929 г., със стойката за системи нанесъл удари в главата на 80-годишния Тодор М., с когото били настанени в една болнична стая.След инцидента битият мъж е изпаднал в в клинична смърт.Заради фактическата и правна сложност на деянието Окръжната прокуратура е възложила разследването на следовател. Ще бъде назначена съдебнопсихиатрична експертиза на Димитър Ш., който е бил опериран в отделението ден преди инцидента.89-годишният мъж ще бъде привлечен като обвиняем. Действията по разследването продължават.", "date": "2018.10.01", "title": "89-годишен пациент преби със стойка за системи мъж на легло"}
{"url": "https://offnews.bg/obshtestvo/bez-voda-na-tri-mesta-dnes-v-sofia-689025.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството.Подмяна на сградно водопроводно отклонение на ул. „Река Елешница“, кв. „Кремиковци“, налага спиране на водоподаването от 10:00 до 16:00 часа на  ул. „Чавдар“, ул. „Славянка“, ул. „Река Елешница“, ул. „Малина“. Във връзка с направа на водопроводни връзки на ул. „Йосиф Хербст“, жк. „Надежда“, се налага спиране на водоподаването от 09:00 до 21:00 часа на ул. „Йосиф Хербст“, по ул. „Чудомир“ от ул. „Екзарх Стефан“ до бул. „Ломско шосе“. Заради подмяна на сградно водопроводно отклонение на ул. „Проф. Кирил Мирчев“ във вилна зона „Симеоново - север“ се налага спиране на водоподаването от 10:00 до 16:00 часа на живеещите в района на ул. „Проф. Кирил Мирчев “ от №1 до № 4. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . “Софийска вода” АД предварително се извинява на своите клиенти за причинените временни неудобства!Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.10.01", "title": "Без вода на три места днес в София"}
{"url": "https://offnews.bg/obshtestvo/nad-1200-sa-veche-potvardenite-zhertvi-na-bedstvieto-v-indonezia-689034.html", "text": "Над 1200 са вече потвърдените жертви на земетресението и цунамито в Индонезия, съобщи ДПА.Президентът на Индонезия Джоко Видодо разреши страната да приеме международна помощ, за да се справи с последиците от силното земетресение и последвалото цунами на остров Сулавеси, заяви ръководителят на индонезийския инвестиционен съвет Томас Лембонг, цитиран от световните агенции.Президентът се е съгласил да приеме международна помощ снощи, каза Лембонг.Той заяви, че ще координира получаваната от различни части на света помощ от частния сектор.В град Палу, който беше тежко засегнат, се подготвя погребването на над 300 жертви в масов гроб, посочва Асошиейтед прес, цитирана от БТА.", "date": "2018.10.01", "title": "Над 1200 са вече потвърдените жертви на бедствието в Индонезия"}
{"url": "https://offnews.bg/obshtestvo/vmro-polititcite-v-makedonia-stanaha-zhertva-na-sobstvenite-si-komple-689070.html", "text": "Това, което се случи на референдума в Македония вчера, е еманация на водената десетилетия грешна политика. Няколко десетилетия след излизането на страната от Югославия и обявяването на независимостта ѝ всички управляващи се опитваха да налагат измислена нова национална идентичност. За разлика от други държави в региона в Скопие уж прокламираха демокрация, а всъщност агресивно и открито продължаваха да налагат измислената от Коминтерна и налаганата с кървави репресии от Тито теза за македонизма.Това се казва в позиция на ВМРО след вчерашното допитване до населението, при което над 91 процента от македонците се обявиха за членство на страната в ЕС и НАТО, но избирателната активност бе твърде ниска - 37%.Според воеводите един от факторите за провала на референдума е и говоренето на албанските партии, които отдавна настояват за федерализация на Македония и признаването на албанския като втори официален език в страната.Те намират причина за провала и в кампанията на правителството в Скопие.Тя беше изградена напълно погрешно през удобните медии и водена през изваждане на тези, лансирани от редица западни лидери. Тази кампания не беше проведена от човек на човек, както хората в Македония заслужаваха да се случи. Защото това е тяхното бъдеще, не измислената реалност на либералите в Брюксел, категорични са от ВМРО.Представете си, ако в тази нестабилна ситуация в Македония, албанците изпълнят своите закани и започнат да провеждат миниреферендуми за влизане в НАТО и ЕС в албанските общини. Какво би станало в съседните държави? Това би довело до засилване на сепаратизма и до ескалиране на етническото напрежение. Заиграването със страховете на хората винаги е изигравало лоша шега на политиците. Особено в специфичен регион като Балканите, заявяват още воеводите.Според тях цялата ситуация в Македония на фона на напрежението по оста Косово-Сърбия и междуетническото напрежение в Босна и Херцеговина въобще не вещае добро бъдеще на Балканите и за България в частност като непосредствен съсед.", "date": "2018.10.01", "title": "ВМРО: Политиците в Македония станаха жертва на собствените си комплекси"}
{"url": "https://offnews.bg/obshtestvo/privikaha-shefa-na-toplofikatcia-v-pernik-da-obiasni-za-smradta-689036.html", "text": "Изпълнителният директор на пернишката \"Топлофикация\" Любомир Спасов ще запознае общинския съвет със състоянието на дружеството и готовността му за новия отоплителен сезон. Това съобщиха от местния парламент. На предстоящото заседание на общинския съвет в петък Спасов ще отговори и на въпроси относно частичната подмяна на въглища с биогориво.Инвестиционно предложение на топлофикационното дружество предвижда в котлите на ТЕЦ \"Република\" да се горят и биомаса, шисти и RDF /модифицирано гориво от битови отпадъци/. Годишно ще се използват до 583 700т въглища, до 122 900 т биомаса, до 30 720 т RDF и до 61 440 т шисти. Перничани са обезпокоени от използването на RDF. В открито писмо от \"Топлофикация\" увериха, че няма опасност за здравето на хората.При внезапна проверка в \"Топлофикация\" експерти от РИОСВ констатираха наличие на силна неприятна миризма и големи количества неорганизирани емисии, както и нерегламентирано изгаряне на отпадъци в инсталация за сушене на въглища.Поне от месец Перник смърди зловещо, а вонята идва от ТЕЦ \"Република\". Подозренията на перничани са, че в в централата незаконно се изгаря боклук. Ръководството на свързаната с Христо Ковачки фирма, която е собственик на най-стария ТЕЦ в България, отрича.", "date": "2018.10.01", "title": "Привикаха шефа на Топлофикация в Перник да обясни за смрадта"}
{"url": "https://offnews.bg/obshtestvo/govorete-bez-taksi-za-rouming-navsiakade-v-es-nauchete-poveche-ot-eu-688689.html", "text": "Знаете ли, че можете да говорите в любимите си хора без такси за роуминг, ако се намирате в която и да е страна в ЕС?Когато ползвате мобилния си телефон в някои от страните членки или в Норвегия, Лихтенщайн и Исландия, операторите не начисляват допълнителни такси над тези в тарифния ви план. Изключения правят само някои мобилни оператори в Естония, Литва и Финландия, които все още прилагат малки такси за роуминг. Можете да звъните, да пращате текстови съобщения и да ползвате мобилни данни на същата цена като у дома.Научете повече на .", "date": "2018.10.01", "title": "Говорете без такси за роуминг навсякъде в ЕС. Научете повече от #EUandME"}
{"url": "https://offnews.bg/politika/mikov-ninova-upravliava-ednolichno-ima-naprezhenie-v-bsp-689035.html", "text": "„Има вътрешни напрежения в БСП, свързани с едноличния начин на ръководене на партията\". Това заяви бившият лидер на Столетницата Михаил Миков в сутрешния блок на бТВ.По думите му в партията има членове, които смятат, че националният ѝ съвет е ненужен.Той е категоричен, че има еднолично управление в партията от страна на Корнелия Нинова.Той уточни, че идеята за нов вот на недоверие на тема здравеопазване била негова, тъй като чувствителността на българските граждани е особено силна по тази тема.„Той не може да осигури контрол и продължава същото – все повече пари, все повече изтичане”, каза Миков.", "date": "2018.10.01", "title": "Миков: Нинова управлява еднолично. Има напрежение в БСП"}
{"url": "https://offnews.bg/obshtestvo/novata-sedmitca-zapochva-s-dazhdove-689031.html", "text": "Новата работна седмица започва с облаци и дъжд, предимно в Източна България. Това сочи прогнозата на НИМХ.Днес валежите в източната половина от страната ще продължат, а в крайните източни райони ще са значителни. В Западна България обаче ще е почти без валежи. Ще духа слаб, в Източна България - умерен североизточен вятър.Минималните температури ще са от 9 до 14 градуса, а максималните - между 16 и 21 градуса.По Черноморието ще е облачно и дъждовно със значителни валежи. Ще духа до умерен вятър от изток-североизток. Максималните температури ще са 19-21 градуса. Вълнението на морето ще е около 3 бала. Температурата на морската вода е 21 -22 градуса.В планините ще е предимно облачно и дъждовно. Значителни валежи ще има в Източните Родопите и Странджа-Сакар. Ще духа умерен, временно до силен югоизточен вятър, който след обяд, в масивите от Западна България, ще се ориентира от северозапад.Максималната температура на височина 1200 метра ще е около 14 градуса, на 2000 метра - около 8 градуса.", "date": "2018.10.01", "title": "Новата седмица започва с дъждове"}
{"url": "https://offnews.bg/sviat/rusia-zapochna-testove-na-elektromagnitni-orazhia-689033.html", "text": "Русия започна изпитания на електромагнитни оръжия на полигони, предаде ТАСС, като се позова на концерна \"Радиоелектронни технологии\".Заместник-генералният директор на концерна Владимир Михеев каза, че електромагнитните оръжейни системи \"съществуват и се развиват много ефективно\".\"Изпитанията се провеждат постоянни както в лабораторни условия, така и на полигони\", заяви той, цитиран от БТА.По думите му също така активно се работи по системи за защита от електромагнитни оръжия.Централният аерохидродинамически институт заяви, че до две-три години ще подготви за изпитания демонстратори на свръхзвуков пътнически самолет.Генералният директор на института Кирил Сипало каза, че до 2030-2031 г. може да бъде готов сериен свръхзвуков пътнически самолет.", "date": "2018.10.01", "title": "Русия започна тестове на електромагнитни оръжия"}
{"url": "https://offnews.bg/zdrave/ananiev-s-novata-zastrahovka-shte-doplashtame-po-malko-za-zdrave-689038.html", "text": "„Узаконява се определено доплащане, но то е значително по-малко от това, което българинът е плащал досега”. Така здравният министър Кирил Ананиев коментира пред бТВ един от предложените варианти за ново здравно осигуряване.Преди седмица здравният министър представи двата варианта за реформа в здравното осигуряване. Първият предвижда демонополизация на осигуряването – НЗОК и застрахователите ще работят в конкуренция, като пациентът ще решава къде да отиде 8-процентната му осигуровка. При вторият вариант, който търпи и най-много критики от БСП, задължителната здравна застраховка от 8% ще отива в НЗОК, а пациентите ще имат и задължителна застраховка към застраховател. Според разчетите на Министерство на здравеопазването тя ще бъде 12 лв. на месечна база.Ананиев е категоричен, че въпреки тези допълнителни 12 лв., българинът ще плаща два пъти и половина по-малко отколкото дава сега „под масата”.От БСП заявиха, че ще внесат трети пореден вот на недоверие срещу правителството, този път на тема здравеопазване, защото предложенията изключвали социално уязвимите групи. Корнелия Нинова нарече този модел на реформите „държавен геноцид”.Той допълни, че въпросните 12 лв., които ще бъдат „спестени” на уязвимите групи, ще бъдат платени от държавния бюджет.Ананиев уточни, че тези 12 лв., които всички останали ще плащат на месечна база, ще отиват в лична партида. Всеки пациент сам ще може да избира как да се разплаща с тези пари.Здравният министър уточни, че ще бъде създадена и нова комисия, която да следи как се разходват парите.Той уточни, че новият орган ще се избира от Министерски съвет.", "date": "2018.10.01", "title": "Ананиев: С новата застраховка ще доплащаме по-малко за здраве"}
{"url": "https://offnews.bg/112/shofior-zagina-pri-chelen-sblasak-na-patia-plovdiv-pazardzhik-689044.html", "text": "44-годишен водач на автомобил е загинал при челен сблъсък на пътя Пловдив – Пазарджик, съобщи \"Фокус\", като се позовава на ОДМВР-Пловдив.Сигналът за произшествието край разклона за село Костиево е получен около 21.20 часа. Блъснали са се товарен автомобил, управляван от 19-годишен водач без шофьорска книжка, и лека кола, чийто шофьор е починал на място. 19-годишният младеж е настанен в болница без опасност за живота.Медицинска помощ е оказана на 16-годишен негов спътник.Местопроизшествието е запазено и посетено от екип на Районно управление на МВР – Труд.По случая е образувано досъдебно производство, изясняват се причините и обстоятелствата около инцидента.", "date": "2018.10.01", "title": "Шофьор загина при челен сблъсък на пътя Пловдив - Пазарджик"}
{"url": "https://offnews.bg/obshtestvo/snimka-na-denia-taka-shte-izglezhda-grafa-sled-remonta-689045.html", "text": "Малка част от ремонтираната софийска улица \"Граф Игнатиев\" е почти готова. След ремонта улицата ще бъде изцяло пешеходна, като по нея ще се движат само трамваи. Първият етап на ремонта, който започна през май, трябва да бъде завършен най-късно до средата на октомври.Ремонтът ще продължи и пред 2019 г., когато улицата трябва да бъде завършена до участъка ѝ на кръстовището с бул. \"Васил Левски\".", "date": "2018.10.01", "title": "Снимка на деня: Така ще изглежда Графа след ремонта"}
{"url": "https://offnews.bg/futbol/biletite-za-balgaria-slovenia-veche-sa-v-prodazhba-689069.html", "text": "Билетите за последния домакински двубой на България от Лига 3 на Група С за турнира Лига на нациите - срещу Словения на 19 ноември, вече са в продажба в мрежата на Eventim. Срещата ще се състои от 21:45 часа на Националния стадион \"Васил Левски\", а лоялните привърженици на \"лъвовете\" отново ще имат възможност да се сдобият с пропуски на преференциални цени.Всеки фен, закупил билет за предстоящия мач на България с Кипър (13 октомври, 21:45 ч.), получава автоматична 50-процентова отстъпка от стойността на билетите за двубоя със Словения. За да се възползва от промоцията, притежателят следва да въведе първите 19 цифри от баркода на билета за България - Кипър в полето \"Код за ваучер\" на сайта на Eventim. Промо-кодът трябва да се въведе най-рано 24 часа след закупуването на пропуск за срещата с Кипър, за да бъде активен.Промоцията ще продължи до началото на самия мач на България срещу Словения.Сектор \"А\" - 30 лв.Сектор \"В\" - 20 лв.Сектори \"Б\" и \"Г\" - 10 лв.ВИП 1 категория - 200 лв.ВИП 2 категория - 100 лв.БФС и официалният партньор на съюза Vivacom също така продължават инициативата \"Семеен сектор\", която дава възможност на родителите да заведат децата си в обособена за целта зона (сектор А, блок 8) на преференциални цени - възрастният купува билет на реалната му цена за сектор А (30 лв. фиксирано, 15 лв. с код за ваучер) и има право да заведе до три малолетни лица срещу допълнителни 2 лева на пропуск. Напомняме, че родителят или настойникът е длъжен да попълни изискваната от закона декларация за придружител. Office 1 SuperstoreOMVOrange CenterБилетен център НДКБългарски пощиКаса Арена АрмеецТЕХНОПОЛИСПродължава и продажбата на билети за втория мач на националите ни - срещу Кипър на 13 октомври. Пропуските могат да се закупят от сайта на Eventim, а на касите на стадион \"Васил Левски\" ще бъдат пуснати на 5 октомври, петък.", "date": "2018.10.01", "title": "Билетите за България - Словения вече са в продажба"}
{"url": "https://offnews.bg/obshtestvo/testvat-sirenite-ot-15-chasa-dnes-689037.html", "text": "Сирените ще вият днес в София, Бургас, Варна, Кърджали, Монтана, Пазарджик, Плевен, Пловдив, Русе, Смолян иВраца и населените места в 30-километровата зона около АЕЦ Козлодуй, съобщи МВР. Сиренната систима ще бъде задействана от 13 часа чрез излъчване на националните сигнали за тревога и край на тревогата. Сигналите ще бъдат съпътствани от гласова информация. В тренировката ще участват и интегрираните локални системи за оповестяване, изградени в обекти,чиято дейност създава опасност от възникване на бедствия.Тренировката ще се извърши за проверка на техническото състояние на националната система и заобучение на населението.", "date": "2018.10.01", "title": "Тестват сирените от 15 часа днес"}
{"url": "https://offnews.bg/tenis/grigor-dimitrov-ostava-nomer-8-v-sveta-689050.html", "text": "Най-добрият ни тенисист Григор Димитров запази 8-ата си позиция в световната ранглиста на АТР. Българинът е с актив от 3755 точки, но през тази седмица му предстои защита на 180 от тях заради полуфинала, който игра миналия сезон на турнира от категорията АТР500 в Пекин (Китай).27-годишният хасковлия е поставен под №3 в основната схема на тазгодишното издание на надпреварата зад Хуан Мартин дел Потро и Александър Жребий, а жребият бе благосклонен към него. Той отреди в първия кръг Григор Димитров да се изправи срещу американеца Райън Харисън, а при успешен старт, в следващата фаза ще играе срещу квалификант.Димитров води с 4:1 победи на Харисън, като двамата последно се срещнаха миналата година във втори кръг на “Мастърс”-а в Шанхай - 3:6, 6:3, 7:6(6) за българина.От останалите българи Димитър Кузманов продължава да се изкачва и вече е №280 (+1). Александър Лазов е №401 (+1).В топ 10 няма промени. На върха остава Рафаел Надал с 8760 т., следван от Роджър Федерер с ,900 т. и Новак Джокович с 6455 т. Четвърти е Хуан Мартин дел Потро с 5980 т., а след него се нареждат Александър Зверев с 4890 т., Марин Чилич с 4715, Доминик Тийм с 3825, Григор Димитров, Кевин Андерсън с 3695 и Джон Иснър с 3470 точки.", "date": "2018.10.01", "title": "Григор Димитров остава номер 8 в света"}
{"url": "https://offnews.bg/obshtestvo/ot-minus-1-do-28-gradusa-prez-oktomvri-689052.html", "text": "Най-високите температури през октомври ще бъдат между 23 и 28 градуса, а най-ниските - между минус 1 и 4 градуса, съобщи пред БТА Марияна Попова от НИМХ. По думите й през октомври се очаква средната месечна температура да бъде около нормата, която в равнините е между 11 и 15 градуса, по високите полета - между 8 и 11 градуса, а в планинските райони - от 4 до 8 градуса.Месечната сума на валежите ще бъде около нормата, която за по-голямата част от страната е между 40 и 60 литра на квадратен метър, в югоизточните райони - между 60 и 90 литра на квадратен метър, а в планините - от 80 до 100 литра на квадратен метър. Утре валежите намаляват, през следващите дни вероятността за дъждове е малка, а температурите ще се повишат временно.През второто десетдневие ще има повече слънце в часовете около и след обяд, превалявания се очакват около 12 - 15 октомври.  И през третото десетдневие времето ще бъде променливо. Най-голяма вероятност да вали има около 24 октомври и към края на месеца. ", "date": "2018.10.01", "title": "От минус 1 до 28 градуса през октомври"}
{"url": "https://offnews.bg/sviat/makedontcite-se-provaliha-sami-pishe-die-sueddeutsche-zeitung-689047.html", "text": "Гражданите на Македония бяха призовани да отговорят на ключов за страната въпрос с простичкото „да“ или „не“. Те обаче предпочетоха да замълчат, пише днес най-тиражираният вестник в Германия - Die Sueddeutsche Zeitung, цитиран от \"Фокус\".Референдумът за чувствителната тема за промяна на името на Македония се провали, защото до избирателните урни отидоха далеч по-малко от необходимия брой гласоподаватели. Обещаният пробив на балканската страна в посока Запад приключи, безславно заровен дълбока дупка, пише изданието.Резултатите от референдума са болезнено поражение за правителството на социалдемократа Зоран Заев, което положи усилия за преодоляване на дългогодишния спор с Гърция за името. Прилагането на постигнатото между двете държави споразумение трябва да проправи пътя на страната към членство в НАТО и Европейския съюз. Победата обаче е пирова за национално-консервативната опозиция – партията ВМРО-ДПМНЕ, която отхвърли споразумението като „капитулация\" и допринесе за провала на референдума.Сега по всичко изглежда, че македонците се провалиха сами и страната им отново е изправена пред изолация, се посочва още в статията.", "date": "2018.10.01", "title": "Македонците се провалиха сами, пише Die Sueddeutsche Zeitung"}
{"url": "https://offnews.bg/offtopic/95-godishna-vazrast-za-pensia-predlaga-93-godishen-premier-689041.html", "text": "Малайзийският премиер Махатхир Мохамад предложи на шега пенсионната възраст да стане 95 години, предаде ТАСС.Премиерът каза това по време на среща със сънародници в британската столица Лондон.\"Когато стана на 95 години, ще подам оставка, а междувременно можем да вдигнем пенсионната възраст. Болестите убиват хората, а не работата\", заяви Махатхир, който през юли стана на 93.Опозиционният алианс на Махатхир Мохамад спечели на парламентарните избори през май за първи път в историята на съвременна Малайзия, припомня БТА.", "date": "2018.10.01", "title": "95-годишна възраст за пенсия предлага 93-годишен премиер"}
{"url": "https://offnews.bg/politika/otvariat-ofertite-za-pokupka-na-novi-iztrebiteli-689039.html", "text": "В Министерството на отбраната днес ще бъдат отворени постъпилите оферти за придобиване на нов тип боен самолет.Отговорите на държавите, изпратени след запитване от Министерството на отбраната, за предоставяне на предложение по проекта за придобиване на нов тип боен самолет ще бъдат отворени в понеделник.Съвместната работна група, назначена със заповед на министър-председателя, в която влизат представители на Министерството на отбраната, Министерството на икономиката и ДАНС, ще отвори публично всички постъпили в установения срок писмени предложения.В медиите вече беше лансирано кой е очаквания победител от надпреварата. Първоначално за това бяха , но след като американската компания \"Локхийд Мартин\" направи презентация за първи път, откакто се правят опити за покупка на нови изтребители за Военновъздушните ни сили, се заговори, че конкурсът ще бъде решен в тяхна полза.Запитвания бяха изпратени до американската компания \"Локхийд Мартин\" за новопроизведени F-16 блок 60 (или 70) и нови F/A–18E/F Super Hornet или втора ръка - модернизирани F-16 и F/A–18E/F Super Hornet или F/A–18C/D Hornet, Португалия за втора ръка F-16 MLU OFP М6, до Израел за употребявани F-16 C/D, Италия за втора ръка Eurofighter Tranche 1, Германия - с нови Eurofighter Tranche 3, Франция с нови и употребявани Dassault Rafale и Швеция, които за първи път предлагат освен новопроизведени Gripen C/D и употребявани от Унгария или Чехия.До 1 ноември след окончателен анализ на постъпилите предложения работна група ще изготви протокол в Министерския съвет, а до 1 декември трябва да бъде изготвен проект на договор, с изискването в него да има условие за т.нар. индустриално сътрудничество, съгласуването на проекта с отделните ведомства и внасянето му в Министерския съвет. До края на годината трябва да има подписан договор между страните, след което той трябва да бъде ратифициран от парламента.", "date": "2018.10.01", "title": "Отварят офертите за покупка на нови изтребители"}
{"url": "https://offnews.bg/obshtestvo/ventci-mitcov-se-izvini-na-sofiantci-zaradi-novata-naredba-za-shuma-689071.html", "text": "Общинският съветник и музикант Венци Мицов обяви, че се извинява на софиянци за приетата нова Наредба за обществения ред в столицата.Тя внася някои промени относно шума при строителни дейности, даренията и опазването на публичните пространства. Една от новостите е, че се предвижда до 300 лева глоба за улични музиканти и нарушители на тишината. Според Мицов тези дейности не са описани достатъчно коректно и могат да доведат до абсурдни глоби.\"Тази наредба третира по едни и същи начин физическите термини „звук“, „тон“ и „шум“. Ако вие имате дете, което свири на пиано, в събота и неделя се предполага, че всички обитатели на кооперацията, в която живеете, са засегнати и вие трябва да вземете разрешение, за да може детето ви да свири между 8.00 и 13.00 часа, да речем, на пиано, коментира Мицов пред БНР. - Скандалното в случая е, че ние казваме на едни деца: „Мили деца, ако искате да седите, пръждосвайте се оттук, защото ние - големите чичковци, ви приравняваме с чичо Георги с флекса, който започва да реже в 7.00 часа сутринта.\"Според Венци Мицов промените са внесени в този вид от неразбиране:\"Това е скандалното и обидното на фона на цялото отношение към културата на управляващите, което намира изражение и тук. Това е направено от неразбиране! Колегите от Столичен общински съвет, които изготвиха тази наредба, не разбират от материята! Срамувам се от крайния сигнал, който Столичният общински съвет подава към хората, които имат деца, които деца трябва да се упражняват да свирят. Казах накрая на шефа на комисията да отиде той до Музикалното училище и да имобясни, че в събота и неделя не трябва да свирят\".36 общински съветници гласуваха „за”, а 1 против - Венци Мицов от \"Политическа група 5\", а 18 с \"въздържал се\".Наредбата трябва да влезе в сила до 14 дни след приемането ѝ. Според Мицов няма капацитет това да се случи.„Разбира се, че тази наредба е абсолютно същата като предишната, само че е нова наредба, както би казал Валери Божинов. Единствената разлика е, че когато започнаха да я пишат преди 3 години, имаше представители на абсолютно всички политически сили, но постепенно си оттеглиха подкрепата и накрая останаха трима\", коментира той.Политическа група 5 и партия „Глас народен“ ще настояват за прегласуване на наредбата. Друга причина за това е свързана с уличните музиканти:\"Изключително смешно и нелепо в тази наредба е това, че са вменили на уличните музиканти, че те трябва да свирят само и единствено акустично – тоест, не може да отидеш с колонка никъде. Попитах колегите, дали са наясно, че с един акустичен цугтромбон може да се свири 10 пъти по-силно, отколкото с една много малка колонка, с която да свири китара. Каква ехипотезата, в която един певец излиза и трябва да си пусне плейбека някъде, за да пее\", казва Венци Мицов.", "date": "2018.10.01", "title": "Венци Мицов се извини на софиянци заради новата наредба за шума"}
{"url": "https://offnews.bg/volejbol/polsha-zashtiti-svetovnata-si-titla-689049.html", "text": "Волейболистите на Полша победиха Бразилия с 3:0 (28:26, 25:20, 25:23) на финала на световното първенство в италианския град Торино.По-рано в борбата за бронзовите медали, националите на САЩ се наложиха над Сърбия с 3:1 гейма. Бартош Курек стана най-резултатен в срещата с 24 точки и бе определен за най-полезен играч (MVP) на турнира. За поляците финалът беше трети в историята, а в актива си страната вече има два златни и един сребърен медал от световни първенства.Отборът защити титлата си от предния Мондиал през 2014 г., в заключителната среща на който отново победи Бразилия.България, която беше съдомакин на световното, не успя да достигне до финалната шестица в Италия. В крайното класиране страната ни зае девето място.БРАЗИЛИЯ - ПОЛША 0:3 (26:28, 20:25, 23:25)БРАЗИЛИЯ: Бруно Резенде 1, Уолъс Де Соуса 14, Луиш Фелипе \"Липе\" Фонтелеш 6, Дъглас Соуса 11, Маурисио Соуса 1, Лукаш Сааткамп 6 - Талеш Хос-либеро (Евандро Гера 7, Уилям Аржона, Едер Карбонера, Исак Сантош 3, Лукаш Лох 2, Майке Рейш-либеро)Старши треньор: РЕНАН ДАЛ ЗОТОПОЛША: Фабиан Джизга 3, Бартош Курек 24, Михал Кубяк 12, Артур Шалпук 10, Пьотър Новаковски 3, Матеуш Биениек 2 - Павел Заторски-либеро (Гжегож Ломач, Давид Конарски, Якуб Кохановски 3)Старши треньор: ВИТАЛ ХЕЙНЕН.", "date": "2018.10.01", "title": "Полша защити световната си титла"}
{"url": "https://offnews.bg/kultura/peroto-vrachva-chetvartite-si-godishni-nagradi-nominatcii-688706.html", "text": "За четвърта поредна година литературен клуб „Перото” ще връчи годишните си награди. Събитието ще се състои в Деня на народните будители - 1 ноември.По традиция награда „Перото“ ще получат творци с принос към българския литературен контекст, избрани сред номинираните в пет категории: „Детска литература“, „Поезия“, „Проза“, „Превод от български на чужд език“ и „Дебют“. Ще бъде връчена и Награда за цялостен принос.Журито, което тази година има трудната задача да направи селекцията и да посочи номинираните и победителите, е в състав: проф. д-р Амелия Личева, проф. Милена Кирова, доц. Дария Карапеткова, доц. Дарин Тенев и д-р Митко Новков.Селектираните заглавия са издадени в периода 1 юли 2017 г. – 30 юни 2018 г.Кристин Димитрова, „Като пристигнеш, обади се”, изд. „Обсидиан”Захари Карабашлиев, „Хавра”, изд. „Сиела”Емилия Дворянова, „Мир вам”, изд. „Обсидиан”Деян Енев, „Дърводелецът”, изд. „Рива”Йорданка Белева, „Кедер”, изд. „Жанет 45”Рене Карабаш, „Остайница”, изд. „Жанет 45\"Елин Рахнев, „Зелда”, изд. „ICU”Златозар Петров, „Топло животно”, изд. „Да”Мирела Иванова, „Седем стихотворения (с) биографии”, изд. „Хермес”Александър Шурбанов, „ДЕНДРАРИУМ”, изд. „Скалино”Катерина Стойкова, „Втора кожа”, изд. „ICU”Владимир Левчев, „Марс”, изд. „Да”Сотир Гелев, „Как Лора се научи да брои до десет”, изд. „Ентусиаст”Елена Алексиева, „Приказките на господин Кабода”, изд. „Факел експрес”Иван Раденков, „Котаракът Франт и загадъчният остров”, изд. „Ентусиаст”Елена Павлова, „Камен и пиратите от 5г”, изд. „Софтпрес”Виктор Самуилов, „Нъцки”, изд. „Жанет 45”Мая Дългачева, „Топлото човече”, изд. „Жанет 45”Иво Панов – превод на персийски на „История славянобългарская“ от Паисий ХилендарскиМари Врина – превод на френски на „Бай Ганьо” на Алеко Константинов, „Бай Ганьо”Хайри Хамдан – превод на арабски на 60 съвременни разказа на 46 автори в антология „В началото бе епилогът\"Александра Йоаниду – превод на гръцки на „Физика на тъгата” на Георги ГосподиновИзидора Анжел – превод на английски на „Една и съща нощ” от Христо Карастоянов Петър Кръстев – превод на унгарски на „Внезапни улици” на Иванка МогилскаНиколай Терзийски, „Отлъчване”, изд. „Жанет 45”Иван С. Вълев, „Завой”, изд. „Жанет 45”Наталия Делева, „Невидими”, изд. „Жанет 45”Лилия Йовнева, „Моментът преди порасване”, изд. „Жанет 45”Ангелина Александрова, „15 ангела на върха на пръста”, изд. „Жанет 45”Красимир Нейков, „Естествени неща”, изд. „Да”", "date": "2018.10.01", "title": "'Перото' връчва четвъртите си годишни награди (номинации)"}
{"url": "https://offnews.bg/politika/ot-bsp-zapochvat-da-pishat-motivite-za-novia-vot-na-nedoverie-689086.html", "text": "БСП започва да работи по мотивите за новия вот на недоверие към правителството на тема здравеопазване.Това се разбра от думите на лидера на социалистите Корнелия Нинова пред журналисти. \"От днес започваме да работим по мотивите за него и ще покажем алтернативата\", каза тя. Според Нинова в здравеопазването има достатъчно пари, но те се крадат. \"В реформата в здравеопазването не одобряваме това, че от хората ще се изисква да внасят допълнително пари под формата на здравна застраховка, а  ще получават същата услуга с ниско качество и няма да имат достъп до болници\", обясни тя и  добави, че  досега доплащането е ставало нерегламентирано и \"под масата\", а сега се узаконява.\"Няма как да се искат повече пари от хората, без да се подобри здравната  услуга. В здравеопазването има достатъчно пари, но те се източват, крадат се и няма контрол\", обясни лидерът на БСП. По думите ѝ във \"Визия за България\" социалистите предлагат коренно различен модел на здравеопазване. \"И ще изложим тези наши аргументи по време на вота на недоверие\", обясни лидерът на левицата. Днес Нинова участва в тържественото честване на 1 октомври – Международен ден на възрастните хора. \"Благодаря ви за усилията, които дадохте за градежа на България. Благодаря за това, че младостта ви е минала в строителство на икономиката, здравеопазването, образованието и селското стопанство. Днес ви поздравяваме с уважение, но споделяме и тревога, че както дадохте младините си за България, старините ви днес не са леки\", каза тя на възрастните хора в страната.Тя добави, че близо милион и половина пенсионери живеят  на прага на бедността.  \"Знаем, от какво имате нужда - от Закон за възрастните хора, преизчисляване на всички пенсии, увеличаване на вдовишката добавка и отпадане на тавана на пенсиите\", каза още лидерът на левицата.Нинова призова всички институции да  дадат пример- що е солидарност и справедливост. Според нея нито е солидарно, нито е справедливо- заплатите на всички народни представители и представители на държавните институции да се увеличават автоматично с ръста на средните заплати, а пенсиите да бъдат забравени. \"С това, което правим, губим не само майките и бащите си, а нанасяме сериозен удар по това- да имаме солидарно и справедливо общество\", добави тя.", "date": "2018.10.01", "title": "От БСП започват да пишат мотивите за новия вот на недоверие"}
{"url": "https://offnews.bg/obshtestvo/desi-banova-rodi-momchentce-na-plevneliev-689091.html", "text": "Десислава Банова роди момченце. Малкият красавец се казва Йоан и се е появил на бял свят днес в 13.44 часа, съобщи Нова тв. Момченцето тежи 3,6 кг и е високо 53 см. \"Благодарим на екипа в болница \"Лозенец\" под ръководството на проф. Спасов и доц. Асенова, както и на д-р Шаламанов, д-р Костурска и д-р Чайковская за изключителния професионализъм\", заявиха Банова и съпругът ѝ Росен Плевнелиев.\"Днес в 13.44 ч. се роди нашият прекрасен син Йоан\", съобщи и Плевнелиев, като думите му бяха разпространени от пиара му.", "date": "2018.10.01", "title": "Деси Банова роди момченце на Плевнелиев"}
{"url": "https://offnews.bg/obshtestvo/zhena-varna-zabravena-chanta-s-3000-evro-i-zlatni-nakiti-689090.html", "text": "Жена от Нова Загора намери и върна забравена чанта с 3000 евро и златни накити, съобщиха от областната дирекция на МВР в Сливен.Това е станало на 28 септември, когато 43-годишна жена е забравила дамската си чанта на детска площадка, където е била с внучето си. Час по-късно тя е отишла в полицията да съобщи за загубата, където в същото време полицаите описвали съдържанието на чантата и се опитвали да установят собствеността й.Чантата е била намерена и предадена от жена на 71 години от града. Възрастната жена е майка на полицейски служител от районното управление в града и веднага я занесла там, за да намерят собственика й.", "date": "2018.10.01", "title": "Жена върна забравена чанта с 3000 евро и златни накити"}
