{"url": "https://offnews.bg/kultura/silver-dust-otkrivat-za-moonspell-i-rotting-christ-714564.html", "text": "Концертът на Moonspell и специалните им гости Rotting Christ ще се състои на 17 ноември от 19:00 часа в столичния клуб „Микстейп 5“. Събитието е част от общо турне, преминаващо през 50 града в над 25 държави и е единствено в региона.Групата, която ще открие тази зашеметяваща вечер е екстравагантната швейцарската формация Silver Dust. С два добри албума, фестивални участия и десетки концерти в Европа младата формация вече е готова за своето първо представяне пред родните фенове.Билетите са в продажба онлайн и в мрежата на Евентим, а някои от местата на които можете да ги намерите са Бензиностанции OMV , Technopolis, Български пощи, Orange, Usit Colours, магазини На Тъмно, Office 1 Superstore, билетна каса на EVENTIM на ул.“6-ти септември“в София, билетен център НДК, Дворец на културата и спорта – Варна, Пловдив – билетна каса пред общината.До 18 февруари билетите бяха на цена от 40 лева. В момента и до деня на концерта цената ще е 45 лева. В случай на останали в деня на събитието и на място в клуба цената на входа ще е 50 лева.*Клубът не работи с резервации**Политика за достъп на непълнолетни:  ***Гардероб - пътване за употреба:  Предстои обявяването на допълнителна информация.Организаторите препоръчват навременното закупуване на билети и спазването на реда в клуба.", "date": "2019.11.01", "title": "Silver Dust откриват за Moonspell и Rotting Christ"}
{"url": "https://offnews.bg/politika/svilenski-na-pavia-tur-bsp-ima-nad-150-000-glasa-poveche-pargov-isk-714573.html", "text": "На тези местни избори ГЕРБ има 100 хиляди гласа за общински съветници по-малко от предходните. 100 000 българи са се отрекли от г-н Борисов и неговата политика за четирите години управление в местната власт. В същото време кандидатите на БСП за кметове имат 100 000 гласа повече, кандидатите за общински съветници повишават гласовете си с около 50 хил. Политиката на БСП и нашите предложения са припознати от 150 хил. души повече в сравнение с 2015 г. Това заяви на пресконференция в централата на БСП Георги Свиленски, заместник-председател на ПГ \"БСП за България\" и член на Националния предизборен щаб на \"БСП за България\".Той коментира, че от сутрешното тв участие на премиера Борисов става ясно, че за него изборите са приключили, че за втори тур няма отношение и вероятно не подкрепя кандидатите, които продължават на втори тур.\"Направили сме представителна извадка в 100 ромски секции в цялата страна, където ясно се вижда, че 81 % от гласовете в тях печели ПП ГЕРБ, а 19 %- са за всички останали участинци в изборите \", подчерта Свиленски. Той заяви, че ако Борисов казва, че братя Галеви са помогнали на Мая Манолова като са купували гласове за Йорданка Фандъкова, за да може Мая Манолова да каже, че Фандъкова е кмет с ромски гласове, Свиленски попита - кой купува тогава гласове в други части на страната като Силистра, Пазарджик и Септември. По неговите думи друг феномен на тези избори са недействителните бюлетини: \"От 3 милиона граждани, които гласуваха, в избирателните кутии бяха намерени 600 хиляди невалидни бюлетини. Красноречив пример е Симеоновград - бяха намерени 1200 чисто бели бюлетини, без отбелязване\". Според него решението на този въпрос е машинното гласуване. Само машинното гласуване е инструментът за честни избори.\"Следващата седмица отново ще го предложим в бюджета за следващата година\", категоричен бе социалистът. Свиленски зададе въпрос- премиерът Борисов дали е провел разговори с водещи бизнесмени, върху които да оказва натиск за подкрепа на кандидати на ГЕРБ. \"Ако не е провел такъв разговор, то на какво се дължи подкрепата на Христо Ковачки в Перник за Вяра Церовска?\", уточни Свиленски. Относно действията на МВР, прави впечатление, че преди втория тур са привиквани отпаднали кандидати от надпреварата, които подкрепят други кандидати, различни от ГЕРБ и върху тях е оказван натиск. \"Решението на всички тези въпроси не е в институциите, решението е във всички нас. Решението е в масово излизане и гласуване. Призивът ни е към всички български граждани - излезте и гласувайте, гласувайте за промяната\", завърши Георги Свиленски.  Калоян Паргов: Столичани искаме кмет, който може да управлява и е доказал човечността и грижата за хората - това е Мая Манолова София не прави изключение от начина, по който се проведоха изборите в цялата страна, имайки предвид гласуването в ромските квартали в града. Съотношението на гласовете между БСП и ГЕРБ в ромските секции е фрапиращо. В Слатина над 2000 за ГЕРБ и около 240 за БСП, Красна поляна - 2400 срещу 280, Люлин 700 на 200 гласа\", каза председателят на ГС на БСП - София Калоян Паргов. Той коментира, че ако се върнем назад към други избори, ще видим по-нормално разпределен вот, когато липсва натиск върху гласоподавателите. Паргов каза още, че прави впечатление, че невалидните бюлетини са превърнати във важен инструмент за манипулиране на избори.\"Отговорно твърдя, че те са толкова много не заради неграмотност на българския избирател, а заради целенасочен акт за допълнителна манипулация и изкривяване на вота\", добави председателят на столичните социалисти.Паргов добави, че в София 5% от гласовете за БСП или 23 000 бюлетини са невалидни. Той заяви, че ако нямаше толкова много невалидни бюлетини, конфигурацията в Столичния общински съвет и в столичните райони щеше да е различна. Паргов бе категоричен, че ако машинното гласуване вече беше факт, голяма част от манипулациите нямаше да бъдат възможни. \"В неделя ни предстои важен избор между статуквото и промяната за една различна перспектива не само за София, но и за много други общини\", каза още Калоян Паргов във връзка с предстоящия втори тур на изборите. Той коментира, че тук не става въпрос само за битка между ляво и дясно, а между нормалното и доброто, от което софиянци имат нужда и фалшивото, зад което стоят манипулатори.\"Считам, че носителят на промяната в София са Мая Манолова и всички наши кандидати за кметове на столичните райони\", добави Паргов. Той заяви, че кандидатите на БСП гарантират по-добро управление, защото знаят и са доказали, че това означава да бъдеш отговорен за своите действия. \"Столичани искаме кмет, който може да управлява и е доказал човечността си и готовността за грижа към хората. Затова призовавам всички мои съграждани да гласуват за Мая Манолова и всички, достигнали до балотаж с ГЕРБ, кандидати за районни кметове. Така вие ще подкрепите промяната, която ще донесе на всички столичани и на София нова перспектива за развитие\", заключи Калоян Паргов. ", "date": "2019.11.01", "title": "Свиленски: На пъвия тур БСП има над 150 000 гласа повече. Паргов: Искаме Мая Манолова за кмет"}
{"url": "https://offnews.bg/futbol/sadijskata-komisia-i-bfs-izlizat-s-obshta-deklaratcia-protiv-obvinenia-714574.html", "text": "Съдийската комисия и Българския футболен съюз ще излязат с обща декларация против обвиненията в корупция, отправяни към тях в последните седмици.Това съобщиха от bTV след срещата на реферите в базата на БФС в Бояна. Те се събраха за първи път под ръководството на временно изпълняващия длъжността шеф на съдийската комисия - Костадин Стоичков.Припомняме, че Йордан Сталев беше отстранен от длъжност от Изпълкома на БФС, след като той и няколко от неговите служители бяха разпитани заради подозрения за манипулиране на резултати от футболни мачове.По този повод един от водещите рефери в България Ивайло Стоянов сподели, че ако има доказателства за корупция срещу негови колеги, виновниците трябва да влязат в затвора.\"\", каза Стоянов.", "date": "2019.11.01", "title": "Съдийската комисия и БФС излизат с обща декларация против обвиненията в корупция"}
{"url": "https://offnews.bg/evropa/gorbachov-az-sam-protiv-vsiakakvi-zhelezni-zavesi-714571.html", "text": "Михаил Горбачов, последният съветски лидер, предупреди да не се издигат никакви нови физически или невидими стени между Русия и Запада - 30 години след падането на Берлинската стена.В писмен коментар за Ройтерс в навечерието на годишнината от събарянето й на 9 ноември 1989 г., Горбачов обвини Вашингтон - някогашния враг на Москва от времето на Студената война, че е разрушил архитектурата на системата за контрол на ядрените въоръжения, които правят света сигурно място.Като генерален секретар на Комунистическата партия на Съветския съюз, а по-късно и като президент на СССР, Горбачов, който сега е на 88 години, изигра главна роля в събитията, довели до премахването на Берлинската стена и края на Студената война.Той обяви изтеглянето на съветските войски от страните в Централна и Източна Европа, които десетилетия наред се намираха под господството на Москва, и даде ясно да се разбере, че няма да се меси във вътрешните работи на вече несъществуващата Германска демократична република.Горбачов направи така, че разквартируваните в ГДР съветски войски да си останат по казармите, а впоследствие даде съгласието си Германия да се обедини.Вечерта на 9 ноември 1989 г. източногерманската гранична полиция отвори граничните пунктове на Берлинската стена (издигната през 1961 г.) и жителите на Източен Берлин се стекоха масово в западната част на града. Три десетилетия по-късно, страдащ периодично от здравословни проблеми, Горбачов заяви, че е обезпокоен от плачевното състояние на отношенията между Изтока и Запада и в частност от липсата на диалог между Вашингтон и Москва за ядрените оръжия.Той спомена решението на САЩ да излязат от историческото споразумение от 1987 г. за контрол на ядрените ракети, Договора за ликвидиране на ракетите със среден и по-малък обсег, договорен от Горбачов с тогавашния американски президент Роналд Рейгън.Решението от август на президента на САЩ Доналд Тръмп да се оттегли от споразумението \"не е дело на голям ум\", каза Горбачов.Но въпреки критиките си към американската външна политика Горбачов предупреди да не се създават нито реални, нито невидими стени, подобни на Берлинската през Студената война, които да официализират различията между Изтока и Запада.\"Всяка стена е опит да се скриеш от реалния проблем, вместо да го решиш, затова аз съм против стените. А що се отнася до Европа, аз съм против всякакви разделителни линии и всякакви \"железни завеси\", каза той за Ройтерс.\"Колкото и опасна да е сегашната ситуация, не смятам, че тя е повторение на Студената война. Между Русия и Запада няма идеологическа борба. В същото време обаче има икономически връзки, свобода на движение, общуване и културно сближаване. Затова съм уверен, че нова Студена война може да бъде избегната\", заяви той.Историята се придвижи напред с \"невероятна скорост\"Горбачов, който беше начело на Съветския съюз от 1985 до 1991 г., преди пътуваше много и прекарваше част от свободното си време в имението си в Германия.Той обаче каза, че все още живее в Русия, че никога не я е напускал завинаги и че все още го е грижа за това какво мислят руснаците за него, въпреки че на Запад той е много по-популярен, отколкото у дома. В Русия все още някои го обвиняват, че под негово ръководство се е стигнало до разпадането на Съветския съюз, което бе последвано от жестока икономическа криза.Някои в Кремъл все още се вслушват в него поради огромния му опит в отношенията с Вашингтон и неговата роля за прекратяването на Студената война. Той обаче рядко се появява публично.При една от редките му публични появи, през ноември миналата година в московско кино, в което Горбачов изгледа документален филм за своя собствен живот, трябваше да му се помага при ходенето.Спомняйки си за падането на Берлинската стена и обединението на Германия, Горбачов каза, че скоростта, с която са се случвали събитията, е изненадала него и другите световни лидери.\"Самата история се придвижи напред с невероятна скорост. По площадите на градовете в ГДР се събираха множества и изразяваха мнението си. Стана ясно, че нещата вървят към обединение много по-бързо, отколкото някой е очаквал\", заяви той.Горбачов каза, че заслугата за това обединението на Германия да мине без кръвопролития отчасти е и негова.\"По онова време в ГДР имаше 380 000 наши (съветски) войници. Наредено им беше да си стоят по казармите. Невероятно сложен процес се осъществи без никакви кръвопролития. Смятам, че и аз имам заслуга за това\", заяви той.", "date": "2019.11.01", "title": "Горбачов: Аз съм против всякакви железни завеси"}
{"url": "https://offnews.bg/volejbol/stanaha-iasni-sapernitcite-i-programata-ni-za-olimpijskata-kvalifikatc-714580.html", "text": "Мъжкият национален отбор по волейбол на България е в предварителна група \"В\" на европейската олимпийска квалификация в Берлин (5-10 януари). Съперници на \"лъвовете\" са настоящия европейски шампион Сърбия и класните състави на Франция и Холандия. В другата група \"А\" са Германия, Белгия, Словения и Чехия.Това стана ясно след като Европейската конфедерация - ЦЕВ публикува официално програмата за последните пресявки за Игрите в Токио 2020.   Осемте участника в турнира са разделени в две групи по четири тима. Играе се всеки срещу всеки. Първите два от двете групи играят на кръст на полуфинали. Победителите спорят за първото място.Само победителят в европейската квалификация ще спечели квота за участие на Олимпийските игри в Токио 2020 и ще се присъедини към другите три отбора от Европа, които вече имат квоти - Русия, Италия и Полша.Право да участват на Игрите през 2020 имат и домакините от Япония, катто и добилите това право - Бразилия, Аржентина и САЩ.България почива в първия ден на олимпийската квалификация, като започва участието си във втория ден в турнира. Първият двубой на \"лъвовете\" е срещу Франция на 6 януари от 18:00 (б.в) Програма на срещите от двете групи на олимпийската квалификация в българско време: Група \"А\" 05-01-202017:30 ч: Словения - Белгия20:30 ч: Чехия - Германия 06-01-202021:10 ч: Белгия - Германия 07-01-202018:00 ч: Белгия - Чехия21:10 ч: Германия - Словения 08-01-202021:10 ч: Словения - Чехия Група \"В\" 05-01-202014:30 ч: Франция - Сърбия 06-01-202015:00 ч: Холандия - Сърбия18:00 ч: БЪЛГАРИЯ - Франция 07-01-202015:00 ч: БЪЛГАРИЯ - Холандия 08-01-202015:00 ч: Франция - Холандия18:00 ч: Сърбия - БЪЛГАРИЯ Полуфинали 09-01-2020 18:00 ч: Полуфинал 1, Победител от група \"А\" срещу втори от група \"В\"21:10 ч: Полуфинал 2: Победител от група \"В\" срещу втори от група \"А\" Финален мач 10-01-2020 21:00 ч: Победител от полуфинал 1 срещу победител от полуфинал 2", "date": "2019.11.01", "title": "Станаха ясни съперниците и програмата ни за олимпийската квалификация"}
{"url": "https://offnews.bg/politika/dimitar-bozhilov-kandidat-na-db-za-kmet-na-triaditca-prezastroiavane-714570.html", "text": "Презастрояването застрашава вашето здраве и вашата собственост, алармира кандидат-кметът на столичния район Триадица от Демократична България Димитър Божилов.Ето какво написа още Димитър Божилов в социалната мрежа:Няма да видите селфита в снимките долу, защото това не е забавно. Изборите идват и си отиват, а тук става дума за собствеността на хора, които плащат скъпа цена за безраборното строителство, допуснато в квартала. Видях скъпи сгради, бурно строителство, кал и никаква инфраструктура. Тази ситуация няма да се промени, докато районната и общинската адмикистрация не се помъчат да намерят консенсус между частния и обществения интерес. А той е постижим, просто са необходими усилия.На терен очаквах да заваря и представители на района, за да поговоря и с тях. Имаше само смутени работници, но те не са виновни- това са хора, които хранят семейства и се опитват да заработват честно заплатата си.Важно е да се попита, кой и по какъв начин допусна това красиво място, е полите на Витоша, да се преввърне в луксозна спалня, без никакви публични пространства.А докато получа отговорите, ще вложа усилие и опит, за да се опитам, поне малко, да променя нещата в Кръстова вада.Към по-добро от това, което видях.", "date": "2019.11.01", "title": "Димитър Божилов, кандидат на ДБ за кмет на Триадица: Презастрояването застрашава вашето здраве"}
{"url": "https://offnews.bg/tenis/grigor-vze-nova-zhertva-i-e-na-polufinal-v-parizh-714578.html", "text": "Най-добрият ни тенисист Григор Димитров се класира за полуфиналите на турнира от сериите Мастърс 1000 в Париж, след като отново показа солидна игра и победи Кристиан Гарин с 6:2, 7:5.Следващият съперник на българина ще бъде Новак Джокович, който победи Стефанос Циципас само за 58 минути с 6:1, 6:2. В общия баланс срещу българина Джокович води с 8-1 победи и е в серия от шест последователни успеха. Единственият триумф на първата ни ракета дойде през 2013 година на Мастърс турнира в Мадрид, когато се наложи в три сета. Първият сет започна по прекрасен начин за Гришо и той стигна до пробив още във втория гейм, а след това успя да го затвърди. Toй продължи да показва страхотна игра в сета и стигна и до нов пробив в осмия гейм с който спечели частта убедително.Втората част също започна отлично за българина и той проби във втория гейм, но след това изненадващо Гарин успя да си върне пробива. Последва импулс в играта на чилиеца и той дори проби за 5:4 и след това сервираше за сета. Нашето момече обаче не позволи на противника си да вземе своето и веднага върна пробива, а след това си взе сервис гейма за 6:5. След това българинът направи нов пробив и си спечели мача.Добрата новина за Гришо е, че с достигането до полуфиналите в турнира той си гарантира и завръщане в Топ 20 на световната ранглиста.", "date": "2019.11.01", "title": "Григор взе нова жертва и е на полуфинал в Париж"}
{"url": "https://offnews.bg/sviat/chavushoglu-turtcia-postigna-zhelanoto-v-siria-bez-seriozni-zagubi-714581.html", "text": "Без сериозни загуби Анкара се сдоби с желаното в Сирия и това стана възможно само в условията на силно присъствие на територията и на масата на преговорите, заяви турският външен министър Мевлют Чавушоглу, цитиран от Анадолската агенция.Той подчерта, че успехът е благодарение на военната операция „Извор на мира“. В коментар за договореностите с Русия за Сирия дипломатът посочи, че терористите от PKK/YPG /кюрдските милиции/ са длъжни да напуснат 30-километровата зона от границата с Турция – от река Ефрат и изцяло до сирийско-иракската граница.Освен това те трябва да напуснат сирийските райони Манбидж и Тал-Рифат. Споразумението с Москва планира провеждане на съвместни патрули на разстояние 10 километра от границата навътре в сирийската територия.Съвместното патрулиране вече започна, уточни Чавушоглу и допълни, че терористите са длъжни да напуснат и град Камишли, който от самото начало е под контрола на силите на режима на Башар Асад.„Турция срина огромната игра в региона, където определени страни опитваха да създадат за кюрдските терористи държава. На първо място това са Франция и Израел. Нито един от представителите на тези страни не отрекоха, че имат подобен план“, заяви Чавушоглу.", "date": "2019.11.01", "title": "Чавушоглу: Турция постигна желаното в Сирия без сериозни загуби"}
{"url": "https://offnews.bg/zdrave/protivorechia-mezhdu-nadzornitcite-za-izdrazhkata-na-nzok-714576.html", "text": "Сумата за разходи за издръжка на НЗОК предизвика спорове между членовете на Надзорния й съвет. Това става ясно от стенограмата на заседанието от 23 октомври публикувана в сайта на Касата.В проектобюджета на НЗОК за 2020 година за издръжка на административни дейности са предвидени 24 милиона лева. Те са два пъти повече, спрямо средствата, с които разполага Касата за същите дейности през 2019 г. От стенограмата на НЗОК става ясно, че спорът е за 12 млн. лв., към които имат претенции и от Касата, и от МЗ.Шефът на НЗОК д-р Дечо Дечев предлага сумата да бъде отделена за мерките по информационната сигурност, които се налагат след изтичането на данни от НАП. От здравното министерство настояват да бъде разпределена за болничната помощ. \"Мотивите за намаляването на разходите за издръжка в полза на разходите за здравноосигурителни плащания са, че всички разходи, които са поемани за оперативната издръжка на институцията, би следвало да се оптимизират до и под нивата на настоящата година, като единственият фактор, върху който не може да се въздейства, е свързан със съдебните дела и изпълнителните листове по тях\", казва зам.-министърът Жени Начева.Управителят на Касата обаче заявява, че с 12 млн. лв. фондът ще може да поеме разходите по съдебните дела, но са нужни още 12 милиона, за да може да се гарантира информационна сигурност на фонда. Д-р Дечев добавя, че хората, които работят в Касата, са изключително ощетени откъм заплащане, въпреки че постоянно им се прехвърлят дейности и ангажименти, а никой не подсказва, че трябва да бъдат увеличени възнагражденията.\"Така че да ме извинявате от МЗ, но за пореден път публично исках да го кажа, и искам това да се запише, че съм категорично против и че с действията си министър Ананиев персонално подлага на риск съществуването на ефективността на контрола и е пряко негативно отношение към целия екип, който работи в касата\", казва д-р Дечев.Представителят на БСК проф. Григор Димитров предлага частично решение на проблема като отпаднат средствата, които НЗОК плаща на НАП за събиране на здравноосигурителни вноски, в размер на 5 млн. и 600 хил. лв.„Това е безобразие. От 16 години се прави предложение за това, НОИ плаща ли събирането на вноски? Не. Защо ние ще плащаме?\", казва проф. Димитров. И предлага парите от таксите за НАП да се прехвърлят към издръжката на касата. „Искам да Ви кажа, че като представител на обществената квота, ще направя всичко възможно да отпадне това плащане, тъй като не е нормално да се отделят средства за издръжка на НАП от здравни вноски. Направил съм сметка за 15 години. Тези средства не са по малко от 50 млн. лв. - т. е. средствата за издръжката на една средна по големина болница сме предоставили на НАП.\", категоричен е проф. Димитров.Предложението му е подкрепено от представителя на синдикатите д-р Иван Кокалов, който заявява, че не е редно с парите за здраве да се плащат такси.„ Аз не знам вече ние здравна каса ли сме, социална каса ли сме, инвалидна каса ли сме, изобщо каква сме. На всичкото отгоре винаги съм твърдял и съм искал хората да бъдат стимулирани, не само в Централно управление, а и в регионалните каси, защото ние имаме глад за кадри. И виждаме какви материали идват и от РЗОК, защото вече няма хора, които да работят за такива заплати. И е редно също да се помисли за тяхното стимулиране, докато има финикийски знаци. То става с пари, т. е. ние първо трябва да направим тези места атрактивни, за да идват много хора, а тези, които са - да ги задържаме.\"По думите му заплатите на работещите в районните здравни каси лекари са дори по-ниски от тези, за които настояват сестрите.В крайна сметка надзорниците се обединяват под предложението да се въведе нов ред в частта за разходите за издръжка за административни дейности, в който да е записано „в това число суми за извършването на плащания на дължимите суми по влезли в сила съдебни решения срещу НЗОК във връзка със здравноосигурителни плащания\" – 12 млн. лв.\"Друго решение на НС на НЗОК е икономиите формирани от лечебните заведени към 30 септември, да се разпределят към бюджетите им за последните три месеца от годината. Спестените средства са в размер на 28 млн. лв.От няколко районни каси се предлага със средства, които са в Централно управление на НЗОК, да се направят корекции за тези лечебни заведения. В тази връзка Жени Начева предлага да се предвиди възможност да може да се заплати авансово дейност за 2020 г. на лечебни заведения за болнична помощ, в случай че има неусвоени средства или да се изплати дейността за декември през декември, а не през януари. Проф. Димитров пояснява, че ако спестените средства не бъдат разпределени тази година, трябва да бъдат върнати в бюджета.", "date": "2019.11.01", "title": "Противоречия между надзорниците за издръжката на НЗОК"}
{"url": "https://offnews.bg/obshtestvo/proval-na-chestvaneto-na-denia-na-narodnite-buditeli-v-bosilegrad-714579.html", "text": "Честването на Деня на народните будители в Босилеград днес е провалено, съобщават от\"В деня на Народните будители в Културния център в града трябваше да се прожектира българският детски филм „Лили рибката“. За тази цел българското посолство осигури авторските права на филма, финансира разходите, свързани с отоплението на залата и закупи 150 подаръци с български книги за учениците. Вторият секретар на българското посолство Юлиан Китипов специално пристигна от Белград с филма и подаръците, но учениците от Основното училище \"Георги Димитров\" останаха затворени в класните стаи, а директорът Методи Чипев беше изчезнал. Директорът Чипев в подготовката на събитието бе заявил участие на 150 ученици от І до ІV клас, той бе предложил с конкретна дата и час извънкласното образователно занимание\", обясниха от сдружение \"ГЛАС\" в Босилеград.\"Преди няколко дни част от учениците и техните учители от Босилеград посетиха българското посолство и бяха лично поканени от посланик Влайков да присъстват на това тържество. Учениците и учителите тогава са приели поканата с голямо вълнение и очакване, което беше помрачено от едноличните разпореждания на директора на основното училище. На събитието е бил поканен и председателят на Националния съвет на българите в Сърбия Стефан Стойков, който също омаловажи празника с неприсъствието си\", твърдят от гражданското сдружение.В петък вечерта беше съобщено, че филмът „Лили рибката“ ще бъде прожектиран утре от 16:00 часа в голямата зала в Културния център в Босилеград. Тогава децата ще получат и подготвените за подарък български книги. ", "date": "2019.11.01", "title": "Провал на честването на Деня на народните будители в Босилеград"}
{"url": "https://offnews.bg/ikonomika/pravitelstvoto-s-220-miliona-leva-podarak-za-pristanishteto-na-dogan-714562.html", "text": "220 млн. лева е заложило правителството за разширяване и модернизиране на пристанищната инфраструктура в района на Варна през следващите 3 години, пише в. „Сега“.Парите са от проекта на държавен бюджет за 2020 г., одобрен от кабинета.В същата посока са и плановете на дружеството, чийто собственик е почетният председател на ДПС Ахмед Доган, който купи ТЕЦ „Варна“ и пристанището на централата. Макар за удълбочаването на пристанището да се говори отдавна, държавни пари се предвиждат за това чак когато то премина в частни ръце, пише „Сега“.Средствата ще бъдат разпределени в рамките на 3 години, като през 2020 г. са заложени субсидии от 111 млн.лв, за 2021 г. - 131 млн. и за 2022 г. – оставащите 11 млн. лв.Почетният председател на ДПС д-р Ахмед Доган се оказа собственик на ТЕЦ „Варна“ и на прилежащото към него пристанище. Наскоро от порта обявиха, че ще го развиват за обработката на зърно и контейнерни товари. Неработещият ТЕЦ на политика пък редовно е захранван с пари от държавата за т. нар. \"Студен резерв\". За придобивката на Доган отиват по 27 милиона лева на година по това перо.", "date": "2019.11.01", "title": "Правителството с 220 милиона лева подарък за пристанището на Доган"}
{"url": "https://offnews.bg/analizi-i-komentari/han-solo-rektor-714527.html", "text": "Покойната вече актриса Кари Фишър, останала в историята на киното като Принцеса Леа от „Междузвездни войни“, в края на пътя си направи много храбър документален филм, запис на нейно шоу на живо, в който представя целия си живот.На тази графика се виждат три важни неща:Първо, през последните 15 години текат интензивни процеси на промяна на интереса към придобиване на висше образование сред кандидат-студентите за ФФ. Динамиката намира израз в последователната смяна на няколко микро-периода – 2004-2006 е време, когато, макар демографската ситуация с младите хора у нас да започва да се влошава, интересът към специалностите в този факултет расте година след година, макар и минимално. След влизането на България в ЕС настъпва период на драстична загуба на интерес към тези специалности. С идването на глобалната икономическа рецесия обаче тенденцията се преобръща, но и тази микро-тенденция трае кратко – до 2011. Оттогава се очертава сравнително по-устойчива тенденция, която макар да има моментни незначителни флуктуации, очертава общ тренд на загуба на интерес към кандидатстване във ФФ. Най-отчетливо това се вижда в последния микро-период - от 2017 досега, в който общата ни демографска ситуация започва да се подобрява, увеличава се също и броят на завършващите средно образование но, противоположно на това, спадът на интереса към специалностите в този факултет се усилва.Второ, колкото и да е съществена тази динамика в моментните преобръщания на тенденциите, . Най-важното, това е тенденция, която не е пряко и еднозначно свързана с общата демографска ситуация. Защото, както се вижда от данните, дори при нейното подобряване в последните години, негативната тенденция сред кандидат-студентите се запазва. Обръщаме внимание, че това е силен втори аргумент в подкрепа на общата теза. А първият е, че темповете на свиване в демографския потенциал в страната са отчетливо по-малки от отлива на кандидат студентите в този факултет цели 11 години. Обаче, както сме слушали многократно, университетските бонзи винаги посочват именно демографската криза като причина за загубата на кандидат-студенти – не защото е вярно, а защото тази „причина“ е видимо извън обсега на техните възможности за действие и, следователно,, че те не могат да носят отговорност за загубата на интерес към управляваните от тях институции.Трето, във връзка с горното, не може да има съмнение, че макро-социално политически и икономически процеси влияят осезателно върху интереса към придобиване на образование във ФФ на СУ. Но това не е цялата истина, даже не е най-съществената част от истината за протичащите процеси. Защото, отвъд общите тенденции, се открояват много важни различия – вижда се, примерно, че структурата на интереса към специалностите във факултета не е една и съща при посочвалите я като първо или като някое следващо желание.Това прави вглеждането именно в детайлите задължително и то именно по специалности.Ще ги представим по азбучен ред, за да няма място за съмнения в тенденциозност:Интересното в случая със специалност Библиотечни и информационни науки е, че тук особено отчетливо се проявява структурната разлика между интереса към специалността като първо и като някое следващо желания. Вторият тип избор практически устойчиво, неотклонно се стопява, а предприетата от ръководството на специалността през 2009 г. промяна в условията за прием довежда до моментен „взрив на интерес“, който отива в противоположна (спрямо общата демографска ситуация тогава) тенденция. Той обаче с хода на времето бързо се стопява и се преминава към фаза на резки флуктуации, оставащи обаче в рамките на общата трайна тенденция на спихване на интереса към библиотечно-информационните науки. Добре е да се знае, че през 2004 г. посочилите БИН на първо място са били 45 души, през 2009 – 207 души. След 15 години на академично управление на тази специалност като първокурсници в нея са били записани 11 души след трето класиране.Както се вижда от пръв поглед, случващото се в Европеистика е точно обратното на процесите в БИН, но … само по време. Загубата на интерес – приблизително сходна по структура на тенденцията между посочилите я като първо желание и като някое следващо желание – започва още в началото на периода, временно изчезва малко след промяна на условията за прием, а след това устойчиво спада – особено рязко сред посочващите тази специалност на първо място. Следва грандиозен, но еднократен скок през 2014, последван от устойчив спад отново, а през последните три години расте броят на 19-годишните у нас (и нараства делът на завършващите средно училище), но интересът към специалността върви в обратна посока.Ситуацията в Културологията е типологически много сходна с предишната – само загубата на интерес в началото на периода започва сравнително по-късно и е по-леко изразена, особено сред посочващите специалността на първо място. „Взривът на интерес“ идва малко по-рано, но затихва по-рязко и достига по-ниски крайни стойности. А иначе, извън изключението, се вижда ясно, че структурата на интереса към специалността и в двата варианта – посочена на първо или следващо място – следва обща макро-тенденция за целия проучен период, която ще видим възпроизведена и по-нататък: устойчива загуба на интерес.Особено отчетливо проявление на горната обща констатация виждаме в случая с Политология. Единственото по-различно тук са две особености: а) няма структурна разлика между двата варианта на интерес (на първо и на следващо място в желанията); б) след 2006 тенденцията е устойчиво оставаща значително под (и все повече по-долу от) равнището на кривата на промяна на демографската ситуация. Което е многократно подчертаваното доказателство, че загубата на кандидат-студенти е нещо съществено различно от общите демографски процеси.Специалност Психология е неизменната гордост на Софийски университет през кандидат-студентските кампании в последните години и от графиката се вижда ясно защо: а) това е втората специалност, която виждайки тенденциите на загуба на кандидат-студенти, олекоти условията за прием (чрез резултати от матурите), което и довежда до вече познатия ни ефект – взрив на интерес сред кандидат-студентите. Което, б) води след това до също така познатата ни тенденция на постепенен, но устойчив спад на интереса – паралелно, както като първо желание, така и сред посочилите следващо място за тази специалност. Но пък отново, подобно на случая с Политологията, виждаме ясен изоморфизъм в структурата на проследената динамика, макар доскоро – до 2019 –- интересът по първо желание да оставаше над линията на демографския тренд. Обаче, припомняме за пореден път, демографската ситуация се подобрява, а дългосрочната тенденция в промяната на интереса към специалностите във ФФ се запазва.Случаят с Публична администрация е любопитен (като особен спрямо казаното дотук) най-вече с това, че той е първият (измежду следващите в този ред на изброяване), при който флуктуацията спрямо общата макро-тенденция така и не успява в нито един момент да премине „над линията“ на демографското развитие. Тази специалност устойчиво е губила студентски интерес, като най-зле е била 2009 г. – особено за посочилите я като първо желание. Но моментното подобрение в годините на икономическата криза бързо се изчерпва и, оттам-нататък, специалността се превръща в близначка на Политологията. А и двете са в общото „семейство“ на сродни специалности със сходни профили на регрес.Единственото по-особено при Социологията е, че тя сравнително най-късно се сеща да промени условията за достъп за кандидат-студентите и тази административна иновация не успява да произведе „взрив“, а само моментна промяна чак в 2016-та, която вече започва да утихва с леки годишни колебания. Но, подобно на Публична администрация, и тази специалност никога не успява да мине „над линията на демографската тенденция“.Философията е просто най-леко изразеният случай на фамилна прилика в това „общо семейство“. Особеното тук е, че първото желание е с устойчиво по-добри стойности от посочванията на следващо желание – след началната година на прием с матури. Обаче а) поради резки флуктуации динамиката на това първо желание е отчетливо осцилираща всяка следваща година и б) тя се вписва като макро-тенденция именно в общия тренд на устойчива и растяща загуба на интерес към обучение във ФФ.Тези наблюдения правят изключително съществен въпроса каква е мотивацията на кандидат-студентите да се запишат в този факултет. Трябва да бъде поздравено деканското ръководство, което проявява научен интерес към този въпрос, провеждайки от години изследване на мотивацията на първокурсниците и нейната трансформация в хода на академичния живот до края на учебната година. Емпиричните факти, установени от проучването през 2018-19-та, са дадени като приложение към отчетния доклад на декана за приключения мандат.От този документ, грамотният в четенето на дялови разпределения читател разбира следното:„Мотиви за записване на висше образование Най-негативна промяна е настъпила по отношение на престижа на специалността – най-високият процент е процентът на промяна надолу, следван от процента без промяна.При два от мотивите най-високият процент е процентът без промяна, следван от процента на промяна надолу. Това са: „Записах тази специалност, защото ми е забавно и любопитно“ и „Искам да удовлетворя очакванията на близките си за успял човек“. („Съдържателен отчет“ с. 11).Малко по-долу:„За два от компонентите на академичната и социалната интеграция най-високият процент е процентът без промяна, следван от процента на промяна нагоре. Те са:- Искам да минавам през обучението си, покривайки само минималните изисквания;- Единственото ценно нещо в посещаването на университета е придобиването на квалификация.За един от компонентите на академичната и социалната интеграция най-високият процент е процентът на промяна нагоре, следван от процента без промяна. Той е:- По-добре е да съм студент, отколкото да правя нещо друго.Доколкото последните три компонента са по същество негативно формулирани, то по-високият процент на промяна нагоре всъщност също показва негативна тенденция.“ (пак там с. 14).И за да няма съмнение за какво иде реч, последен цитат:„За задълбоченото участие в упражненията и за консултациите с преподавателите най-високият процент е процентът на промяната надолу, следван от процента без промяна. За редовното посещаване на лекции, за предварителната подготовка за упражнения и за задълбочената подготовка за изпити най-високият процент е процентът без промяна, следван от процента на промяна надолу.“ (пак там с 16).И това е в края на първата учебна година. А предстоят още три… Ако тука е така, дали някой се изненадва от факта, че специалност Философия завършват само около 25 на сто от онези, които са я записали в редовна форма на обучение. Останалите 75 на сто отиват другаде, където и да е то… Дали някому би хрумнала хипотеза, че би могло да има връзка между количествено изразените процеси, разгледани по-горе, и ставащото с мотивацията на студентите в хода на академичния живот?На въпроса към тримата кандидат-декани за новия мандат дали са виждали това изследване и какъв е общият смисъл на резултатите му, те отговориха по разному, но в смисъл – е как, има си хас! Но никой от тях не понечи да коментира общият смисъл на резултатите от изследването, защото и тримата са били част от управленския екип през последните осем години.Всички много добре разбират какво става и защо става така. Защото имаме много проблеми, а тези проблеми имат собствени имена – колеги са ни… И трябва да пазим хората на първо място, качеството на образованието идва чак после – както сме чували да повтарят многократно – като управленско кредо – не един и двама ръководители.Ставащото тук е интелектуален Чернобил – тъкмо в интерпретацията му от чудесния британски мини-сериал. Не заради базисното послание на авторите, че най-разрушителното не е самият взрив, а обществото, построено върху лъжа и силно изразено пожелателно мислене. Не и заради паралела между невидимата радиация и невидимостта на дълготрайното разрушение на академичната среда. Ставащото е същото в друг много важен смисъл – има такива човешки светове, които дълготрайно пребивават в окръглени, ведри и оптимистични смислови измерения, рязко разминаващи се с действителността. Но когато тя, по сполучливия израз на Питър Бъргър, все пак наложи тихия си и неумолим глас, обитателите на този свят напълно катастрофират и на практика са обречени – защото даже нямат думи да назоват ставащото; защото нямат ценностни ориентири, в които да го вместят; защото не вярват на измервателните си уреди и, когато поръчват от чужбина животоспасяващ уред, водени от идеологическа непримиримост „да не се изложим пред чужденците“, всъщност правят стъпка, която допълнително ги загробва.Такъв е истинският живот около нас и се надяваме да е станало ясно, че „тук“ не е само ФФ на СУ. Ако е така по „върховете“, какво остава за „низините“?!Обаче тук е така – Космос. Дъно няма.Но има място за управление, даже безкрайна шир – ако знаем къде искаме да стигнем.---------------------------------------------", "date": "2019.11.01", "title": "Хан Соло–ректор!"}
{"url": "https://offnews.bg/politika/kornelia-ninova-prizova-za-glasuvane-sreshtu-gerb-dori-tova-da-e-vot-714584.html", "text": "Исторически прозвуча призивът на Корнелия Нинова към избирателите – на балотажа да се гласува срещу ГЕРБ и всички, които искат промяната, да се обединят против статуквото.В ефира на бТВ лидерът на БСП посочи, че поне от месец и половина посланието й е да бъдат подкрепени включително и кандидатите на Демократична България, които в София са повече от тези на левицата за втория тур на изборите. Тя уточни, че посланието й не се променя и остава валидно.Запитана дали избирателите ще се вслушат в призива й, Нинова подчерта, че това е политическата рамка.Според нея голямото предизвикателство пред БСП е обединението не само на левите кандидати, но и на тези, които са против статуквото за втория тур на изборите. \"Обединявайте се, защото тяхната философия е \"разделяй и владей\". Нека нашата да бъде \"обединение и промяна\". Да се обединят хора различни, но искащи животът в тяхната община да бъде по- различен\", призова председателят на БСП.Нинова контрира тезата на премиера Борисов, че братя Галеви купували ромски гласове за Фандъкова, за да помогнат на Манолова.Пред бТВ тя посочи, че купеният вот променя реалния резултат и определи казаното от Борисов като странна теза. “Ако това е ставало в София, как това стана в Силистра - 135 гласа за ГЕРБ и 5 за БСП, Поибрене - 353 на 28, Септември - 315 на 5, Монтана - 476 на 20, Ветрен - 418 на 15, Велинград - 160 на 6, Твърдица - 227 на 28, Лом- 228 за ГЕРБ и 14 за БСП, Петрич - 205 на 9 гласа и още десетки други ромски секции в цялата страна\", обяви още Корнелия Нинова.Тя заяви, че политическият извод е, че ромите много обичат Бойко Борисов и ГЕРБ в цялата страна, и искат управлението им да продължи.\"След тези данни за изблиците на сложни мисли от страна на Борисов логиката мълчи, трябва да се занимае психоанализата, защото в София този вот може да не е надделял, но в Поибрене сигурно е успял\", коментира Нинова.Тя добави, че е унизително да гледаш как хората продават гласа си за 20 лева, защото са гладни и трябва да ядат.Нинова каза, че друг голям проблем на тези избори е огромният брой на невалидните бюлетини - 616 116.\"Гласовете на 25% от гласувалите българи са отишли на вятъра. Управляващите умишлено премахнаха машинното гласуване, за да могат да фалшифицират бюлетините, защото машините не отчитат фалшиви бюлетини. Ако не бяха премахнали машинното гласуване 616 хиляди българи щяха да отчетат гласуването си. Затова в момента нямаме реален вот, а резултатът е изкривен\", категорична бе лидерката.Тя допълни, че трета много голяма тревога за България е ниската избирателна активност и призова партиите да се променят.\"Това делегитимира всички политици, защото 1/3 от българския народ ни избира и от тази една трета ние събираме определени проценти. Партиите трябва да започнем да се променяме, като поведение и структура, за да върнем доверието на хората. Ако не го направим тежко на всички ни\", категорична бе Нинова.Тя обясни още, че корпоративният вот също е огромен проблем пред изборите в България.\"Христо Ковачки публично подкрепи Вяра Церовска в Перник, вероятно срещу ангажимента да продължава да гори европейски отпадъци в града и перничани, и софиянци да ги дишат. Бизнес интересът го кара да подкрепя статуквото и всички, които не искат това да продължи са на ход в неделя\", заяви Нинова.\"Равносметката от първия тур на изборите за БСП е ръст от 150 000 гласа за кметове и общински съветници спрямо изборите от 2015 г. Това са четвърти по ред избори с увеличаване на подкрепата за БСП - спечелихме президентските с Румен Радев, на парламентарните увеличихме двойно народните си представители, а на европейските бяхме единствената партия, която увеличи броя на евродепутатите си. На първи тур имаме спечелени 35 общини, като запазваме досегашните си кметове и отиваме на балотаж в 72 общини\", каза лидерът на БСП.Тя коментира, че при ГЕРБ тенденцията е обратна и се вижда, че те имат намаляване на доверието на последните няколко избора, като сега на местните подкрепата им е паднала със 100 000 гласа.Във връзка с думите на Бойко Борисов, Корнелия Нинова коментира, че гласувалите за Мая Манолова, според резултатите, са хората на БСП и партията има значителен принос към успеха й.\"Ние от години се стараем да разширим подкрепата си и да привлечем доверието към нашите идеи на различни хора. В някои от градовете издигнахме различни авторитети, които споделят програмата ни и пример за това е Румен Томов в Благоевград, зад който застават всички отпаднали на първи тур кандидати\", обяви лидерът на левицата.Тя каза още, че това не попречило на МВР вчера да привика тези кандидати, за да ги профилактира.“Преди първия тур извикаха наш кандидат за общински съветник, който черпеше за Димитровден за разпит и взеха баницата му като веществено доказателство, Явор Божанков цял ден беше държан в полицията и разпитван, дали е бил роми, за да гласуват за него. Върху човек, който лепи плакати на БСП в Русе, мутрите на ГЕРБ изляха кофата с лепило, а вчера в Пещера са се събрали всички работодатели от града и са “профилактирали” работниците си и семействата им. Така се правят избори по герберски. Навсякъде, където се предприеха такива реакции, имаше обратен ефект\", заяви още Корнелия Нинова.", "date": "2019.11.01", "title": "Корнелия Нинова призова за гласуване срещу ГЕРБ, дори това да е вот за Демократична България"}
{"url": "https://offnews.bg/politika/sova-haris-dava-lesna-pobeda-na-kandidata-na-gerb-v-pleven-714585.html", "text": "Победа с огромна преднина на кандидата на ГЕРБ в Плевен прогнозира социологическата агенция Сова Харис.Според проучване, поръчано от Института за модерна политика, кандидатът на ГЕРБ Мирослав Петров ще събере 59% от гласовете на балотажа, а сегашният кмет Георг Спартански - едва 41%, съобщава сайтът .Изследването е проведено между 29 и 31 октомври сред 350 пълнолетни граждани на община Плевен по метода на личното интервю и е представително за общината.На първия тур в неделя, резултатите бяха 36,9% за Спартански срещу 30,29% за Петров.Между двата тура кандидатът на ГЕРБ Мирослав Петров беше подкрепен от останалия на трето място в изборите кандидат на БСП Йордан Йончев и от кандидата на ВМРО Калин Поповски.Спартански получи подкрепата на АБВ, които издигнаха за кмет баскетболиста Цветан Антов.", "date": "2019.11.01", "title": "Сова Харис дава лесна победа на кандидата на ГЕРБ в Плевен"}
{"url": "https://offnews.bg/obshtestvo/stotitci-posetiha-prezidentstvoto-i-vidiaha-prepisa-na-istoria-slavia-714545.html", "text": "Лошото време не уплаши стотици столичани да се извият на опашка пред президентството. Хората чакаха реда си, за да се включат в инициативата в Деня на народните будители - Ден на отворени врати на „Дондуков“ 2, организиран от президентската институция. Първите посетители бяха посрещнати на входа от държавния глава Румен Радев и вицепрезидента Илияна Йотова.Пред културни и просветни дейци в Гербовата зала президентът произнесе и кратко слово, в което поздрави всички българи по случая светлия празник.„За будителството, като уникална българска духовна категория, няма времеви, пространствени и социални рамки. И в миналото, и днес будителите са свободните и просветените личности, които със слово, със знание, с талант и доблест отстояват българщината. Те гледат смело в бъдещето и будят духовете“, заяви Румен Радев.За всички посетители имаше и специална изненада. В Гербовата зала, точно до националните символи, бе експониран и първият препис на Паисиевата „История Славянобългарска“, направен от Софроний Врачански.„За мен е чест в Деня на народните будители да застана до книга, която е светиня за всеки от нас - „История Славянобългарска“. Тя е искрата ба Българското възраждане, синтезирала в себе си будителството, българското духовно величие и историческа смелост“, подчерта президентът.Първият препис на книгата е направен от Софроний Врачански само 3 г. след написването на оригинала от Паисий Хилендарски през 1762 г. Безценната книга се съхранява в Националната библиотека „Св. св. Кирил и Методий“.Посетителите разгледаха Гербовата зала, кабинетите на президента Румен Радев и на вицепрезидента Илияна Йотова, Огледалната зала и президентската библиотека. По традиция пред сградата на президентството се проведе и церемония по издигането на националния флаг.", "date": "2019.11.01", "title": "Стотици посетиха президентството и видяха преписа на \"История славянобългарска\""}
{"url": "https://offnews.bg/tenis/grigor-dimitrov-se-zavarna-v-top-20-v-sveta-714583.html", "text": "С отличното си до този момент представяне на турнира Мастърс в Париж най-добрият ни тенисист Григор Димитров си осигури завръщане в топ 20 в световната ранглиста.Във френската столица българинът стигна до полуфинал, като подобри миналогодишното си представяне, когато отпадна в третия кръг.От понеделник Григор Димитров ще официализира завръщането си сред първите 20 в света, като това стана факт след силното му представяне от US Open насам. Преди турнира в САЩ той беше едва 78-и в ранглистата.В Ню Йорк бившият №3 осъществи една от най-големите победи в кариерата си – той за първи път надигра Роджър Федерер от осем опита и напълно обърна картите, за да се върне в топ 25 на света, припомня специализираният сайт Тенискафе.Последва азиатско турне, в което Григор не успя да надгради, но след това във Виена направи така, че вече може да се похвали с цели 300 победи в професионалната си кариера.В Париж, българинът елиминира Юго Умбер и Давид Гофен, а след това изигра един от най-добрите мачове в кариерата си и елиминира най-титулувания играч за 2019 г. – световния №5 Доминик Тийм, преди да подчини и Кристиан Гарин.", "date": "2019.11.01", "title": "Григор Димитров се завърна в топ 20 в света"}
{"url": "https://offnews.bg/112/okolo-9000-politcai-shte-ohraniavat-izbornia-protces-714543.html", "text": "Около 9000 полицаи ще охраняват изборния процес в неделя, съобщи зам.-директорът на ГД „Национална полиция“ старши комисар Тодор Гребенаров. Той отбеляза, че по време на първия тур не са били допуснати нарушения на обществения ред и нарушения по време на изборния процес, засягащи пряко охраната на изборните секции.От думите му стана ясно, че утре около обяд се очаква да приключи съпровождането на изборните материали до областните центрове.За втория тур са отпаднали 4874 секции, които да бъдат охранявани.Гребенаров представи и статистически данни, сравнявайки нарушенията от местните избори през 2015 година със сегашните. „Броя на сигналите за 2015 г. е 2475, до настоящия момент брой получени сигнали за 2019 – 1148. През 2015 броят на образувани производства е 171, сега е 77. Брой задържани през 2015 – 77, сега – 27, актове за административни нарушения – 35, сега – 7. Брой предупредителни протоколи – 1719, сега – 1868. Оказани съдействия на ОИК и СИК – 103, сега – 75“, посочи той.Зам.-директорът на ГДНП отбеляза, че постоянно се прави анализ на оперативната обстановка, като на база анализ на риска от нарушения се пренасочват сили и средства, включително и сили на жандармерията.", "date": "2019.11.01", "title": "Около 9000 полицаи ще охраняват изборния процес"}
{"url": "https://offnews.bg/obshtestvo/enp-glasuvajte-za-promianata-i-svobodata-714544.html", "text": "Единната народна партия призова да се гласува за промяната и свободата на балотажа в София.От политическата сила призоваха софиянци да изберат шанса за демокрацията, а не мълчаливото съгласие с мутрите във властта и да спрат тези, които издигат Гешев и подаряват кученца на Путин.На втория тур в София се налага да загърбим политическите си пристрастия и да изберем този, който ще отвори хоризонт към нормален политически дебат, посочват от партията.Ето и цялата позиция на ЕНП:Единна народна партия счита, че изборите в София са важни за развитието на цялата страна. В тази връзка е редно да оповестим нашето становище, защото смятаме, че скриването зад позицията „всеки да си решава сам\" е политическо малодушие. Лидерите биват следвани, защото умеят да дават посока и да водят.Десницата в София е поставена в сложна ситуацията. Имаме две алтернативи, от които едната е идеологически неудобна за нас, а другата е пагубна за демокрацията в страната. Ние трябва да решим какъв ще бъде нашият „исторически компромис\" днес. Ние трябва да решим дали „правоверното\" дясно е по-важно за нас от основни демократични ценности.Подобни ключови компромиси в името на народа са вземани в полза на Ширак, за да бъде спрян Льо Пен; в Берлин - за да се осигури стабилен възход на Германия. Така се случи в Истанбул и Будапеща. Това са трудни решения за смели политици, които милеят не за собствения си рейтинг, а за страната си.Има подобни примери за трудни решения, вземани и у нас. При тежката криза в страната, Иван Костов се пожертва и влезе в кабинета на Попов, заедно с БСП и БЗНС, и това доведе до смели решения. Трайчо Трайков работи с хора, които не харесва, но спря проекта АЕЦ „Белене\". Христо Иванов също бе с хора, които не одобрява, за да има съдебна реформа.Днес Единна народна партия ви призовава да изберете шанса за демокрацията, а не мълчаливото съгласие с мутрите във властта. Да спрете тези, които издигат Гешев и подаряват кученца на Путин. На втория тур в София се налага да загърбим политическите си пристрастия и да изберем този, който ще отвори хоризонт към нормален политически дебат.", "date": "2019.11.01", "title": "ЕНП: Гласувайте за промяната и свободата!"}
{"url": "https://offnews.bg/politika/obshtinskite-savetnitci-ot-bsp-v-radomir-shte-zaemat-edno-miasto-na-ro-714546.html", "text": "Общински съветници от \"БСП за България\" в Радомир ще заемат едно място в общинския съвет на ротационен принцип\".Това обявиха от ОбС на БСП - Радомир. Според разпределението на квотите в Общинския съвет в Радомир коалицията има три места в местния парламент. Две от тях се заемат от председателя на партията Георги Георгиев и избрания с преференции Красимир Борисов. Като водач на листата за общински съветници кандидатът за кмет Евдокия Асенова, която е на балотаж, предоставя своето място на следващите в листата.„Моята цел е да бъда кмет, за да променя облика на града и общината ни, да дам нов тласък на развитието на Радомир, да върна духа на града и хората в родното им място. Бях водач на листата за общински съветници, за да мотивирам хората около мен и да поема отговорността. Всеки един от кандидатите за общински съветници от листата на коалиция \"БСП за България\" е достоен да бъде член на общинския съвет и да представлява хората, които ни гласуваха доверие на първия тур на изборите”, заяви Евдокия Асенова. Тя добави, че мястото й ще се заема на ротационен принцип от следващите по ред. Така последователно в четирите години от предстоящия мандат в общинския съвет ще влязат Елена Първанова, Вергиния Иванова, Андрей Сотиров и Станислав Станков. Всички те ще работят през цялото време екипно заедно с останалите двама съветници за реализирането на своите идеи и проекти. „По този начин всички хора, които ни гласуваха доверие на първия тур на изборите, ще имат своите достойни представители в общинския съвет. Всеки от членовете на моя екип ще допринесе със своя опит, знания и умения за реализирането на нашите идеи и за отстояването на нашите позиции. За нас участието в управлението е кауза - да бъдем близо до хората и да работим в техен интерес, да променяме настоящето с визия за бъдещето на основата на традицията, да подредим града, квартала, селото, така както се грижим за дома си”, допълни Асенова.", "date": "2019.11.01", "title": "Общинските съветници от БСП в Радомир ще заемат едно място на ротационен принцип"}
{"url": "https://offnews.bg/ikonomika/kakvo-ne-znaem-za-preventciata-ot-avariite-714572.html", "text": "За първи път темата за превенция от инциденти влиза във фокуса на бизнес събитие. БЕЗ аварии се организира от Виа Експо от 14-ти до 15-ти ноември в Гранд Хотел Пловдив. Спиране на производство, принудителен престой на хора и машини, непредвидени разходи, застрашаване на човешки живот – всеки бизнес, който цели да се развива, не иска да попада в тези критични ситуации.Експерти от авторитетни асоциации, университети и водещи компании от Австрия, България, Великобритания, Гърция, Италия, Сърбия и Франция ще представят иновативни решения и ползи от навременното използване на проактивни мерки. „Вярваме, че форумът ще бъде изключително полезен за представителите на различни индустрии“ – коментират организаторите от Виа Експо. „Участниците ще се запознаят с най-различни аспекти от темата.“ – допълват те.Авариите и неплануваните ремонти на нови и амортизирани сгради могат да бъдат избегнати. Представители на УАСГ, Българска асоциация по инфрачервена термография, Строителна камара Пловдив, Скортел, БАИС, Мапеи ще запознаят делегатите с нови системи за възстановяване на конструкции, за локализиране на деформации и аномалии в инфраструктурни обекти и сгради, с решения за хидро- и шумоизолация, които оптимизират разхода на материали и енергия.Видеоаналитика на базата на невронни мрежи ни отвежда в бъдещето. АксонСофт и Ентърпрайс Сикюрити Сълюшънс ще презентират интегрирана платформа за видеонаблюдение, противопожарна система, контрол на достъпа, охрана на периметъра и системи за промишлена автоматизация. Тя е с елементи на изкуствен интелект - позволява да се анализира информация от различни източници и да се създават автоматични сценарии с отчитане на особеностите на конкретното предприятие.Темата за пожарна опасност придобива изключителна значимост. „TROX Австрия избра БЕЗ аварии за премиерата на най-новата ни противопожарна клапа с усъвършенствана аеродинамична форма.“ - съобщи Делян Иванов, регионален управител на компанията. Konica Minolta ще анонсира термални камери за видеонаблюдение за ранно откриване на висока температура и високо напрежение - предпоставки за възникване на пожари. По темата ще се говори експерт от Националната камара за пожарна безопасност в строителството, а Mobiak (Гърция) и Дени Файер ще представят иновативни продукти за борба с пожарите.Детекция на опасни газове и утечки спасява човешки животи и повишава експлоатационната надеждност на инсталации. „Предотвратяването на аварии в индустрията чрез технологиите за автоматичен мониторинг е все още малко позната тема у нас.“ - констатира г-н Михайлов, управител на Делта Инструмент. Фирмата ще акцентира върху нови за нашия пазар газсигнализационни системи за опасни концентрации на избухливи или отровни газове. Интерес ще предизвикат ултразвукови детектори на Трокуттестгруп за намиране на утечки, които идентифицират прецизно пропуски.Апаратура за измерване на физико-химични параметри помага на индустрията да бъде по-продуктивна. Глобал-Тест ще анонсира широк спектър от решения за измерване и мониторинг на определени параметри, контрол на гранични стойности, откриване на дефекти в различни компоненти с цел предотвратяване на аварии и осигуряване на правилното функциониране на системите в сферата на промишлеността, производството, ХВП, фармацевтичния сектор.Как да намалим консумацията на енергия, да избегнем прекъсване на елзахранването? Демован на DTS – „Цифрови преносни системи“ ще демонстрира системата DIGIWARE, патент на SOCOMEC. Тя гарантира максимална степен на надеждност и поставят високи стандарти за измерване и наблюдение на качеството на електроенергията.Налични са нови възможности за финансиране. Деница Николова, Българската асоциация на консултантите по Европейски програми, ще говори за начините на финансиране на внедряване на иновации в предприятията. Защо трябва да спазваме правилата за качество и безопасност на продуктите? Благовеста Шинева от Центъра за изпитване и европейска сертификация ще даде отговор.Това са част от продуктовите акценти и темите във форума. Ако целите да направите своята дейност по-защитена и конкурентна, заповядайте на БЕЗ аварии. Все още можете да се възползвате от отстъпки за участие в конференцията. Входът за изложбената зона е свободен.Програма на конференцията Изложбена зона За повече информация: www.viaexpo.com", "date": "2019.11.01", "title": "Какво не знаем за превенцията от авариите?"}
{"url": "https://offnews.bg/politika/rumen-tomov-modelat-kambitov-e-vreden-za-blagoevgrad-714550.html", "text": "\"Аз твърдя, че моделът “Камбитов” е вреден за Благоевград. Моят щаб не е платил за нито една анонимна публикация. Гарантирам за това\", казва независимият кандидат за кмет на Благоевград, подкрепен от БСП, Румен Томов пред Blagoevgrad-news.Според него много голяма част от благоевградчани гласуват срещу отношението на досегашния кметски екип към важните за така наречения “малък човек” проблеми – липса на възможности за работа с нормални доходи, на първо място. \"И най-скъпоплатеният ПР не може да убеди хората, че истината за демографията, екологията, здравеопазването, културата, социалната политика, административното обслужване и средата за бизнес в Благоевград е изписаното с главни букви в обслужващите медии, а не е ежедневието пред очите им. Да се самообявиш за “кмета – галеник на правителството”. Да се опиташ да внушиш на “електората”, че без теб въздухът, водата и земята под краката му ще изчезнат. Да си въобразиш, че столът в кабинета ти е “престол”. Всичко това е моделът “Камбитов”, допълва Томов.Той обясни, че основният проблем на Благоевград са ниските доходи и това е резултат от състоянието на икономиката. Рефлектира тежко и върху демографските процеси. Липсва производство. Малките фирми се справят трудно. Големи външни инвеститори не избират общината. В централна тема в тази кампания са се превърнали т.нар. Индустриална зона.\"Това безспорно е важен, макар и много закъснял проект, който следва да бъде изпълнен. Не по-малко важно обаче е отношението на администрацията към бизнеса. Той има нужда от ясни правила и перспективи, поносими данъци, целенасочена административна подкрепа и квалифицирана работна ръка. В програмата си съм предложил конкретни решения – антикорупционни мерки, електронни услуги с кратки срокове, прозрачни обществени поръчки, стимулиращи условия за привличане на външни инвеститори, подкрепа за професионалното образование и квалификация на младите хора\", подчерта Румен Томов.Основен приоритет работата си той ще акцентира специално върху дуалното образование. Таксите за детски градини първоначално ще бъдат намалени и напълно ще отпаднат в края на мандата, обещава кандидатът за кмет. Той е убеден, че в общинския бюджет има достатъчно резерви за това. Коренно различно ще бъде отношението му към възлагането и контрола при изпълнение на инфраструктурните проекти, към здравеопазването, екологията, сигурността, местните културни институции и масовия спорт. Социалните услуги ще бъдат актуализирани. Достъп до тях ще имат хората на територията на цялата община. Селата ще имат собствени инвестиционни програми. Местните данъци и такси ще бъдат преразгледани. Общинска администрация – Благоевград отново ще бъде отворена за гражданите и бизнеса.Томов уточни, че се очертава един доста фрагментиран местен парламент. Свои групи съветници обаче ще имат кандидатите за кмет, които в кампаниите си категорично се обявиха срещу досегашния модел на управление. \"Използвам възможността да благодаря за подкрепата на Андон Тодоров, Иван Ризов, Албина Анева, Росен Георгиев, Валери Смиленов и Калоян Ханджийски. БСП също увеличи броя на представителите си. Мисля, че позициите на всички съветнически групи по основните проблеми на Благоевград се изясниха в рамките на кампанията и на тази база считам, че в новия Общински съвет ще бъде сформирано работещо мнозинство, смята Томов. Единственото неизвестно е групата на ДПС. Движението за първи път ще има съветници в града и то трима. ", "date": "2019.11.01", "title": "Румен Томов: Моделът \"Камбитов\" е вреден за Благоевград"}
{"url": "https://offnews.bg/politika/bsp-sofia-zad-arogantnostta-na-premiera-kam-horata-ot-voluiak-prozira-714551.html", "text": "Зад арогантността на премиера към хората от село Волуяк прозира страх. Това заяви кандидатът на БСП за кмет на район \"Връбница\" Владимир Петров, на когото в неделя предстои балотаж. Той и гражданският кандидат за кмет на София Мая Манолова в четвъртък привечер се срещнаха с хора, живеещи отвъд ж.п. линиите в село Волуяк. Сигурно много хора не знаят за това място, но то е част от европейската столица София, обясни Владимир Петров.  Не знаят, защото това място е забравено от Районната и Столичната община. Затова и господин премиерът не знае какви хора живеят там. Нито пък знае как живеят тези хора там. Вероятно той и екипът около него дори не подозират за средновековните условия, в които са принудени да оцеляват гражданите на европейската столица на това място. Затова ще им разкажа какво видяхме с Мая Манолова. Отвъд ж.п. линията във Волуяк хората нямат канализация, вода, има режим на тока, няма градски транспорт. Срещнахме отчаяни и до голяма степен обезверени хора. Да се спечели доверието им е трудно, почти непосилно начинание. И ги разбирам. След 10-годишното управление на ГЕРБ няма как да вярват в светлото бъдеще. Защото живеят в примитивни условия в краен район на европейска столица\".Според кандидата на БСП за кмет на \"Връбница\" Владимир Петров, поведението на премиера в студиото на bTV тази сутрин е било опит да употреби хората от Волуяк с користната цел да спаси кандидата на ГЕРБ за столичен градоначалник от обвинението за купен и корпоративен вот.Премиерът си позволи арогантно да нарече хората, живеещи във Волуяк \"цигани\", коментира Владимир Петров. - Това е недопустимо! Фактите са ясни - резултатите от ромските секции на първи тур показват истината. А лековатото хвърляне на обвинения към хората от Волуяк се надявам да ги мотивира да изберат промяната в неделя. Това е техният шанс! В неделя хората от \"Връбница\" и Волуяк имат възможност да изберат промяната към по-добро. Защото вече е съвсем очевидно, че подкрепата на сегашното статукво на нищоправене още 4 години би било равностойно на мазохизъм. ", "date": "2019.11.01", "title": "БСП-София: Зад арогантността на премиера към хората от Волуяк прозира страх"}
{"url": "https://offnews.bg/obshtestvo/zadarzhaha-mazh-otkradnal-kutia-s-darenia-za-bolno-momche-714541.html", "text": "Полицията в Симитли е задържала мъж, който откраднал кутия с дарения за болно момче от града, предаде бТВ.Според семейството кражбата станала в деня на изборите на 27 октомври, но бащата и майката разбрали два дни по-късно, че кутията липсва.И двете деца на Иван и Соня страдат от рядко генетично заболяване и благодарение на помощта на хората лекарите в Турция са присадили стволови клетки на Станислав - единия от синовете. Всички събрани средства отивали за подобряването на състоянието на момчето. Родителите смятат, че кутията е отмъкната в суматохата по вота. Срещу крадеца е образувано досъдебно производство в Районната прокуратура в Благоевград. ", "date": "2019.11.01", "title": "Задържаха мъж, откраднал кутия с дарения за болно момче"}
{"url": "https://offnews.bg/futbol/spetcialnia-razkri-kakvo-iska-ot-badeshtia-si-klub-714552.html", "text": "Треньорът Жозе Моуриньо разкри изискванията си за бъдещото му работно място. Специалния иска от бъдещия си клуб възможности за спечелване на трофеи.В последно време слуховете пращат португлаеца в английската Висша лига и по-точно към Арсенал и Тотнъм. Покрай лошото представяне на Реал Мадрид напоследък не се изключва и възможността Моуриньо да се завърне на \"Сантиаго Бернабеу\".\"На мен винаги ми е харесвало чувството за неизвестност. Нужна е гъвкавост, за да побеждаваш в Италия, Англия и Испания. Нужно е да избереш правилния път към успеха, дори ако трябва да тръгнеш срещу своите идеи.От моя страна има само едно изискване. Имам един вид своя патология - трябва да играя, за да побеждавам. Ако не побеждавам, тогава търся проблема в себе си, в играчите, в клуба, в клубната структура.Но имам нужда от проект, в който ще имам чувството, че се боря за победа. Не е за мен, ако някой ми предложи вълшебен, невероятен, удивителен контракт за 10 години и ми каже, че целта пред отбора е да остане в горната половина на таблицата и ще е прекрасно, ако завършим седми.Това е моята природа. Разбира се, понякога си спомням, че и преди побеждавах, но не бих бил себе си, ако не исках да спечеля отново. Точно това искам от следващата си работа\", каза Моуриньо.", "date": "2019.11.01", "title": "Специалния разкри какво иска от бъдещия си клуб"}
{"url": "https://offnews.bg/zdrave-i-krasota/iaponskata-dieta-printcipi-na-hranene-na-naj-zdravata-natcia-714502.html", "text": "Наскоро проведено изследване на British Medical Journal показва, че хората, които се придържат към диетични препоръки близки до традиционното хранене на японците, са с по-малък риск от ранна смърт, сърдечносъдови заболявания или инсулт.Традиционното меню на японците се състои от риба, зърнени култури, зеленчуци, умерено количество продукти от животински произход и соя, минимално количество мляко и плодове.Традиционната японска диета не се отличава особено от китайската – оризът, варените или мариновани зеленчуци, рибата и месото са основни продукти за китайците. Все пак, като островна държава, в Япония се консумира най-много риба, в сравнение с другите азиатски страни.Местните предпочитат суровата риба приготвена в суши или сашими, както и много мариновани, ферментирали храни.Соята, обикновено във вид на тофу, е друг ключов продукт от японската кулинарна традиция, наред с други бобови култури като адуки.Ферментиралите ястия от соеви зърна като мисо и натто – са основни за кухнята на японците, твърдят авторите на статията.Плодовете се ядат на закуска или за десерт, без да се прекалява с количеството. Предпочитани са мандарините, ябълките и фурмите.Начинът на хранене е част от местната културна традиция. Друг ключов момент е как се поднася храната, констатират авторите на изследването.Японците използват няколко малки по размер чинийки, в които се сервират отделните продукти – ориз, мисо, риба или месо, два или три вида зеленчуци, които се сервират заедно и се консумират по ред от присъстващите на трапезата.Японците твърдо вярват в \"гъвкавата умереност\", когато става дума за угощения. Позволяват си ги от време на време, но с малки порции.", "date": "2019.11.01", "title": "Японската диета – принципи на хранене на най-здравата нация"}
{"url": "https://offnews.bg/tenis/grigor-shte-se-bori-za-polufinalite-v-parizh-v-kasnia-sledobed-714531.html", "text": "Най-добрият ни тенисист Григор Димитров ще се изправи срещу Кристиан Гарин в първия мач от програмата на турнира от сериите Мастърс 1000 в Париж.Сблъсъкът между двамата ще започне в 15:00 часа българско време на централния корт, а залогът е място на полуфиналите на надпреварата.За Димитров това ще бъде първо участие на 1/4-финалите в Париж. За 23-годишния Гарин пък ще бъде дебют в тази фаза на турнир от Мастърс 1000 сериите изобщо.Победителят от двойката ще се изправи срещу световния номер 1 Новак Джокович или гръцкия талант Стефанос Циципас.Централен корт, начало 15:00 часа:Кристиан Гарин - Григор ДимитровНовак Джокович - Стефанос ЦиципасНе преди 20:30 часа:Денис Шаповалов - Гаел Монфис или Раду АлботНе преди 21:30 часа:Жо-Вилфред Цонга - Стан Вавринка или Рафаел Надал", "date": "2019.11.01", "title": "Григор ще се бори за полуфиналите в Париж в късния следобед"}
{"url": "https://offnews.bg/politika/boris-bonev-skochi-na-obshtinata-zaradi-bus-lenta-so-otgovori-spriah-714549.html", "text": "БУС лентата по бул. Цариградско шосе между бул. Пейо Яворов и кв. Изток е изцяло премахната. За това сигнализират градските активисти от Спаси София във Фейсбук. На коя калинка в Общината ѝ хрумна това, питат от организацията. По думите им това е един от най-критичните участъци за движението на градския транспорт в столицата, но именно там БУС лентата е заличена тихомълком. “Искрено съветвам г-жа Фандъкова и нейният екип да върнат БУС лентата, скоропостижно, както я премахнаха. Във всичките дебати, тя зае ясна позиция за нуждата от повече и по-бърз градски транспорт като истинска алтернатива на личните автомобили. Направеното сега е в пълно противоречие с изказванията ѝ. Ако бях на нейно място, виновните допуснали това, щяха да бъдат освободени от работа, категоричен е Борис Бонев. Бус лентата по бул. \"Цариградско шосе\" не е премахната, а е удължена зоната за престрояване, опровергаха от Столична община. Бус лентата не е премахната, а е удължена с 240 метра зоната за престрояване на автомобилите, които идват от Телевизионната кула и се качват на бул. \"Цариградско шосе\" в посока бившия хотел \"Плиска\". Преди да бъде направено това изменение, заради преплитането на потоците автомобили, се получаваха задръствания, които стигаха до Орлов мост. Освен това, ", "date": "2019.11.01", "title": "Борис Бонев скочи на общината заради бус лента, СО отговори: спряхме задръстванията"}
{"url": "https://offnews.bg/sviat/tramp-se-mesti-da-zhivee-vav-florida-714518.html", "text": "Президентът на САЩ Доналд Тръмп обяви в Туитър, че ще промени постоянното си жителство от Ню Йорк в Палм Бийч, Флорида, защото, че към него са се отнесли \" много зле\" в родния му град, съобщи Си Би Ес нюз.\"Почитам Ню Йорк и хората от Ню Йорк и винаги ще го правя, но за съжаление, въпреки факта, че плащам милиони долари в градски, държавни и местни данъци всяка година, към мен се отнесоха много зле – както политическите лидери на града, така и на щата\", пише той и добавя, че \"малцина са били третирани по-лошо\". \"Като президент винаги ще бъда там, за да помагам на Ню Йорк и великите хора на Ню Йорк. Винаги ще има специално място в сърцето ми!\", пише Тръмп.Според публикация в \"Ню Йорк Таймс\", Тръмп и съпругата му Мелания са подали индивидуални декларации за промяна на местожителството още през септември, променяйки основното си местожителство от Манхатън на Палм бийч.Доверен човек на \"Таймс\" коментира, че преместването му е предимно с данъчни цели. Той ще трябва да прекара 180 дни или близо половин година във Флорида, за да избегне плащането на данъци в Ню Йорк.Тръмп се заселва в Ню Йорк на Пето авеню през 1983 г.", "date": "2019.11.01", "title": "Тръмп се мести да живее във Флорида"}
{"url": "https://offnews.bg/sviat/reporteri-bez-granitci-zakonat-za-suverennia-runet-e-zaplaha-za-svobo-714582.html", "text": "На 1 май т.г. Владимир Путин подписа закона за автономния Рунет. Той е само една от многобройните мерки за контрол на мрежата, а от днес той влиза в сила, пише „Коммерсантъ“.Международната организация „Репортери без граници“ подложи на критика този закон, правозащитниците определиха приемането му като „опасна стъпка към всеобхватен контрол и мониторинг на цифровите комуникации“.„Този закон е опит интернет-цензурата в Русия да бъде изведена на ново равнище: той доказва, че руската власт е готова да установи политически контрол върху цялата инфраструктура на мрежата, а при необходимост да прикрие потока от цифрова информация“, заяви изпълнителният секретар на организацията Кристиян Мир.Според него дори новите правила да не бъдат напълно въведени, това говори за опасността пред свободата на интернет в Русия.„Репортери без граници“ считат, в закона не са определени ясно границите на държавната намеса. Това създава нови възможности за контрол в интернет и застрашава свободата на изразяването на мнения, и работата на медиите.Изданието припомня, че законовите текстове предвиждат установяване на системи за филтриране на интернет-трафика за противодействие на заплахите, но списъкът им все още не е утвърден. Законът предизвика много критики както от страна на обществото, така и на операторите.", "date": "2019.11.01", "title": "Репортери без граници: Законът за суверенния Рунет е заплаха за свободата на словото"}
{"url": "https://offnews.bg/sviat/sadiat-rusnak-zameril-politcaj-s-kotka-714548.html", "text": "Руснакът Генадий Шчербаков отива на съд, защото използвал \"котката си в качеството й на оръжие\" срещу полицай, предаде Рен Тв. На 4 октомври 2018 г. служители на реда били извикани по сигнал за шум в блок. При опит на полицай за контакт с 59-годишния мъж, Шчербаков хвърлил собствената си котка към блюстителя на реда. Животното впило ноктите си в лицето на служителя и го одрало.  Обвиняемият твърди, че не е извършил деянието и по думите му котката е скочила сама. Присъдата по заведеното дело може да е 5 години лишаване от свобода, а действията на Шчербаков са класифицирани като \"противоправно поведение\". Според бивш служител на Следствения комитет на Русия, цитиран от \"Медиазона\", до дело се е стигнало само за да се \"вмени на районния прокурор вина за слаб надзор на следствието\" и това е \"разпространена практика\". ", "date": "2019.11.01", "title": "Съдят руснак, замерил полицай с котка"}
{"url": "https://offnews.bg/112/zapaliha-kolata-na-kandidat-kmetitca-714523.html", "text": "Един от кандидатите за кмет на село Попица, община Бяла Слатина, осъмна със запален автомобил.Колата на Недялка Велчева била подпалена през нощта и въпреки отзовалия се пожарникарски екип, е изгоряла напълно.Разследването трябва да установи дали палежът има връзка с балотажа в неделя.Недялка Велчева (ПП ГЕРБ) ще се яви в неделя на балотаж срещу кандидата на БСП Юли Йолов. На първия тур двамата постигнаха близък резултат.Преди два дни в монтанското село Ерден изгоряха други два автомобила на кандидат за кмет, припомня БНТ.", "date": "2019.11.01", "title": "Запалиха колата на кандидат-кметица"}
{"url": "https://offnews.bg/politika/v-97-obshtini-se-glasuva-v-nedelia-po-trima-na-balotazh-v-tri-kmetstv-714525.html", "text": "Централната избирателна комисия е готова с организацията на балотажа в неделя, заяви пред БНТ говорителят на ЦИК Александър Андреев.Продължава транспортирането на бюлетините до областните и общинските центрове, така че да бъдат раздадени на секционните избирателни комисии и да се подготвят изборните помещения за нормално започване на изборния ден.97 общини, 377 кметства и 31 района ще избират кметове на втори тур. В три кметства на балотаж ще се явят трима кандидати, тъй като вторият и третият са получили равен брой действителни гласове на първи тур. Това са кметствата Климентово, Радиново и Александрово, обясни Андреев.Ако двама кандидати получат равен брой действителни гласове и на балотажа, тогава се насрочват нови избори, допълни той.", "date": "2019.11.01", "title": "В 97 общини се гласува в неделя, по трима на балотаж в три кметства"}
{"url": "https://offnews.bg/politika/bsp-buditelite-dadoha-sila-na-naroda-ni-v-naj-tezhkite-izpitania-714524.html", "text": "Днес честваме Деня на будителите!Днес се прекланяме пред всички достойни български синове и дъщери, посветили живота си на Отечеството и превърнали съдбата си във факел за поколенията след тях - книжовници, просветители, революционери, творци, учители, вдъхнали в мрака на чуждото потисничество вяра в собствените сили на народа по пътя към историческото възстановяване на българската държавност.Днес се обръщаме към миналото, за да сверим посоката, която поемаме с високите критерии, които са ни завещани от нашите будители. Днес е не по-малко трудно да опазим корените си и да предадем традициите и националната ни същност на новите поколения. Това е причината в този ден да благодарим най-напред на българските учители, че продължават тихото си родолюбиво дело и показват на децата ни примера на великите българи, символа на миналото, което ще проправи пътя на бъдещето. Дълбока благодарност за вашите ежедневни усилия да предадете на новото поколение силата на писмеността и езика, на традициите, които са най-сигурната защита на българския дух!Днес благодарим и на дейците на науката, културата, изкуството, защото те „събуждат” от незнанието, от страха, от апатията, за да се роди желанието за промяна – лична и обществена и за да се сътвори утрешната история на България.Бyдителите дадоха сила на народа ни в най-тежките изпитания! Вярваме, че днешните будители са техни достойни следовници и в дните на съвременните предизвикателство ще са стожер на българщината и националното самочувствие, за да победим безразличието, апатията и страха и да отхвърлим агресивната духовна, интелектуална и морална немощ, за да пребъде България!Честит празник на всички yчители, университетски преподаватели, книжовници, читалищни дейци, учени, дейци на културата и изкуството, журналисти!Честит празник на всички българи", "date": "2019.11.01", "title": "БСП : Будителите дадоха сила на народа ни в най-тежките изпитания"}
{"url": "https://offnews.bg/politika/fandakova-vnusheniata-izmestiha-resheniata-v-kampaniata-v-sofia-ne-s-714519.html", "text": "Аз моля софиянци да гласуват „за” града си\". Това заяви кандидатът за кмет на София Йорданка Фандъкова по Нова тв. Според нея в момента сме на финала на една кампания, на която нейният опонент Мая Манолова е избрала стратегията на внушенията. „Внушенията изместиха решенията. Чухме много такива, но не чухме отговори на въпросите за развитието на града\", каза Фандъкова. „Само за последните 6 години г-жа Манолова три пъти промени кардинално своята позиция. През 2013 г. тя подкрепяше правителството на Орешарски и твърдеше, че това е най-доброто за България. През 2016 г. г-жа Манолова трескаво търсеше подкрепа от ГЕРБ, за да бъде избрана за омбудсман. Сега се представя за промяна и отказва да каже за коя листа е гласувала. Може да е странно цял живот да си гласувал за БСП и да се наричаш промяна, но е честно да го кажеш“, каза Фандъкова. Тя припомни, че по време на правителството на Орешарски, на което Манолова беше основен защитник и говорител, са били спрени важни проекти за София – участък от метрото и строителството на Северната скоростна тангента. „За метростанцията в кв. „Хладилника“, на която сега г-жа Манолова се снима редовно, беше отказано финансиране“, припомни Фандъкова. Съфинансирането за този участък е осигурено изцяло от общинския бюджет, като така не се допусна спиране на строителството. Тя коментира и съмненията за купуване на гласове в ромските квартали \"Факултета\" и \"Филиповци.„Трябва дълбоко да не познаваш София, за да твърдиш, че в София могат да се спечелят избори с купуване на гласове. Софиянци не се купуват или продават”, коментира кандидатът за кмет на столицата и допълни, че една от директорките на училища във \"Факултета\" е била кандидат за общински съветник от ГЕРБ. Фандъкова е категорична, че когато има съмнения, трябва да се правят сериозни проверки.\"Аз се явявам за четвърти път на мажоритарни избори и се явявам с лицето си, програмите си и конкретните проекти\", категорична бе Фандъкова. Според нея София е град на свободните хора. ", "date": "2019.11.01", "title": "Фандъкова: Внушенията изместиха решенията в кампанията, в София не се печели с купуване на гласове"}
{"url": "https://offnews.bg/obshtestvo/sniag-i-siromashko-liato-prez-noemvri-studeno-dnes-714460.html", "text": "Ноември започва със студено време, ще има обаче още сиромашко лято. Валежите спират от днес, остава студено с максимални температури между 7 и 12 градуса.Над планините ще се задържи предимно облачно и мъгливо. До обяд все още на много места ще има слаби превалявания от дъжд, над 1300 метра – от сняг. В ниските части ще духа умерен югоизточен, а по билата – силен северозападен вятър. Максимална температура на височина 1200 метра около 2 градуса, а на 2000 метра – около минус 3.Вълни от 3-4 бала ще вдига в морето североизточен вятър, ще е предимно облачно. Максималните температури на въздуха ще са около 10 - 12 градуса, морската вода ще е по-топла - около 19. Най-ниските температури през месеца ще бъдат между минус 8 и минус 3 градуса, по-високи ще са по Черноморието, а най-високите температури ще са между 20 и 25 градуса, според прогнозата на НИМХ. Повече ще вали през втората половина от ноември. През първото десетдневие температурите ще бъдат по-високи от обичайните. Слаби валежи от дъжд ще има в началото и в края на периода.През първата половина от второто десетдневие на ноември ще е все още сравнително топло и без валежи. През втората половина идва застудяване и повече валежи, на места значителни. В края на десетдневието в Предбалкана и по високите полета дъждът ще преминава в сняг.През третото десетдневие ще преобладава облачно и мъгливо време. Често ще има и валежи. В началото на периода ще настъпи относително повишение на температурите. Отново застудяване се очаква в края на месеца, когато дъждът по високите полета и в Северна България ще преминава в сняг. ", "date": "2019.11.01", "title": "Сняг и сиромашко лято през ноември, студено днес"}
{"url": "https://offnews.bg/politika/petar-vitanov-zabravihte-li-koj-zapalni-okopite-na-lechkov-714522.html", "text": "Ръководителят на българските социалисти в Европейския парламент Петър Витанов, внук на най-дългогодишния кмет на Сливен Петър Марков, с призив към съгражданите си за балотажа.Забравихте ли какъв беше градът ни след Лечков? Сливен – разкопаният град, така беше известен в цяла България. Един европейски проект бе напълно опорочен и спрян от Европейската комисия. Срам ме беше да обяснявам защо и как.Забравихте ли какъв стана Сливен след Кольо Милев? Нямаше и помен от рововете около Ларгото, а самото Ларго беше изцяло обновено.Забравихте ли, че сметките на общината бяха блокирани от мутренските фирми, с които беше заробена и никой не вярваше, че някога може да се излезе от дупката.Стефан Радев стъпи на равна и стабилна почва в общината, след като не някой друг, а Кольо Милев запуши всички пробойни и извади Сливен от будната кома, в която я наследи.Ако наистина сте забравили, изберете тези, които винаги сядат на готова софра и харчат готови пари. Но ако помните, изберете тези, които не се страхуват да решат който и да е било проблем, само и единствено в полза на гражданите.Призовавам хората от родния ми Сливен да не се плашат от уж голямата преднина на Стефан Радев – тя е преодолима. Излезте от домовете си и гласувайте за Кольо Милев. Човекът, който доказа, че обречени битки няма.", "date": "2019.11.01", "title": "Петър Витанов: Забравихте ли кой запълни окопите на Лечков?"}
{"url": "https://offnews.bg/medii/sbzh-organizira-protest-pred-parlamenta-razdava-godishnite-si-nagradi-714528.html", "text": "Съюзът на българските журналисти (СБЖ) организира днес протест пред парламента.Демонстрацията е по повод 1 ноември, който е и Ден на българската журналистика. Протестът е под надслов \"Не убивайте журналистиката в България!\" и започва в 11 ч.Председателят на УС на СБЖ Снежана Тодорова призовава за активност и журналистическа солидарност.Довечера СБЖ връчва своите годишни награди за журналистика. Отличените тази година са:Награда ,,Йосиф Хербст“ за цялостен принос към българската журналистика- Дамян Обрешков – журналист, публицист, писател, дългогодишен главен редактор на вестниците ,,Учителско дело“, \"Труд“ и ,,Поглед“Награда за радиожурналистика- Александър Михайлов, водещ в „Артефир“, програма \"Христо Ботев“ на БНР (посмъртно)- Лалка Радкова – Радио БлагоевградНаграда за телевизионна журналистика- \"Непознатите“ – 10-годишно предаване на бТВНаграда за печат- Копринка Червенкова, главен редактор на в. „К“Награда за фотожурналистика- Ани Петрова, БНРНаграда за графичен дизайн и операторско майсторство- Миглена Гайдарова, оператор от БНТ за „България от край докрай”Награда за българска медия извън България- Вестник „Нова дума” на българите в ИспанияНаграда за книга- Велислава Дърева – „Атентатът 1925. Денят, в който се отвориха портите адови“- Ирина Александрова – „Данаил Крапчев – първопроходецът”- Руси Маринов – „Информационен домейн”Награда за кореспондент на централна медия в страната- Цеца Алексова, кореспондент на Нова ТВ в Бургас- Кети Тренчева, кореспондент на БНР в БлагоевградНаграда за журналистически материал в регионална медия, предизвикал широк обществен интерес- Вестник „Росица“, гр. Севлиево- Георги Линков – за активна гражданска позиция при разследването на кариерите в Белащица в сайта ,,Пловдивски новини“, довело до закриването имНаграда за журналистически електронен сайт- ,,Барикада”- ,,Обаче“- Сайтът на Радио ШуменНаграда за млад журналист до 35 г.- Филипа Иванова, водеща на „По света и у нас”- Благой Цицелков, Bulgaria ON AIRСпециални награди- Георги Монев от БТА във връзка с неговата 90-годишнина- Георги Найденов за книгата „Пловдив – мегаполис на духа и благоверието” и за приноса му в изграждане на паметна плоча на военния кореспондент- ,,Лека нощ, деца!“ (Сънчо) – легендарно предаване на БНТ, възпитавало и забавлявало поколения български деца цели 60 години- „Нощни птици” – предаване на БНТ- Награда за цялостно творчество на БНТ във връзка с 60-годишния юбилей.", "date": "2019.11.01", "title": "СБЖ организира протест пред парламента, раздава годишните си награди"}
{"url": "https://offnews.bg/knigi/v-denia-na-buditelite-v-natcionalnata-biblioteka-pokazvat-teftercheta-714408.html", "text": "България празнува днес Деня на народните будители, отбелязван в чест на българските просветители, книжовници, революционери, на будителите, отдали живота си, за да възродят българския дух, стремежа към образование и книжовност. Първото неофициално честване на празника е през 1909 г. в Пловдив. През 1922 г. Народното събрание обявява 1 ноември за празник на всички \"заслужили\" българи, а от 1 ноември следващата година, с указ на цар Борис III, денят е обявен за общонационален. След 9 септември 1944 г. празникът е отменен. Националната библиотека \"Св. св. Кирил и Методий\" днес отваря вратите си за всеки, желаещ да я посети и разгледа.  От 10 до 17 ч. посетителите в зала \"История на книгата\" ще могат да \"разлистят\" дигитализираните тефтерчета на Левски, Ботев и Раковски. Днес ще имат и шанса да видят трите оригинални тефтерчета, които през останалото време от годината се съхраняват в трезор в БНБ. От 17:00 часа в Софийската опера и балет Съюзът на българските музикални и танцови дейци (СБМТД) и „Кантус Фирмус“ за 23-ти пореден път ще присъдят годишните национални награди „Кристална лира“ за ярки постижения в музикално-изпълнителското и танцовото изкуство. За приза ще се състезават 70 участника от цялата страна в 17 категории. Симфониета „София“ ще представи концерт „Новите будители“ в концертна зала ОКИ \"Надежда\" от 18:30 часа. В програмата са произведения на Й. Хайдн, Х. Виенявски, П. Сарасате, Сесил Шаминад, Елизабет Ангот – Барановска /първо изпълнение за България/.Камен Донев представя \"Възгледите на един учител за всеобщата просвета\" в НДК от 20:00 часа.\"Хъшове\" от Иван Вазов ще се играе на сцената на Народен театър \"Иван Вазов\" от 17:00 часа.Съвременно изкуство за деца ще се проведе в Софийски арсенал – Музей за съвременно изкуство от 14:00-15:30 часа.Музикалният театър отваря вратите си за най-запалените почитатели на оперетата и мюзикъла. Те ще имат възможност да разгледат костюми от емблематични спектакли на театъра, да присъстват на репетиция, да се качат на сцената, която се подготвя за зрелищния спектакъл „Фантомът на операта\". Почитателите на театъра ще могат да посетят ателиетата, където се изработват костюмите, перуките и декорите на най-завладяващите спектакли на Музикалния театър и Балет „Арабеск\". Гостите ще могат да се запознаят с дейностите на различните колективи в театъра, чиято работа обикновено остава скрита зад кулисите на сцената.Между 13:00 и 13:30 в централното фоайе на Музикалния театър ще започне обиколката. Тя ще продължи до 15:00 часа и ще покаже най-невероятните кътчета на театъра, в който вече над 100 години се пази и поддържа духа на класическата оперета, а в по-ново време - и на съвременния мюзикъл. Зрителите, дошли специално за деня на отворените врати, ще получат стикер с надпис „Приятел на Музикалния театър\". Входът е свободен. Администрацията на президента за поредна година ще отвори врати за граждани от 10.30 до 16.30 часа. Гражданите ще имат възможност да разгледат Гербовата зала, кабинетите на президента и на вицепрезидента, Огледалната зала и президентската библиотека.", "date": "2019.11.01", "title": "В Деня на будителите: В Националната библиотека показват тефтерчетата на Левски и Ботев"}
{"url": "https://offnews.bg/obshtestvo/v-denia-na-sv-bezsrebrenitci-praznuvat-lechitelite-damian-cherpi-za-714464.html", "text": "Църквата почита днес св. безсребреници и чудотворци Козма и Дамян. Имен ден празнуват съимениците им, както Кузман. Братята Козма и Дамян имали майка християнка и баща езичник. Те водели добродетелен и богоугоден живот по примера на майка си. Изучили целебните свойства на билките и се прочули като изцерители. Те не търсели земна слава и богатство - лекували безплатно и хора, и добитък. Исус ги надарил с чудотворна сила. Над гроба на светите безсребреници бил построен храм, в който ставали чудеса. На днешния ден празнуват знахари, билкари, врачки и баячки. Жените не вършат обичайните си домакински задължения, за да пазят своето семейство и домашните животни от болести.Раздават се питки за здраве.", "date": "2019.11.01", "title": "В деня на св. безсребреници празнуват лечителите, Дамян черпи за имен ден"}
{"url": "https://offnews.bg/futbol/talant-na-tcska-shte-e-na-linia-za-macha-s-cherno-more-714529.html", "text": "Халфът на ЦСКА Кристиян Малинов ще е готов за гостуването на \"червените\" на Черно море във вторник. Футболистът е с вирус, но ще се възстанови до двубоя и се очаква да заеме обичайното си титулярно място.Той беше заменен срещу Етър от Рубен Пинто, припомнят колегите от \"Тема спорт\". Крилото Вив Соломон-Отабор пък се очаква да получи шанс като титуляр и срещу \"моряците\".На стадион \"Ивайло\" във Велико Търново срещу Етър той изигра добро второ полувреме, като най-после успя да се разпише. На пейката се очертава да остане Греъм Кери.Десният бек Иван Турицов на 90% ще пропусне и визитата във Варна. Той едва ли ще поднови пълноценни занимания преди началото на следващата седмица. Така отдясно в отбрана за трети пореден мач ще действа Гълъбов.", "date": "2019.11.01", "title": "Талант на ЦСКА ще е на линия за мача с Черно море"}
{"url": "https://offnews.bg/politika/borisov-maia-manolova-kupuva-glasove-na-romi-za-fandakova-gotvi-ujdu-714517.html", "text": "Човек, който сега работи за Мая Манолова ми поиска 3 милиона за първите избори, на които се явих за кмет през 2007 г. Познавам ги какви са. Готвят уйдурма с роми, снощи Манолова е била във Вулуяк, за да се спазарява с цигани, да твърдят, че Фандъкова им е платила да гласуват за нея. Това обяви премиерът Бойко Борисов по бТВ. По думите му от екипа на Манолова купуват ромски гласове, за да злепоставят Фандъкова и ГЕРБ. От няколко дни ГЕРБ предупреждават, че им се готви нова Костинбродска афера.Питайте Манолова снощи около 7:30 дали не е била във Волуяк с ромите точно да гласят тази уйдурма,заяви още Борисов. Борисов изрази убеденост и, че и издирваните братя Галеви са помагали на Манолова да събира ромски гласове. \"Братя Галеви са й помогнали много през ромските лидери. Няма ги, но това не значи, че от чужбина нямат влияние върху ромските босове. Това е направено контролирано\", разясни премиертът. Пламен Галев и Ангел Христов, по-известни като братя Галеви, са в неизвестност от 2012 година, когато срещу тях влезе в сила присъда за организиране и ръководене на престъпна група.Партийната битка приключи миналата неделя - в София ГЕРБ - БСП: два пъти повече. Ние сме първа политическа сила в страната, обяви още той. Резултатите в Ямбол и в Русе показват, че там, където проветрихме и нямахме достатъчно време, кандидатите ни не успяват. Но в Русе сме на балотаж и сме първа политическа сила. Не ми се иска да смятам, че това е дългата ръка на Цветанов, не му прави чест, ако е така, отговори на въпрос лидерът на ГЕРБ. На 25 ноември имам среща с Тръмп, ще разбера какво е правил в САЩ, каза още Борисов. Той заяви, че Цветанов е обидил партията, и него самия с изказването си за смесените райони. Не подкрепям протестите срещу избора на Гешев, аз не обичам протести, гледам да отстъпвам, да не изкарваме хората на улицата. Нямам проблем с този избор, защото с Христо Иванов като министър на правосъдието го направихме това - прокурорите да си избират главен прокурор, ние го направихме, каза още Борисов. Добре, че ви направихме Графа, да има какво да показвате. Прекрасен е сега, отсече премиерът. Той се обърна към \"приятелите от десните партии - не се обръщайте срещу нас, ще ви потрябваме\", предупреди Бойко Борисов. Очаквайте подробности! ", "date": "2019.11.01", "title": "Борисов: Мая Манолова купува гласове на роми за Фандъкова, готви уйдурма с цигани"}
{"url": "https://offnews.bg/obshtestvo/stoianka-mutafova-e-operirana-vazstanoviava-se-v-bolnitca-714516.html", "text": "Легендата на българския театър Стоянка Мутафова е била оперирана в Правителствена болница, след усложнения от възпалена жлъчка преди 13 дни. Интервенцията е била последвана от вдигане на висока температура, която към момента е овладяна, съобщи БНТ.Лекарите прогнозират бавно възстановяване за 97-годишната актриса.А близките ѝ припомнят, че това е трета хоспитализация за годината.", "date": "2019.11.01", "title": "Стоянка Мутафова е оперирана, възстановява се в болница"}
{"url": "https://offnews.bg/bojni/kobrata-se-bie-za-svetovnata-titla-prez-2020-godina-714513.html", "text": "Кубрат Пулев ще се бие за световната титла през 2020 година! Ексклузивната новина беше съобщена от мениджъра на българския професионален боксьор Ивайло Гоцев.Той показа специално за “България Днес” документ, който гарантира мач за най-ценния трофей в тежка категория. Съперник на 38-годишния софиянец ще бъде победителят от сблъсъка между Антъни Джошуа – Анди Руис – младши. Двамата ще боксират на 7 декември в Саудитска Арабия. Очаква се Кобрата да присъства лично на този мач и да отправи предизвикателство.“Срещата между Руис и Джошуа трябва да се състои на 7 декември или преди това – пише в свое официално становище с дата 30 октомври президентът на Международната боксова федерация (IBF) Дарил Пипълс. – Победителят от тази среща трябва да се бие в следващия си двубой с Кубрат Пулев най-късно до 31 май 2020 година без да има други междинни боеве.”На няколко пъти Анди Руис и Антъни Джошеа опитаха да избегнат мач с Пулев. Адвокат Джон Уърт контрира и задвижи процедура през август, с която предяви претенциите на Кобрата, който е официален претендент за титлата още от миналата година.Ако победителят от битката за титлата откаже да се изправи срещу Кобрата, тогава поясът на IBF ще бъде отнет. По подобен начин беше наказан Тайсън Фюри през 2015 година. Британецът отказа да се изправи срещу тогавашния официален претендент, а подписа договор за реванш с Владимир Кличко.Кубрат Пулев ще подгрее за предстоящия мач за титлата на 9 ноември във Фресно, Калифорния (САЩ). Той ще се бие с Рейдъл Букър.", "date": "2019.11.01", "title": "Кобрата се бие за световната титла през 2020 година"}
{"url": "https://offnews.bg/sviat/balgarin-ubit-v-ispania-razsledvat-razchistvane-na-smetki-714530.html", "text": "Тялото на мъж беше открито на 28 октомври в ров в Марбея. По него са намерени следи от четири куршума. Местни медии съобщават, че става въпрос за български гражданин, съобщи Нова тв. По-късно от МВнР потвърдиха, че човекът е български гражданин.Първите версии на властите са свързани с разчистване на сметки, по начина, по който е престъплението е извършено. Разследващите работят по различни версии, за да открият предполагаеми врагове на жертвата.Тялото е било намерено в канавка на път A-7176, който свързва Истан с Марбея.", "date": "2019.11.01", "title": "Българин убит в Испания, разследват разчистване на сметки"}
{"url": "https://offnews.bg/politika/fandakova-se-sreshtna-s-tvortci-pravim-dve-novi-kontcertni-zali-i-tce-714512.html", "text": "Стартира изграждането на център за съвременно изкуство „Топлоцентрала“ на мястото на старата топлоцентрала в парка зад НДК. Вече е избран изпълнител за строителството. Планираме и две нови концертни зали. Това каза Йорданка Фандъковда, кандидат за кмет на София, издигната от коалиция ГЕРБ/СДС/, на среща с български актьори, певци, писатели и интелектуалци.На срещата присъстваха писателят Димитър Бочев, композитора Стефан Димитров, Лъчезар Георгиев, Недко Солаков, Венелин Шурелов, Весела Ножарова, Виктор Божинов, Георги Мамалев, Силвия Кацарова, Искра Радева, Влади Въргала, Филип Аврамов, Стефан Вълодобрев, Ирина Флорин, Мими Николова, Братя Аргирови, Яна Маринова, Рут Колева, Захари Карабашлиев, Яна Генова, Найо Тицин, Еми Барух, Тони Николов, Евгени Будинов, Бина Харалампиева, Ириней Константинов, маестро Людмил Ангелов, Жаклин Вагенщайн, Гергана Мудова, Герасим Георгиев – Геро, проф.Георги Арнаудов, д-р Георги Текев и др. Йорданка Фандъкова посочи, че нашата задача е да продължим и ускорим развитието на нашия град, като продължим специалното внимание към сектора на културата и културните индустрии.“ По думите на Фандъкова нашия град е активен и жив град, а вие сте талантливите хора на София, вие сте хората, които пазите духа на този град и създавате перспектива, хората, които носите вдъхновение.Благодаря ви за подкрепата за културата, вие сте истински меценат, не само управленец, каза Найо Тицин. При формирането на новото пространство при централна гара се планира изграждането на нова концертна зала, предвижда и още една по-малка. В работата ни за тях планираме провеждането на архитектурен международен конкурс по примера на тези за „Топлоцентрала“ и за пространството около църквата „Св.Неделя“, посочи също Фандъкова в отговор на въпрос от Найо Тицин. Планира се и бившето трамвайно депо на бул.“Мария Луиза“ да бъде превърнато в пространство за култура. Предстои да започне ремонт на сградата на „Театър София“, каза Фандъкова.Развитието на културата е приоритет в работата на общината, каза общинският съветник Малина Едрева. Тя посочи, че със създадените инструменти подкрепяме творците и организациите в сферата на културата.Столична община сформира работна група, която работи по включването на бизнеса в културния сектор. Работи се по закона за меценатството, каза също Фандъкова.На срещата присъстваха и общинските съветници Симеон Колев - Симо, проф. Иво Петров, арх.Ивайло Петков.", "date": "2019.11.01", "title": "Фандъкова се срещна с творци: Правим две нови концертни зали и център за съвременно изкуство"}
{"url": "https://offnews.bg/futbol/spasiavat-s-politcia-ot-boj-bivsh-igrach-na-botev-plovdiv-v-indonezi-714514.html", "text": "Бившият футболист на Ботев Пловдив Диого Кампос участва в доста злополучен мач със своя настоящ отбор Персебая от индонезийското първенство. Бразилецът и неговите съотборници бяха спасени от местната полиция, за да не бъдат линчувани от своите фенове.Стотици фенове на Персебая побесняха след поредната загуба на отбора, който отстъпи с 2:3 от ПСС в мач от 25-ия кръг на шампионата.Диого Кампос дори вкара втория гол в мача за Персебая от дузпа в 76-ата минута. Той се оказа недостатъчен.След последния съдийски сигнал феновете нахлуха на терена и започнаха да хвърлят предмети. Само бързата реакция на полицията спаси играчите, които бяха отведени в бронирани коли. Разбеснелите се привърженици обаче не се успокоиха и започнаха да чупят части от стадиона и да ги палят.", "date": "2019.11.01", "title": "Спасяват с полиция от бой бивш играч на Ботев (Пловдив) в Индонезия"}
{"url": "https://offnews.bg/temida/osadiha-alo-izmamnitci-ot-shemata-katastrofa-s-blizak-714569.html", "text": "Апелативният специализиран наказателен съд наложи ефективни присъди от 3 до 5 години лишаване от свобода на четири лица за участие в организирана престъпна група за телефонни измами в Старозагорско, Плевенско, Габровско и други райони на страната, действала от октомври 2010 г. до юни 2012 г. По 5 години лишаване от свобода получиха участниците в групата Румен С. и Младен П., а 3 години затвор – Дейвид Г. Четвъртият осъден Петър И. се включил в престъпната дейност на групата през април 2012 г. За участиетоси в две измами съдът му наложи 6 месеца затвор, той обаче ще изтърпява общо 3-годишно наказание заради условна присъда на Районен съд – Велико Търново от 2008 г. - 2 г. и 6 месеца лишаване от свобода с 5-годишенизпитателен срок (в рамките на който извършил ново престъпление). На 27 април 2018 г. Специализираният наказателен съд призна четиримата за невиновни заради липса на достатъчно доказателства за наличие на организирана престъпна група. Втората съдебна инстанция отмени присъдата иналожи на подсъдимите ефективни наказания. Румен С., Младен П. и Дейвид Г. са признати за виновни за четири измами в гр. Левски, град Шипка и селата Габарево, Горно Изворово и Голямо Дряново (през периода 27 октомври 2010 г. – 3 януари 2011 г.) на обща стойност 18 976 лв., както и за други 4 деяния на територията на областите Стара Загора, Ямбол и Плевен с причинени вреди за общо 8 200 лева. В почти всички случаи участниците в групата въвеждали в заблуждение жертвите си за това, че техен близък е причинил катастрофа, при която е пострадало дете, и е необходимо да се плати, за да не бъде търсена наказателна отговорност от близкия им. Петър И. е осъден за участието си в две измами за общо 3 700 лв. в с. Роза, Ямболско, и гр. Николаево, обл. Стара Загора, извършени заедно с Румен С. и Дейвид Г.Присъдата на Апелативния специализиран наказателен съд не е окончателна и може да бъде обжалвана пред Върховния касационен съд. ", "date": "2019.11.01", "title": "Осъдиха ало измамници от схемата 'катастрофа с близък'"}
{"url": "https://offnews.bg/zdrave/v-meditcinski-universitet-sofia-nagradiha-mladi-izsledovateli-714553.html", "text": "В навечерието на Деня на будителите в Медицински университет София връчиха наградите за най-успешна научна разработка. Наградният знак „SIGNUM LAUDIS PRO SCIENTIAE MERITIS” получиха докторанти, чиято научна дейност е  финансирана от университета чрез конкурсите конкурсите „Грант’2016” и „Грант’2017”, „Млад изследовател’2016” и „Млад изследовател’2017”.В област \"Медицина\", медико-биологична област на проекта, наградата беше връчена на ръководителя на проекта проф. д-р Славина Сурчева, от Катедрата по фармакология и токсикология на медицинския факултет. Вторият награден проект е на гл. ас. д-р Грета Грозева-Дамянова от Катедрата по ендокринология в същия факултет. Доц. Ренета Гевренова от Фармацевтичен факултет, Катедра по фармакогнозия, Секция „Ботаника“, е третият спечелил плакет, сертификат и парична награда в област \"Фармация\".Грамота за най-успешна научна разработка от конкурсно-проектното финансиране в МУ-София за периода 2016 – 2017 г. конкурси \"Млад изследовател’2016\" и \"Млад изследовател’2017\" и парична награда получи магистър-биолог Валентина Пейчева, редовен докторант от Медицински факултет, Катедра по медицинска химия и биохимия, Център по молекулна медицина.\"Вие, колеги, оставате тези будители, които възпитават в нашите студенти жажда за знания, прилагайки най-високите световни стандарти в сферата на обучението и науката “, заяви в приветствието си ректорът на университета проф. д-р Виктор Златков. Той напомни за значимия жест на възпитаника на университета д-р Андрей Георгиев-емигрант в САЩ, който завеща над 5 млн. долара за обучение на български студенти в университети в България, Европа и Америка.„Дарителски жест за образование от такъв мащаб в българската история не е познат от времето на братята Евлоги и Христо Георгиеви и Димитър Ценов, вложили милиони златни левове за създаването на Софийския университет и Стопанската академия в Свищов. Ръководството на Медицински университет – София подкрепи пред МОН инициативата на жители от гр. Лом за присъждане посмъртно, на държавна награда на дарителя“, съобщи ректорът.", "date": "2019.11.01", "title": "В Медицински университет София наградиха млади изследователи"}
{"url": "https://offnews.bg/zdrave/startira-mezhdunarodna-stazhantska-programa-za-studenti-po-meditcina-714532.html", "text": "За шеста поредна година български студенти по медицина, фармация и природни науки могат да кандидатстват по програма \"Стипендианти на Амджен“ на Фондация „Амджен”, като приемът на документи е отворен от 1 ноември 2019 г.Лятната програма ще протече между юли и септември 2020 г., давайки пълна стипендия на избрани студенти и възможност да придобият опит, чрез практическа научноизследователска работа, в някои от водещите университети в Европа: University of Cambridge, Великобритания; Karolinska Institutet, Швеция; Ludwig-Maximilians-Universität München, Германия; ETH Zurih, Швейцария и Institut Pasteur, Франция.Приемът на документи започва от 01.11.2019 г., а крайният срок за всички университети е 03.02.2020 г. От Фондация Амджен подчертават, че всеки от университетите-домакини в Европа има собствена процедура за кандидатстване, достъпна на сайта на програмата www.amgenscholars.eu\"От старта на програмата у нас, вече шестима български студенти успяха да се преборят с кандидати от цял свят и придобиха ценен опит от световноизвестни учени и преподаватели в областта на биотехнологиите. Това е показател за изключителното академично представяне и научен потенциал на студентите в България\" каза д-р Красимира Чемишанска, изпълнителен директор на Aмджен България.Академични области за научни изследвания, в които избраните студенти от цял свят ще могат да придобият практически опит, са: Биохимия; Биоинженерство; Биоинформатика; Биопсихология; Биотехнологии; Химическо и биомолекулярно инженерство; Химия; Имунология; Медицинска фармакология; Микробиология; Молекулярна, клетъчна и развойна биология; Молекулярна генетика; Молекулярна медицина; Молекулярна фармакология; Невробиология; Невронауки; Патология; Психология; Физиология; Статистика; Токсикология.Кандидатстващите за програмата „Стипендианти на Амджен – Европа” трябва да са студенти, които учат в колежи или университети в Европа и студенти, които не са завършили своята бакалавърска или първа образователна степен (или нейния еквивалент) преди участието си в тази програма. Освен това е необходимо да имат отлично академично представяне и интерес за обучение в докторска степен.", "date": "2019.11.01", "title": "Стартира международна стажантска програма за студенти по медицина"}
{"url": "https://offnews.bg/futbol/granit-dzhaka-se-izvini-na-fenovete-na-arsenal-za-skandalnoto-si-poved-714533.html", "text": "Халфът на Арсенал Гранит Джака официално се извини за поведението си по време на срещата от Висшата лига срещу Кристъл Палас (2:2) през уикенда.Припомняме, че швейцарецът бе освиркан от трибуните, като футболистът им отгорови с демонстративно бавно напускане и в добавка извика добре познатият израз \"f **k off\".\"След малко размисъл над случилото се в неделя, бих искал по-скоро да обясня пред всички, вместо просто да дам кратък отговор.Събитията около моята замяна ме докоснаха дълбоко. Обичам този клуб и винаги давам всичко 100% на терена и извън него.Усетих, че феновете не ме разбират. През последните седмици и месеци по мачове и в социалните мрежи чух обидни коментари, които ме нараниха дълбоко.Хората пишеха неща като \"ще ти счупим краката\", \"ще убием жена ти\", \"смърт на дъщеря ти от рак\". Това наистина ме засегна и аз кипнах, когато почувствах недоволството на стадиона в неделя.В тази ситуация загубих контрол над себе си и реагирах неуважително към феновете, които подкрепят нашия клуб, нашия отбор и мен със своята положителна енергия.Не съм имал такива намерения и съжалявам, ако хората мислят за мен по този начин. Бих искал да се върнем към състояние на взаимно уважение, като си спомним защо първоначално се влюбихме в тази игра. Нека заедно да се движим напред в позитивен дух\", каза Джака.", "date": "2019.11.01", "title": "Гранит Джака се извини на феновете на Арсенал за скандалното си поведение"}
{"url": "https://offnews.bg/futbol/rumanski-as-na-ludogoretc-sas-samnenia-za-ishias-714515.html", "text": "Съмнения за ишиас спират от игра поне за още две седмици румънският национал на Лудогорец Драгош Григоре, информира \"24 часа\".33-годишният централен защитник се възстановява от 13-и октомври, когато заради травма беше освободен от лагера на северните ни съседи преди мач за евроквалификациите.Григоре продължава с физиотерапията и със сигурност ще пропусне мачовете срещу Берое от 15-ия кръг в efbet Лига в Разград в събота и срещу Еспаньол от група Н на Лига Европа на 7-и ноември в Барселона. Нулеви са и шансовете бранителя да играе за Румъния в предстоящите евроквалификации с Швеция на 15-и ноември и Испания три дни по-късно.", "date": "2019.11.01", "title": "Румънски ас на Лудогорец със съмнения за ишиас"}
{"url": "https://offnews.bg/bojni/izvesten-mma-analizator-predvizhda-pobeda-za-bagata-sreshtu-liuis-714537.html", "text": "Един от известните ММА анализатори Скот Харис е убеден в победата на звездата ни в смесените бойни изкуства Благой Иванов-Багата над Дерек Люис.Специалистът от сайта \"bleacherreport.com\" изтъкна своите доводи за български успех на UFC 244. Багата ще се изправи срещу Люис тази неделя рано сутринта българско време в митичната зала \"Медисън Скуеър Гардън\" в Ню Йорк.\"Той е много, много добър боец. Може да си любимец на всички фенове в залата, но ако не си подготвен достатъчно добре за граплинга от световна класа на Иванов, денят ти ще бъде доста дълъг.Особено, ако кардиото ти е проблемно, какъвто е случаят при Люис. Той е тегав, удря силно. Но българинът ще покаже защо е един от претендентите в тежка категория\", каза Харис.Иначе Багата и Люис застанаха лице в лице в деня за медии. Двамата показаха уважение един към друг и си стиснаха ръцете.", "date": "2019.11.01", "title": "Известен ММА анализатор предвижда победа за Багата срещу Люис"}
{"url": "https://offnews.bg/ikonomika/bnb-otpuska-stipendii-za-studenti-i-doktoranti-714534.html", "text": "За период от 9 месеца Българската народна банка (БНБ) отпуска следните стипендии:• две стипендии в размер на 600 лв. месечно за студенти редовно обучение, обучаващи се за придобиване на образователно-квалификационна степен „магистър”;• една стипендия в размер на 800 лв. месечно за лица, обучаващи се за придобиване на образователна и научна степен „доктор”.Документите на кандидатите се подават в срок до 9 декември 2019 г. Подробна информация за изискванията към кандидатите, необходимите документи за кандидатстване и възможните начини за тяхното подаване се намират на интернет страницата на БНБ.Ежегодните стипендии са учредени от Управителния съвет на БНБ през 2004 г. по случай 125-годишния юбилей на банката. В конкурсите за стипендианти на БНБ (за периода от създаването на стипендиантската програма през 2004 г. досега) са кандидатствали общо 405 студенти и докторанти, а отпуснатите досега стипендии са 34.", "date": "2019.11.01", "title": "БНБ отпуска стипендии за студенти и докторанти"}
{"url": "https://offnews.bg/politika/simeon-nikoga-ne-sa-me-zamervali-s-iajtca-i-domati-714538.html", "text": "Всяка страна има своите политически предразсъдъци и аз не бях съден само за грешките си, но получавах и лични нападки. Иновациите не се приемат лесно в живота и вземането на решения понякога е трудно. Хората обикновено имат високи очаквания, но нещата не винаги се случват толкова безболезнено и лесно. Това казва в интервю за HELLO! бившият министър-председател в периода 2001-2005 г. и цар на България (1943-1946 г.) Симеон Сакскобургготски. Пред списанието той говори в Атина по повод представянето на автобиографията си „Една необикновена съдба”, издадена от историческото издателство „Стема” (Корона).Запитан за най-трудната ситуация, пред която е бил изправен като премиер на България, Сакскобургготски казва, че въпреки трудностите, вижда чашата наполовина пълна, а не наполовина празна. „Ето, например по въпроса за Европейския съюз и колко важно беше да станем член. Имаше хора, които вярваха в това и ни помогнаха много”, посочва той.На въпрос дали е срещнал съпротива от семейството си, когато е решил да се кандидатира за министър-председател, Сакскобургготски споделя, че е имало много хора, които са го съветвали да помисли.В интервюто той казва, че колкото повече години минават от 2000 г., когато окончателно се завърна в България, толкова повече се чувства у дома.", "date": "2019.11.01", "title": "Симеон: Никога не са ме замервали с яйца и домати"}
{"url": "https://offnews.bg/politika/db-podkrepia-10-svoi-rajonni-kmetove-v-sofia-sreshtu-gerb-714540.html", "text": "Оспорван балотаж между кандидатите за районни кметове на Демократична България и предствителите на ГЕРБ се очаква тази неделя в столицата. Залогът са едни от най-важните райони на София, а разликите са минимални.“Демократична България се явява втори път за вота на избирателите след изборите за Европейски парламент и можем да кажем, че сега надграждаме нашата подкрепа. Това е много оптимистично. Ние сме извънпарламентарна политическа сила, а получаваме резултат, значително по-добър от някои от парламентарно представените сили”, каза съпредседателят на партията Атанас Атанасов. Той подчерта: “Нашите кандидати са изключително стойностни хора. Имат качества и биха били изключително полезни в своите райони”.Според другия съпредседател Христо Иванов битката за промяната в София не е приключила. ”И тук отново не става въпрос едни хора да сменят други хора. Тези наши кандидати се явяват с програма, която цели да трансформира начина, по който се управлява София, включително от гледна точка на един основен приоритет на Демократична България - децентрализацията”.В район “Лозенец” на балотаж отива кореняк лозенчанинът Константин Павлов. 50-годишният инженер по радио и телевизия и доктор по социология от 1997 г. се занимава с онлайн медии. Той е един от създателите на електронната поща abv.bg и сайта „Терминал 3“. Блогърът, известен с псевдонима “Комитата”, е дългогодишен активист в областта на цифровите права и свободния интернет. Основател на Центъра за гражданска активност и носител на голямата награда “Валя Крушкина: Журналистика за хората“ за проекта „Бойкометър“, който записваше обещанията на премиера Борисов и след това проверяваше спазването им. Сред приоритетите му са използването на минералните извори в района и разкриване на цялата информация за големи проекти, например небостъргачи, които могат да застрашат качеството на живот. Ангажимент е поел към квартал „Витоша“, който на практика бедства без улици, канализация, публични пространства, както и за ремонт на бул. „Джеймс Баучер“.В “Триадица” за районен кмет срещу кандидата на ГЕРБ ще се яви Димитър Божилов. 34-годишният адвокат е роден и израснал в София. Той участва активно в процесите, касаещи местното самоуправление и администрация, участник и правозащитник в инициативни комитети за отстояване на местни каузи. Един сериозен претендент, който работи за опазване и съхраняване на зелените пространства, противопоставяне на незаконното строителство, достъп до обществени услуги, изграждане на детски градини и пространства за деца и семейства, открита администрация, по-добри условия за спорт.За “Красно село“ ще се бори Росина Станиславова. Тя живее в района повече от 30 години и се боря за решаване на проблемите на живеещите в него вече 10 години. Като активен гражданин, тя е участник в различни неформални групи. Председател е на Граждански Районен Обществен Съвет (ГРОС) - Красно село и Гражданско Сдружение Бели Брези. Нейна кауза е запазването на жизнената среда от корпоративни интереси и разхищенията, причинени от общински служители. Винаги търси решения в полза на хората и бъдещето на района.В район “Слатина” на балотаж се явява Георги Илиев. 45-годишният предприемач е роден и живее в район „Слатина“. завършил е Търговия в Делхийски университет и Бизнес администрация в Нов български университет. Собственик и управител на рекламна агенция, съдружник и директор бизнес развитие на група от компании РАДА. Съосновател на „Читалище.то“, „Гласувай без граници“, „Правосъдие за всеки“. “Това, че имам подкрепата на хората, с които съм бил рамо до рамо в борбата за различни каузи, ме кара да вярвам, че гражданското общество съществува”, казва Георги Илиев. Той е уверен, че има нужните морал, знания, способности и опит в управлението на хора и средства.Кандидат на Демократична България за район “Витоша” е Христо Вълчанов. 46-годишният магистър по “Промишлено и гражданско строителство” и ”Международни икономически отношения” и е член-съосновател на Българско Дружество за защита на птиците. Управител и собственик, ”Догма” (верига заведения Бар на Края на Вселената) и управител и собственик на ”2Б Био Технолоджис” (материали и машини за винарската промишленост). Като човек на бизнеса той казва: „Ако искаме промяна, трябва да вземем нещата в свои ръце!“Вторият тур за районен кмет в “Средец” е между Трайчо Трайков и кандидатът на ГЕРБ. Бившият министър на икономиката, енергетиката и туризма е на 49 години, семеен с две деца. Той е роден и израснал в София. С 25 години опит като частен предприемач, инвестиционен банкер и стратегически консултант. Досегашен член на СОС в комисиите по инженерна инфраструктура и икономика. И като общински съветник следва основното си правило в политиката – това, което е добро за хората не винаги е политически правилно, но някой трябва да го свърши. ”Уважаваме правата на другите и очакваме същото в замяна”, казва Трайков.В “Овча купел“ кандидат на Демократична България е Ангел Стефанов на 42 години, семеен с 2 деца. Доктор по политология. Преподава Публична администрация в Нов Български Университет. Обществен посредник (омбудсман) на Столична община 2 мандата – до 2014 г. Прокарва сериозни промени в реда и условията за настаняване в общински жилища. Основател е на инициативен комитет “Маестро Кънев” в кв. Овча купел и е активен участник в обсъждания и протести относно проблемите в района.За Район ”Студентски” на балотаж се явява Петко Горанов - два пъти избиран за общински съветник - през 1991-95 г. и 2003-07 г. Той е член на световната хуманитарна организация Ротари Интернешънъл и Президент на Ротари клуб „София-Център“ през мандата 2014-15 г. 55-годишен, семеен с 2 деца. През последните 7 г. работи в частния сектор – стартъп в туристическия бизнес.“Оборище” е следващият район, в който Денократична България има свой кандидат на балотаж - Николай Александров. Икономист по образование със собствен бизнес. Семеен, с две деца. За него кв. Оборище е сърцето на София и лицето на града ни пред света. ”Районът и хората му заслужават добро управление, което да е моторът на центъра, столицата и страната ни“, казва той.Васил Кънев ще бъде на балотаж за район “Възраждане”. Той е завършил ХТМУ с магистърска степен по леярство. Работи като компютърен специалист в сферата на фармацията. Учредител и председател на МО \"Възраждане\" към \"Зелено Движение\". Член на борда на БЛО. Участник в кампанията \"Спаси Пирин\". Съучредител на \"Протестна мрежа\", активен участник в кампанията \"Правосъдие за всеки\". Активен участник в кампанията \"Гласувай без граници\". Организатор на благотворителния концерт \"Да спасим Карадере 2014\". Притежава експертиза в сферите на електронно управление, електронно гласуване, системна сигурност, недвижими имоти, финанси и оптимизация на замърсяващи производства.", "date": "2019.11.01", "title": "ДБ подкрепя 10 свои районни кметове в София срещу ГЕРБ"}
{"url": "https://offnews.bg/obshtestvo/druzhestvo-traditcia-vastana-sreshtu-otnemaneto-na-orazhia-antiki-714557.html", "text": "Протестно шествие срещу изземването на исторически оръжия премина през центъра на София. Облечени в хайдушки военни униформи, членове на дружество „Традиция“ преминаха по бул. \"Витоша\" от НДК до Министерски съвет. Те поискаха да се прекрати порочната практика да се изземват исторически оръжия.„Идват органите, идват от служба КОС и казват - ние сме пратени по проверка и казват: Това и това оръжие вземаме съвсем официално“, коментира един от протестиращите.„Явно ги е страх с предно пълнеща пушка да не стане нещо. Леко се страхуват от нещо, забраняват. А това са оръжия за културно-исторически възстановки, не е бойно оръжие. Да се запазят тези оръжия, не да ги гледаме утре по учебниците само“, каза друг протестиращ.„Естествено, да се престане да се взимат оръжията. Трябва да останат и да се запазят тези оръжия, а не да ги гледаме утре по учебниците само“, добави трети.От дружество „Традиция“ внесоха в МС петиция с искане иззетите при проверката оръжия да бъдат максимално бързо върнати и проверките на полицията на собствениците им да бъдат прекратени.Причината за протестното шествие е акцията на МВР и ГДБОП в началото на октомври, при която са извършени проверки в домовете активни членове на регионалните клонове на дружеството.„Това е удар по българското родолюбие“, каза Христо Йончевски от Регионалния клуб на дружество „Традиция“ в Троян.„Въпросите, които излизат след едни такива активни проверки, са кой ги нареди, защо ги нареди. Явно някой се притесни от мащаба, който ние показваме с нашата активна дейност. Явно някой се притесни от това, че се издават книги на тема родолюбие“, добави той.„Тези образци, с които ние разполагаме, са образци исторически. Нашата основна дейност е да покажем по нагледен начин исторически събития. По никакъв начин не са опасни. Ние сме български родолюбци и искаме нашите деца и хората в това наше българско общество да не забравят поуките от историята. Мисля, че проблемът не е оръжието, а нашата дейност“, каза Христо Йончевски.", "date": "2019.11.01", "title": "Дружество \"Традиция\" въстана срещу отнемането на оръжия антики"}
{"url": "https://offnews.bg/obshtestvo/patriarhat-pozdravi-balgarite-za-denia-na-narodnite-buditeli-714536.html", "text": "„Този прекрасен празник ни вдъхновява да работим за благото на нашия народ и на всички, които са възлюбили Христовата вяра. За много години!“.С тези думи Негово светейшество Българският патриарх Неофит се обърна към всички българи по повод днешния празник 1 ноември – Денят на народните будители.Патриарх Неофит присъстваше на церемонията по издигане на националното знаме пред сградата на президентството и на официалното слово на президента Румен Радев по повод празника.", "date": "2019.11.01", "title": "Патриархът поздрави българите за Деня на народните будители"}
{"url": "https://offnews.bg/zdrave/prof-zdravko-kamenov-diabetat-ne-boli-no-ot-uslozhneniata-mu-se-umi-714559.html", "text": "„Диабетът не боли“, заяви ендокринологът проф. Здравко Каменов и предупреди, че усложненията, които болестта предизвиква, са по-сериозното предизвикателство пред специалистите, тъй като водят до инвалидизиране и скъсяват живота. „Намираме се в състояние на война с диабета“, така обобщи данните за ръста на заболелите от захарен диабет в световен мащаб специалистът. Той припомни актуална статистика, според която 1 от 11 души на възраст от 20 до 69 години страда от захарен диабет. По думите на специалиста 50 % от хората не знаят, че са болни.Данните бяха изнесени на пресконференция по повод Конгреса на Централноевропейската диабетна асоциация (CEDA) асоцииран с Международния дунавски симпозиум за 2019 (FID), който се провежда у нас. На срещата с журналисти присъства и председателят на CEDA/FID проф. Томас Шулинг, който обяви, че тази година организацията чества 50 г.Според данните цитирани от експертите лечението на заболяването в световен мащаб струва около 700-800 млрд. долара.Над половин милион за заболелите от захарен диабет у нас. Недиагностицираните са 25-30%, каза още проф. Каменов. Основните рискови фактори са затлъстяването (според статистиката 2/3 от българите са с наднормено тегло). По думите на ендокринолога има епидемия от затлъстяване в световен мащаб и страната ни не е изключение.Друг рискови фактори са тютюнопушенето, липсата на двигателна активност, наследствеността, наличието на психични заболявания, при терапията на които много често страничен ефект е наднорменото тегло. Специалистът отбеляза взаимозависимостта между депресията и захарния диабет, при която едното заболяване води до другото.Проф. Каменов изтъкна необходимостта от контрол над кръвната захар. Проследяването на нивата й е изследване, което фигурира в годишния профилактичен пакет при личния лекар. Специалистът апелира хората, при които рисковите фактори са налице да бъдат по-отговорни към здравето си и да не пропускат възможността да се диагностицират, той като усложненията от от диабета могат да доведат до слепота и бъбречна недостатъчност, а рискът от сърдечносъдово заболяване при тези пациенти е от 2 до 4 пъти по висок.„Основна цел на съвременното лечение е намаляването на сърдечносъдовия риск. Контролът на кръвната захар не е достатъчен, нужен е комплексен подход с изолиране на рисковите фактори – тютюнопушене, контролиране на хранителната диета за намаляване на теглото, физическа активност“, каза още специалистът.Проф. Каменов съобщи и за три групи нови медикаменти и увери, че българските диабетно болни имат достъп до съвременните терапии. Някои от по-скъпите препарати засега са осигурени само за крайнорисковите пациенти. Това са вид аналогови инсулини, които терапевтират появата на инфаркт, инсулт и сърдечносъдовия риск.По време на форума ще бъдат изнесени факти за последните научни постижения в борбата с диабета, с акцент върху комплексния характер на заболяването и усложненията, до които води. Освен световноизвестни имена от сферата на диабетологията от българска страна лекции ще изнесат и водещи български ендокринолози.", "date": "2019.11.01", "title": "Проф. Здравко Каменов: Диабетът не боли, но от усложненията му се умира"}
{"url": "https://offnews.bg/sviat/sadiat-uchitel-i-politcaj-za-iznasilvane-na-uchenichka-v-kosovo-714566.html", "text": "Прокуратурата в Косово е повдигнала обвинения срещу шестима души, които многократно изнасилвали 18-годишно момиче, съобщи Би Би Си. Твърди се, че ученичката е била сексуално малтретирана в продължение на две години - от 2017 г., когато е била на 16 г. Прокурорите са се задействали след информации на разследващ сайт. Полицията съобщила, че през февруари са задържани учител, полицай и гинеколог, обвинени в подбудителство и принуда за незаконен аборт. В сряда косовската прокуратура заяви, че във връзка със случая са задържани шестима души. Президентът на Косово определил престъплението като \"трагично\". За първи път момичето било изнасилено от учител през 2017 г., тя подала жалба. Вместо да разследва случая, полицаят насилил девойката. Тя забременяла през януари, откарана е в Прищина, където била принудена да направи аборт.Хиляди жители излезли на протест, призовавайки за по-добра защита срещу сексуалното насилие. Според местните медии учителят и полицаят отричат обвиненията. ", "date": "2019.11.01", "title": "Съдят учител и полицай за изнасилване на ученичка в Косово"}
{"url": "https://offnews.bg/kultura/dubioza-kolektiv-s-goliam-kontcert-na-29-noemvri-v-arena-armeetc-714561.html", "text": "Остава по-малко от месец до големия концерт на Dubioza kolektiv в София на 29 ноември в зала “Арена Армеец”. Бандата, която за последно бе у нас преди точно две години в същата зала и подари на хилядите в нея супер енергично и позитивно шоу, реши да изненада феновете си у нас предварително.Eксклузивнотo warm up party на Dubioza kolektiv в клуб “Терминал 1” ще e на 5 ноември (вторник) от 22:00 ч. Специално за подгряващото парти бандата ще пристигне в София в пълен състав, а какво да очакваме от момчетата преди голямото им шоу в “Арена Армеец” – естествено незабравима среща и то на една ръка разстояние. Организаторите от Stroeja обещават и страхотни награди за посетителите в “Терминал 1” – поне 5 билета за предстоящото голямо шоу на Dubioza kolektiv на 29 ноември. Съвсем скоро ще бъде обявена и подгряваща банда на вечерта.Билетите за концерта на Dubioza kolektiv на 29 ноември се продават с пълна сила в системата на Eventim.bg и още в: офис на Eventim на ул. “6-ти септември” 58, Office 1 Superstore, OMV, Orange Center, Orange.bg, Usit Colours, Билетен център НДК, Строежа, Български пощи, Вастелс България, Каса “Арена Армеец”, Технополис, Duende Travel София, книжарница „Бард“, книжарница „На спирката“.Цената им е от 35 до 45 лв. според мястото в залата. Билети можете да поръчате и .За билети и всякакви подробности около предварителното гостуване на бандата на 5 ноември - следете във .Ден след шеметното warm up party в клуб “Терминал 1” се очаква бандата да изненада феновете и с кратко акустично шоу на съвсем неочаквана локация в София!Dubioza kolektiv  са една от най-популярните и обичани балкански банди. Те бяха у нас за последно през 2017-а, когато зарадваха повече от 10 000 души в “Арена Армеец” с незабравимо шоу и страхотна енергия. Бандата, чиято музика е смесица от рок, ска, дъб и реге, весели публиката в продължение на повече от два часа. Самите Dubioza kolektiv определят стила си като “политически некоректна смесица от ска, пънк, реге, с добавка от балкански ритми”.Често участват в необявени изяви на открито, подкрепящи определени каузи. Запазена марка на бандата е сценичното им облекло в жълто и черно. В свое интервю те споделят: „Не са много групите, които носят жълто, тъй като това е един от най-идиотските възможни цветове. Искахме да се спрем на нюанс, който ще накара хората и от птичи поглед да ни забележат на сцената”.В България музикантите са известни с експлозивните си изяви на живо и не случайно ни включват в турнетата си за пореден (6-ти) път. Сред добре познатите им парчета са: “Kokuz”, “Balkan Funk”, “Kažu”, “Free.mp3”, “Firma Ilegal”, “U.S.A.”, “No Escape (from Balkan)”, “Hay Libertad”, “Vlast i policija”, “One More Time” и много други. Този път се обещават да изпълнят и някои съвсем нови песни, които ще бъдат част от предстоящия им албум. На 5 ноември ще бъде и световната премира на новия им сингъл, чието заглавие ще научим съвсем скоро. Шоуто им в София ще бъде последното от тазгодишното им европейско турне, което ще продължи през февруари догодина.Присъединете се към събитието във фейсбук .", "date": "2019.11.01", "title": "Dubioza kolektiv с голям концерт на 29 ноември в 'Арена Армеец'"}
{"url": "https://offnews.bg/zdrave/bezplatni-pregledi-na-prostatata-v-sofiamed-714568.html", "text": "През ноември, месецът посветен на мъжкото здраве и превенцията на рака на простата, отделението по урология на УМБАЛ \"Софиямед\" организира кампания за безплатни прегледи. Кампанията е с цел превенция на едно от най-честите онкологични заболявания при мъжа – рака на простатата, с възможност за консултация със специалист-уролог, ултразвукова диагностика и дигитален ректален преглед. Необходимо е пациентите да имат предварително изследван кръвен тест на простато-специфичен антиген! Безплатните прегледи ще се осъществяват с предварително записване на тел. 02 465 00 00 всяка сряда до края на месец ноември от 14:30 до 16:30 ч. в отделението по урология.", "date": "2019.11.01", "title": "Безплатни прегледи на простатата в 'Софиямед'"}
{"url": "https://offnews.bg/interviu/nikolaj-giurov-kandidatiram-se-za-kmet-na-rajon-pancharevo-zashtoto-714587.html", "text": "Г-н Гюров, в неделя в София ще има балотаж в 22 от всичките 24 района. Вие се кандидатирате за кмет на район Панчарево. Бяхте кмет на Бистрица от ГЕРБ, а сега сте конкурент на кмета на ГЕРБ в район Панчарево. Защо?Хората, които добре ме познават, знаят, че съм еманципиран човек. Винаги съм вярвал, че мажоритарният избор дава точно това право. Имам подкрепата и се ползвам с доверието на хората и това на първия тур се потвърди.За какво най-много Ви питаха хората на предизборните срещи?Обиколих всички 10 села в район Панчарево. Проблемите до голяма степен са идентични. Основно се говори за инженерно-транспортна инфраструктура. Това всъщност измества важните въпроси, а те са здравната, образователната и културната инфраструктура. В това отношение селата около София изостават значително от града. Точно това ни амбицира да не се съгласяваме с лошото състояние на инженерната инфраструктура, където канализацията винаги е на преден план.През тези 12 години, в които бях кмет на Бистрица, всеки който идваше като районен кмет, обещаваше на хората канализация. Аз обаче не съм го направил нито веднъж, защото съм прагматичен човек, достатъчно добре информиран съм. Към момента агломерациите, които са в район Панчарево, не са допустими за финансиране по европейските програми. Селата около София не участват в Програмата за развитие на селските райони, не сме част от Интегрирания план за развитие на градската среда, а сега виждаме, че и по програмата \"Региони в растеж\" не бихме могли да получим финансиране. В селата от района са допустими като съпътстваща мярка - например при ремонт на една пътна отсечка би могло да се изгради и канал. Например, ако с европейски средства се финансира рехабилитацията на пътя между София и Самоков, като съпътстваща мярка бихме могли да изградим основен колектор, който да обслужва Панчарево и Кокаляне.Може да се кандидатства и по програма ПУДООС. С уговорката - ако има средства. Разбира се, канализация може да се изгражда и със средства от бюджета. Въпросът е дали ще бъдат отделени такива за \"крайните зони” като район Панчарево.Затова едно от основните неща, което предлагам е, район Панчарево да има същия статут, с който се ползват централните градски райони при отпускането на средства.Сега район Панчарево е с по-нисък статут, така ли?От години се чуват коментари в кулоарите на Столичната община:”Плащате по-малки данъци, затова получавате по-малко средства”. Но никой не поема ангажимент публично да го заяви пред жителите на тези 10 села. Досега не съм получил анализ какъв е делът на налозите, плащани от населението в района, и какъв е делът на издръжката за всяко едно от селата. Не само, че не го знаят. Оказва се, че подобна статистика на територията на Столичната община не се води.А защо данъците в Панчарево са толкова ниски?Всеки, който тръгне в посока да прави промяна в данъчната ставка, ще си иде от властта. Т.е. продължаваме да бъдем популисти, да казваме, че данъците са ниски, от друга страна нямаме достатъчно средства за изпълнение на капиталовата програма. Винаги давам за пример Будапеща. Не сравнявам с Виена, сравнявам с Будапеща, която е близка по размери до София. Бюджетът й обаче е 7 пъти по-висок. Т.е. ние трябва да имаме отговорни и смели фискални политики и това е въпрос, пред който ще бъде изправен новоизбраният кмет и респективно общинският съвет.Хората питат: \"Г-н Гюров, бихте работил с г-жа Фандъкова?\" Това означава ли, че трябва да познаваш някого, който е във властта, за да получаваш порции? Ако някой не харесва Николай Гюров, това означава ли, че не трябва да харесва хората от десетте села?Аз бях на една от Вашите предизборни срещи и ми направи впечатление, че хората масово искаха адресна регистрация. Каква е тая драма - на 10 км от центъра на София хората да нямат адресна регистрация?Да, така е. Защото около София се намират най-големите вилни зони. Вилна зона Беликата е най-голямата вилна зона в България. Там са още вилна зона Бункера, Калфин дол, Косанин дол, Малинова долина 2Б. Това са територии, които допреди няколко години Законът за устройство на територията разглеждаше в друг контекст. Според него развитието на инженерната инфраструктура ставаше на стопански начала. Т.е. за сметка на живущите. Тези текстове вече не съществуват. Но общината сякаш се страхува да влезе трайно в тези зони, защото там почти нищо не е наред.Аз не искам някой да се примирява с това, че ще живее по-лошо, защото плаща по-малко. Ако всичко това се урегулира, нуждите вече няма да са \"специфични\" - ще станат такива, каквито са в централната градска част.Казахте, че най-важна е образователната, социалната и културната инфраструктура. Какво ще рече това?Винаги съм бил на позиция, че в момента, в който закриеш училището в едно село, закриваш и селото. Има зависимост: пълна детска градина - пълно училище. В район Панчарево идват все повече млади хора, които планират собственото и бъдещето на децата си тук, търсейки по-чиста и здравословна среда. Бистрица, например е едно от най-предпочитаните места за живеене в страната. Но идвайки да живеят в Бистрица, младите хора продължават да водят децата си в столични учебни заведения. Т.е. пълним шосетата. Създаваме трафик.А защо не се строят детски градини?Това не е съвсем вярно. Бяха направени в Казичене, в Лозен, в Герман, в Панчарево и в Бистрица. Но те към днешна дата са с изчерпан капацитет. Защото няма анализи за раждаемостта, за процента на издадените нови строителни разрешения, за това как нараства населението? На територията на Район Панчарево са две от трите села в държавата, които са с естествен демографски прираст - село Герман и село Бистрица. Заедно с Бусманци, което е извън района, това са единствените населени места в държавата с естествен демографски прираст. И това, ако не трябва да ни прави горди...Но какво наблюдаваме днес в Герман? Изчерпан капацитет при новопостроена сграда на училището. Какво наблюдаваме в Бистрица? Изчерпан капацитет при новопостроена сграда. Когато се проектираше нова детска градина, отправих въпроси към Столичната община, включитено към заместник-кмета по образованието: Защо в тази детска градина не разкрием и две яслени групи? Получих категоричен отказ. Казаха, че приоритетите са насочени към изграждането на нови детски градини. Толерирало се отглеждането на деца до 3-годишна възраст в домашни условия.Т.е. опитваме се да привлечем млади хора, а ги караме да участват в едно безумно състезание, в което нямаш къде да заведеш детето си.Досега сте бил кмет на кметство, но над вас е бил кметът на района. Сега сте кандидат за кмет на район, но над Вас ще е кметът на София. От всички тези неща, за които си говорим, какво зависи от кмета на селото, какво от кмета на района и какво от кмета на София?От 8 години в качеството си на лектор в Националното сдружение на общините говоря по тези въпроси. Кметът на района е второстепенен разпоредител с бюджетни средства. На хартия - да, но на практика е нещо съвсем различно. Затова непрекъснато настоявам за прилагането на европейската директива за децентрализация, която е в основата на Европейската харта за местно самоуправление.Защо тогава се кандидатирате за районен кмет?Защото съм непримирим човек. Правомощията са ограничени. Много ограничени при селския кмет, не толкова при кмета на района. Ако един човек има достатъчно качества, опит, и натрупан авторитет, няма пречка, която да го спре да провежда успешни политики. През последните 12 години доказах точно това. Разботейки с гражданския сектор, с жителите, ние променихме представите и стандартите за кмет на кметство. Всичко това ми дава самочувствието, че качвайки нивото, ще направя още повече.", "date": "2019.11.01", "title": "Николай Гюров: Кандидатирам се за кмет на район Панчарево, защото съм непримирим"}
{"url": "https://offnews.bg/sviat/sad-v-rusia-likvidira-pravozashtitna-organizatcia-narushila-zakona-714586.html", "text": "Върховният съд в Русия постанови ликвидиране на движението „За правата на човека“, основано от правозащитника Лев Пономарьов, пише „Новая газета“.Искането за това е отправено от Министерството на правосъдието. Основания за ликвидацията са били нарушенията на редица руски закони и особено този за чуждестранните агенти. Освен това, според министерството, организацията не е коригирала нарушенията в своя устав от 2014 г., намерени в хода на извънпланова зимна проверка.Движението „За правата на човека“ се обърнало към министерството с искането да бъде изчакано утвърждаването на новия устав от есенния конгрес, но това е било отказано.Пономарьов смята решението на съда за незаконно и ще го обжалва. Пред изданието той уточнява, че още не е наясно в какъв формат организацията ще продължи своето съществуване.„Защитата на правата е начин на живот, затова ние ще продължим да работим в тази сфера. Ще се постарая по някакъв начин да запазя гръбнака на централния апарат и регионалните структури на движението“, казва правозащитникът.Изданието припомня, че три организации, оглавявани от Пономарьов – „За правата на човека“, „За защита на правата на затворниците“ и „Гореща линия“ през февруари бяха определени от правосъдното министерство като „чуждестранни агенти“.Малко преди това министерството обявило извънредната проверка на движението. Това става след административния арест на Лев Пономарьов заради статуси във Фейсбук в подкрепа на разследвани по две знакови дела.През последните месеци движението и създателят му Пономарьов са глобявани няколко пъти за нарушаване на закона за чуждестранните агенти. Общата сума на глобите надхвърля 2 млн.рубли.", "date": "2019.11.01", "title": "Съд в Русия ликвидира правозащитна организация – нарушила закона за чуждите агенти"}
{"url": "https://offnews.bg/112/2325-kutii-s-tcigari-zadarzhaha-mitnicheski-sluzhiteli-v-sofia-714539.html", "text": "2325 кутии с цигари (46 500 къса) бяха задържани днес от ГД „Митническо разузнаване и разследване“, съобщиха от Агенция \"Митници\". При проверка на товар от сандвич панели служителите открили 1386 кутии цигари с български бандерол, укрити в панели откриха митнически служители. Два дни по-рано, на 30 октомври, в района на София митническите служители установили, че в 11 от общо 12 панела са укрити 1386 кутии от три марки с български бандерол, за които превозвачът не е бил уведомен и не са придружени от изискуемите по ЗАДС документи.Стоката трябвало да пътува от София за Великобритания в четири кашона.През миналата седмица са открити още 1814, укрити отново в панели. Междувременно при друга проверка съвместно с полицейски служители, митническите служители открили три контрабандни пратки, изпратени от три различни лица, в които се съдържат общо 939 кутии цигари с български бандерол, които също не са придружени от документи по ЗАДС.", "date": "2019.11.01", "title": "2325 кутии с цигари задържаха митнически служители в София"}
{"url": "https://offnews.bg/112/bebe-pochina-pri-pozhar-sled-detska-igra-s-pechka-714554.html", "text": "1-годишно момиченце е починало при пожар в село Девенци, съобщават от ОДМВР-Плевен. Сигналът за горяща пристройка към къщата е получен на 31 октомври в плевенското село. Извършен е оглед, при който е установено, че причината за пожара е детска игра с печка на твърдо гориво. Силно изгорелият труп на детето е открит в ъгъл на помещението след потушаването на пожара. Тялото е транспортирано за аутопсия. По случая е образувано досъдебно призводство. ", "date": "2019.11.01", "title": "Бебе почина при пожар след детска игра с печка"}
{"url": "https://offnews.bg/politika/manolova-shte-sadi-bojko-borisov-toj-pusna-galevi-da-izbiagat-714563.html", "text": "Мая Манолова дава премиера Бойко Борисов на съд, обяви тя. Поводът за това са думи изречени от министър-председателя в сутрешното му интервю пред бТВ.Според независимия кандидат-кмет на София Борисов е изрекъл куп лъжи.\"Той е човекът, който допусна братя Галеви да напуснат страната, а в национален ефир каза, че са участвали в кметските избори\", каза още Манолова.Сроред нея министър-председателят изрекъл доллни лъжи и направил грозни внушения и клевети.\"Те са произнесени от човек, разтресен от страх, и ще го дам на съд. Страхът да загубиш София е изключително лош съветник. В нарушение на закона премиерът влезе в кампанията, за да се види кой е кметът, кой управлява София\", добави тя.Според нея след тази медийна изява на Борисов \"маските паднаха, ясно е кой се бори за властта в София с всички сили и средства\".", "date": "2019.11.01", "title": "Манолова ще съди Бойко Борисов: Той пусна Галеви да избягат"}
{"url": "https://offnews.bg/futbol/naj-krasiviat-gol-na-kraga-v-avstria-e-delo-na-kiril-despodov-video-714565.html", "text": "Националът Кирил Десподов отново получи голямо признание в Австрия. Негово попадение е избрано за гол на 12-ия кръг в местната Бундеслига.Нападателят беше отличен от специално жури на \"Скай Спорт Австрия\" за акцията и точния удар, с който оформи крайното .Десподов получи топката в средата на терена, елиминира по прекрасен начин защитник на съперника, напредна в дясно в наказателното поле и преодоля вратаря с изстрел по земя по диагонала.Българският футболист, който е преотстъпен в Щурм Грац до края на сезона от италианския Каляри, успя да реализира хеттрик в двубоя.", "date": "2019.11.01", "title": "Най-красивият гол на кръга в Австрия е дело на Кирил Десподов (видео)"}
{"url": "https://offnews.bg/interviu/stefan-valdobrev-izkustvoto-triabva-da-ozariava-sveta-ne-da-podhranv-714555.html", "text": "След дългото лятно турне, Стефан Вълдобрев и “Обичайните заподозрени” очакват своята сърцата публика и на Големия зимен концерт на 11 ноември в зала 1 на НДК.Предстоящият концерт е повод за интервюто ни със Стефан Вълдобрев, което той даде специално за читателите на Offnews.bgНад 20 години на сцена - как се промениха музиката, публиката и самият Вие през тези години?Музиката стана по-изчистена и обмислена, хората в публиката се превърнаха в наши приятели, а аз станах по-честен, по-усмихнат и малко по-спокоен.Храброст ли е да се прави изкуство в България?Имам любима мисъл от представление, в което играя: \"Изкуството трябва да озарява света, не да подхранва хаоса.\" Много е близка до моето разбиране. Артистът, на всяко място и във всяка епоха, обикновено преживява едно - сблъсък между материята и духа. И тази битка е вътре - в твоето сърце, нея се мъчиш да преодолееш. Трудностите не зависят от времето, в което си попаднал и пространството, което обитаваш. Или се посвещаваш на работата си с всичките и възторзи и шамари, или си намираш оправдание и извинение да не го правиш.Кое за Вас е: най-високо, най-велико, най-любимо?Най-високо са недостигнатите все още мечти. Най-велика е радостта, че вършиш това, което истински обичаш, споделянето му с други хора. Най-любимо - семейството и приятелите.Кино, театър, музика... Къде си налагате да забавите темпото понякога?Не си налагам, случва се от само себе си да не мога да поема някакъв проект, защото физически е невъзможно. В момента например всяка вечер свирим или играя в различен град, всяка сутрин се събуждам в нов хотел, когато се появя вкъщи, багажът стои неразопакован, немислимо е да се захвана с каквото и да било творческо начинание. Не съм писал музика за кино или театър от години. В \"изпълнителски\" период съм. През 2015 се бях потопил, за да подготвя албума “10 ½ “. Тогава помня, че отказах половин дузина актьорски предложения в театъра и киното. Следвам ритъма, който ми предлагат обстоятелствата, не планирам и не си налагам нищо.Казвате, че дълготрайна любов в нашето поколение не е възможна. Как се стига от „О-о-обичам те, мила! \" до „Самонедейменервиратака \", кое убива дълготърпението? Това го казах, когато излезе \"Тази песен не е за любов\". Тя е нещо различно от \"О-о-обичам те, мила\" и \"Самонедейменервиратака (Пикник)\", които са по-скоро музикални шеги. Не съм много по даването на рецепти. Сигурно, ако си обсебен от себе си, ако не знаеш как да разбираш и как да прощаваш, ако си невярващ човек, някак помагаш на любовта ти да е недълготрайна, знам ли? Живеем в общество, в което всичко вече е направено да трае кратко, да се счупи някъде около гаранционния срок. Като че ли подобна философия подсъзнателно пренасяме и във връзките между хората.Какво Ви ранява днес?Умората да мислим. Доброволният ни отказ да търсим смисъла.„Хубави и много надарени – Обичайните заподозрени\" – по тези критерии ли се събрахте?:):) И по тези - да. Когато навремето се събрахме, бяхме малко по-хубави от сега, а сега сме малко по-надарени от тогава. :)Ако трябва да опишете с една дума изминалите 5 летни концерта, коя ще е тя? И колко точно важна е връзката с публиката?Радост. Публиката вижда петима човека, които изпитват радост да са заедно. И това чувство се пренася в пространството наоколо.Коя Ваша песен е любима на дъщеря Ви и пеете ли я заедно? Вслушвате ли се в нейните критики и съвети?\"Аз ли съм или не съм\". Нейното мнение и съвети са задължителни, в каквото и да се впусна. Винаги е точна и конкретна в преценката си. А критиките са мой патент - мисля, че няма по-критичен човек към мен от мен самия. Нощите след концертите са някакъв безкраен анализ и връщане на лентата как всеки епизод съм можел да направя по-добре.Какво ще пеят с Вас феновете ви на „конгреса\", както наричате предстоящия концерт в НДК?Така се шегуваме помежду си, нали е конгресна зала :) \"Първи учредителен конгрес на Обичайните заподозрени\" - миналата година... А тази година - втори редовен. Целта ни е на 11 ноември да стоплим Зала 1 с музиката и лириката си, да я направим по-уютна. Ще разчитаме много и на 3D мапинга на Поли Герасимова, шестият обичаен заподозрян. Визиите ще обхванат и стените, и пода, не само екрана зад нас. Ще бъде нещо красиво, гарантирам ви. Какво ще пее публиката? Засега песните в сет-листа са 26 на брой, може да станат и повече, понеже обмисляме и един по-специален акустичен момент. Обикновено публиката пее и танцува на всички. От разговорите с хората след концертите, научавам как всеки свързва различна песен с важна част от своя живот. Това превръща спектаклите ни в поредица от лични поздрави към тях, така се усещам напоследък, докато пея на сцената. Тази връзка, тази интимност, това приятелство, за мен е най-важното, което успяхме да изградим след многобройните срещи.", "date": "2019.11.01", "title": "Стефан Вълдобрев: Изкуството трябва да озарява света, не да подхранва хаоса"}
