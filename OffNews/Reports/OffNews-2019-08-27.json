{"url": "https://offnews.bg/politika/nov-poslanik-na-germania-pristiga-v-sofia-710122.html", "text": "Нов посланик на Германия пристига в България. Той е Кристоф Айхорн, потвърди пред OFFNews Министерството на външните работи след наше запитване по публикации в медии.Сега Н. Пр. Айхорн е посланик на Германия в Естония.Все още няма определена дата за церемонията по връчване на акредитивните писма на президента, отговарят от МВнР на въпроса на OFFNews кога се очаква Н. Пр. Айхорн да заеме мястото на сегашния германски посланик у нас Херберт Салбер.Кристоф Айхорн е роден през 1958 г. в Хайделберг. Посланик в Естония е от септември 2015 г. Учил е история, публично и европейско право, както и политически науки в Рейнският Фридрих-Вилхелмов университет в Бон, Свободния университет в Берлин и Лондонското училище по икономика, а също и в Брюксел.От 1979 г. до 1985 г. работи като радиожурналист в ARD., след което е съветник в Брюксел.От 1989 г. до 1992 г. работи в посолството на Германия в руската столица Москва, след което 6 години е в изпълнителния комитет на Министерството на външните работи в Бон. Между 1998 г. и 2000 г. е в Държавния департамент на САЩ, а от 2000 до 2004 г. е в политическия отдел на германското посолство във Вашингтон.От 2004 г. до 2008 г. Айхорн е началник на отдела, отговарящ за САЩ и Канада в централата на Министерството на външните работи в Берлин. От 2008 г. до 2011 г. се завръща в германското посолство във Вашингтон като посланик.От 2011 г. до 2015 г. е заместник-комисар по въпросите на разоръжаването и контрола над оръжията във Федералното министерство на външните работи.Айхорн е женен и има две деца.", "date": "2019.08.27", "title": "Нов посланик на Германия пристига в София"}
{"url": "https://offnews.bg/zdrave/esherihia-koli-vav-vodata-na-dve-sela-kraj-kavarna-710132.html", "text": "В селата Крупен и Нейково, община Каварна, водата е негодна за пиене заради наднормено съдържание на колиформи и ешерихия коли. Това съобщиха от общинската администрация на крайморския град, цитирани от БНР.Препоръчва се използването на бутилирана вода от търговската мрежа. При невъзможност за закупуване на такава, водата от чешмите трябва да се преварява, подчертават от общината.", "date": "2019.08.27", "title": "Ешерихия коли във водата на две села край Каварна"}
{"url": "https://offnews.bg/politika/ninova-kam-borisov-po-spokojno-kampaniata-e-na-starta-piltcite-s-710131.html", "text": "Бойко Борисов изглежда много нервен и звучи обречен за София. По-спокойно, кампанията е още на старта си и ще трябват много сили до края й – нека ги запази. Пилците се броят наесен, както е казал народът. Това заяви председателят на БСП Корнелия Нинова по повод, че ако БСП иска да е алтернатива на ГЕРБ, трябва да издигне свой кандидат в София. Нинова изрази мнение, че премиерът тича доста пред вятъра, защото социалистите още не са обявили кандидат за София, не са приели платформата си за София, а той вече ги определи като „популисти” и като хора, които ще правят подла кампания в София – без да знае какво предлагат БСП в платформата.„И защо всичко това – защото БСП не издига свой кандидат. Искам да припомня на Борисов, че тези думи сме ги чували, и че не му свършиха добра работа в едни други избори, които загуби катастрофално, със същите упреци към БСП. При това, тогава изправи свой знаков кандидат срещу нас”, подчерта Нинова.Председателят на БСП обърна внимание, че социалистите се обръщат към всички, които искат да променят модела на феодалните управления на общините на ГЕРБ. „Всеки, които иска тази промяна, е добре дошъл - да се обединяваме. Днес премиерът каза, че нямало нужда от никаква промяна - ние смятаме обратното”, категорична бе Нинова, като посочи, че на първо време е нужно да се промени слоганът на управлението на София, който до този момент е бил „ремонт на ремонта” или „проверка на проверката” .„Мислим, че е много необходимо да се промени и специалният доклад на Европейската сметна палата, която казва, че България е с най-мръсния въздух в Европа, и за 9 години в София не е направено почти нищо, за да се намали запрашаването. Има и много голяма нужда и от промяна в това родителите да не стоят денонощно на опашки, за да си записват децата в детските градини и яслите в София”, добави Нинова и обърна внимание, че може да продължава да изброява с почти всички политики, които община София провежда като най-ярък пример за феодализацията на общините под управлението на ГЕРБ.„Нашият отговор е това – по-спокойно с упреците, кампанията не е започнала, гледайте си вашите дела. Имате и вие да давате много отговори за управлението на общините, за отказа ви от някои много знакови кметове на ГЕРБ досега. Защо се отказвате – това признание ли е за провал?, попита Нинова. Тя изтъкна, че много отговори ще трябва да се дават за досегашното управление, да се носи отговорност, и призова да се запази спокойствие и да се проведе една хубава, позитивна, аргументирана кампания.„Ще я имате в момента, в който приемем платформата и чуете нашите послания”, заключи председателят на БСП.  ", "date": "2019.08.27", "title": "Нинова към Борисов: По-спокойно, кампанията е на старта – пилците се броят наесен"}
{"url": "https://offnews.bg/futbol/erik-kantona-shte-poluchi-spetcialna-nagrada-ot-uefa-710128.html", "text": "Живата легенда на Манчестър Юнайтед и френския национален отбор Ерик Кантона ще бъде награден с приза на президента на УЕФА Александър Чеферин във връзка с неговите връзки с благородни каузи.53-годишният бивш футболист ще бъде награден в Монако в четвъртък по време на жребия за груповата фаза в Шампионска лига.\"Тази награда показва кариерата му като играч от най-едър калибър. Отличава го и като човек\", споделя президентът на европейската организация.Кантона има на сметката си респектиращите 64 гола в 143 мача с екипа на Манчестър Юнайтед в периода 1992-1997 година.Той е защитавал цветовете и на Лийдс, Оксер, Ним и Олимпик Марсилия. Французинът прекрати футболната си кариера през вече дадлечната 1997 година.Ерик Кантона подкрепя инициативата \"Обща цел\", която финансира футболни благотворителни организации по целия свят.Припомняме, че през миналата година друга футболна икона - Дейвид Бекъм спечели наградата.", "date": "2019.08.27", "title": "Ерик Кантона ще получи специална награда от УЕФА"}
{"url": "https://offnews.bg/zdrave/riskuvame-poveche-kogato-mozakat-ni-e-v-pokoj-tvardiat-ucheni-710127.html", "text": "Хората са склонни да рискуват повече, когато мозъкът им е в състояние на относителен покой, показва изследване, цитирано от мултидисциплинарното научно списание PNAS.„Специалистите отдавна се опитват да си обяснят, защо хората са непоследователни, защо са склонни в един ден да вземат две коренно противоположни решения. Известно е, че мозъкът е в състояние на активност непрекъснато, дори когато нищо не правим. Искахме да разберем как влияе тази фонова активност върху процеса на вземане на решения. Съдейки по резултатите, непоследователното поведение се обяснява с това, което прави мозъкът ни, когато нищо не правим“, твърди Тобиас Хаузер, член на изследователския екип.На участниците била предложена хазартна игра. Те трябвало да направят избор между безопасно решение, с което ще спечелят малко пари, и вариант „всичко или нищо“. По време на експеримента, с помощта на магнитно-резонансен томограф, учените следели колебанията в активността на средния мозък, областта, която съдържа най-много допаминови неврони.Допаминът е невромедиатор (вещество, с чиято помощ се осъществява връзката между невроните) и има основна роля при рисково поведение.В резултат изследователите установили, че изборът на участниците в голяма степен зависи от това дали им е била позволена почивка.Когато, преди вземане на решение, мозъкът се намира в състояние на покой за кратко, човек е по-склонен да рискува.„Спонтанните колебания в ключовата за вземане на решения област на мозъка, ни правят непредсказуеми, следователно и способни да се адаптираме към непрекъснато променящия се свят“, обобщава Роб Рътлидж, друг член на екипа.", "date": "2019.08.27", "title": "Рискуваме повече, когато мозъкът ни е в покой, твърдят учени"}
{"url": "https://offnews.bg/zdrave/defitcitat-na-vitamin-d-v-detstvoto-mozhe-da-provokira-agresia-v-puber-710112.html", "text": "Изследването е започнало още 2006 г. Учените наблюдавали 3202 колумбийски ученици от началните училища, на възраст от 5 до 12 г. Събирали информация за ежедневните им навици, теглото, ръста, образователното ниво на майките им, за недостига на храна в семействата, социално-икономически им статус.На доброволците били направени и кръвни изследвания. След около 6 години, когато децата били на 11-18 години, анкетирали 273 от тях, а родителите им трябвало да оценят поведението на децата си с анкета.Установило се, че децата, при които в кръвните изследвания бил констатиран недостиг на витамин Д, са почти два пъти по-агресивни в сравнение с връстниците си, при които подобен дефицит не бил открит.Освен това било доказано, че ниското ниво на белтъка, който транспортира витамин Д в кръвта, също оказвал влияние върху емоционалното им състояние. Пониженото съдържание на този белтък е свързано с тревожност, депресия, агресивно поведение. Тази зависимост била налице, независимо от индивидуалните характеристики на децата, техните родители и начин на живот.Според авторите на изследването децата, при които дефицитът на витамин Д е бил факт още в началното училище, в пубертета са получили по-ниска оценка на тестовете, с които се оценяват поведенчески проблеми.Учените отбелязват, че по-рано недостигът на този витамин е бил свързван с някои проблеми на психичното здраве (вкл. депресия и шизофрения), които се проявяват в зряла възраст.", "date": "2019.08.27", "title": "Дефицитът на витамин Д в детството може да провокира агресия в пубертета"}
{"url": "https://offnews.bg/obshtestvo/kujovich-e-arestuvan-na-magistrala-trakia-s-falshiva-shofiorska-knizhk-710134.html", "text": "Будимир Куйович, който излежава 16-годишна присъда за наркотрафик, е задържан вчера на магистрала \"Тракия\" с фалшива шофьорска книжка.След няколкочасов престой в столично полицейско управление той е отведен в Централния софийски затвор, съобщава БНР.Куйович е бил в разрешена от затворническите власти отпуска. Спрян е, защото е карал с превишена скорост. Представил е на контролните органи португалскa шофьорска книжка, която усъмнила пътните полицаи.Заради ползването на фалшив документ черногорецът е заплашен от ново дело и присъда до 8 години затвор.Около ареста на Куйович в края на 2007 година се развихри политически скандал, допринесъл по-късно за оставката на тогавашния вътрешен министър Румен Петков.16-годишната присъда на Куйович влезе в сила през 2010 година. После той беше преместен в затворническото общежитие в Казичене. Именно неговата управа го е пуснала в отпуска за добро поведение.", "date": "2019.08.27", "title": "Куйович е арестуван на магистрала Тракия с фалшива шофьорска книжка"}
{"url": "https://offnews.bg/112/15-godishno-momche-se-udavi-v-tcarevo-710135.html", "text": "15-годишно момче от Царево се е удавило в местността Боруната днес следобед.Младежът е скачал от скали със свой приятел, също от Царево.В морето двамата са се оказали в безпомощно състояние.Единият младеж е спасен, но 15-годишният се е удавил.", "date": "2019.08.27", "title": "15-годишно момче се удави в Царево"}
{"url": "https://offnews.bg/politika/niama-nito-data-nito-konkreten-srok-za-chlenstvoto-na-balgaria-v-orga-710136.html", "text": "Няма нито дата, нито конкретен срок за членството на България в организацията на развитите държави. Това става ясно от съобщение на правителствената пресслужба, изпратено до медиите тази вечер.Министър-председателят Бойко Борисов днес е провел телефонен разговор с генералния секретар на Организацията за икономическо сътрудничество и развитие (ОИСР) Анхел Гурия.ОИСР е международна организация на развитите държави, която има за цел сътрудничество за намиране на решения на общите проблеми в икономическата и социалната сфера, в областта на околната среда, образованието и пазара на труда.Днешният телефонен разговор с Борисов се е провел по искане на Анхел Гурия. Двамата са се обединили \"около разбирането, че е налице нова динамика в отношенията\".През юли тази година в Познан - в рамките на Срещата на върха на Берлинския процес за Западните Балкани -  Борисов връчи на Гурия Плана за действие на България за периода 2019-2020 г. Планът отразява \"решимостта и готовността на българското правителство да ускори действията си по покриване на стандартите и изпълняване на критериите за членство в ОИСР.\"Днес българският министър-председател е заявил, че \"след като страната ни получи покана за започване на преговори за членство в ОИСР, сме готови да ускорим още повече работата по покриването на конкретните стандарти и критерии на Организацията.\"Генералният секретар на ОИСР засега е на мнение, че \"страната ни има добри шансове и с положителна нагласа очаква представянето на плана от министъра на икономиката Емил Караниколов на заседанието на Съвета на ОИСР в Париж през септември\".", "date": "2019.08.27", "title": "Няма нито дата, нито конкретен срок за членството на България в организацията на развитите държави"}
{"url": "https://offnews.bg/futbol/tcska-podpisa-s-avstralijski-natcional-710142.html", "text": "ЦСКА подсили атаката си с австралийския национал Томи Юрич. 28-годишният нападател е с хърватски произход и паспорт, като по този начин няма да заема квота за чужденец извън ЕС в тима.Играчът днес премина медицински прегледи, подписа личния си договор и веднага се включи в следобедното занимание на отбора. През последните три сезона Юрич защитаваше цветовете на Люцерн, където в 64 мача за първенство записа 15 гола и 11 асистенции.Отделно в актива му на швейцарска земя личат 4 попадения за Купата и две в евротурнирите. Преди това таранът играе за холандския Рода, австралийските Аделаида Юнайтед и Уестърн Сидни Уондърърс, с който печели значителни успехи.Той се разписва 5 пъти в Азиатската шампионска лига, спомагайки за завоюването на трофея през 2014 г. Именно Юрич вкарва решаващия гол за триумфа над Ал-Хилал.Като индивидуално признание е включен в \"идеалния отбор\" на надпреварата. През декември същата година отборът му се класира на 5-то място на Световното клубно първенство.В началните години на кариерата си 190-сантиметровият футболист е обличал екипите и на Кроатия Сесвете, Локомотив Загреб и Интер Запрешич.Томи Юрич бе част от тима на Австралия по време на Световното първенство в Русия миналата година, където взе участие и в трите мача срещу Франция, Дания и Перу.През 2015 година с \"кенгурута\" той ликува като победител в континенталния шампионат на Азия. За Австралия нападателят има досега 41 двубоя и 8 попадения.", "date": "2019.08.27", "title": "ЦСКА подписа с австралийски национал"}
{"url": "https://offnews.bg/politika/dani-kanazireva-obiavi-kandidaturata-si-za-kmet-na-plovdiv-710140.html", "text": "Тази вечер в двора на Драматичния театър Дани Каназирева обяви кандидатурата си зa кмет на Пловдив и водач на листатa за общински съвет от \"Съюз за Пловдив\".Каназирева заяви, че в политиката се бори срещу некомпетентността, бездушието и корупцията в управлението:\"Спечелих най-важното - подкрепата и уважението на хиляди пловдивчани. Да, беше трудно, започнах от нулата, създадох прекрасен екип, който днес е не просто алтернатива, а по-важното- моралната алтернатива в Пловдив. Това са хора с образование и професия, които обичат града си, които не спряха да работят, вярват, никога не сведоха глави и никога не отидоха да молят властта за каквото и да е\", каза за колегите си кандидатът за кмет.Каназирева е на мнение, че от Пловдив може да тръгне различен модел на управление:\"Вярвам, че нашият град може да разбърка политическите схеми, да наруши партийните баланси, да развали комфорта на управляващите. Но само ако проявим смелостта и поемем риска да изберем кмет извън политическото статукво и прекъснем омагьосания кръг на икономически зависимости, в който от години се въртим. Това направиха вече редица европейски градове, към които се стремим\"Кандидатът за кмет и водач на листата за общински съвет от \"Съюз за Пловдив\" анализира досегашното управление на града: \"Тези резултати развенчаха най-упорития мит, че било добре кметът да е от управляващата партия. Ето, имахме кмет не само от управляващата партия, но и пръв приятел на доскорошния втори човек в тази партия. Да не би Пловдив да е с подновена канализация и завършен воден цикъл? Да не би да получаваме бързи и качествени ремонти? Да не би да има добре поддържана зелена система? Крайно време е да изхвърлим тази лъжа. Не е важно кметът да е от управляващата партия. Важно е да е подготвен, да е отговорен и да разчита на целия експертен потенциал на Пловдив\" - обобщи Каназирева. ", "date": "2019.08.27", "title": "Дани Каназирева обяви кандидатурата си зa кмет на Пловдив"}
{"url": "https://offnews.bg/futbol/biletite-za-derbito-levski-tcska-veche-sa-v-prodazhba-710129.html", "text": "Левски пусна в продажба билетите за дербито с ЦСКА, което е на 1 септември (неделя) от 17:45 часа на \"Васил Левски\". Феновете на \"сините\" ще влизат в секторите \"Б\" и \"В\".\")\".", "date": "2019.08.27", "title": "Билетите за дербито Левски - ЦСКА вече са в продажба"}
{"url": "https://offnews.bg/stil/dizajnerkata-sazdala-rokliata-na-mishel-za-inauguratciata-na-obama-p-710130.html", "text": "Дизайнерката Изабел Толедо, създала роклята на Мишел Обама за церемонията по анаугурацията на Барака Обама през 2009 г., почина на 59-годишна възраст.Скръбната вест е съобщил съпругът на модистката - Рубен Толедо, който бе и неин професионален партньор. Толедо е починала от рак на гърдата.Колекциите на дизайнерката акцентираха върху разнообразието и различията. \"Не съм модист, а инженер\", казваше тя за работата си. Най-звездният ѝ миг дойде, когато бъдещата първа дама ѝ се довери за избора на рокля за паметния ден през януари 2009 г. В деня на тържествената церемония Мишел облече рокля и палто в еднакъв десен, чийто цвят предизвика дискусии. Някои го определиха като жълт, други като зелен или златист. Самата дизайнерка го нарече цвят на лимонена трева - \"много оптимистичен и носещ светлина\".Толедо се заселва в САЩ в тийнейджърските си години, пристигайки от Куба. Започнва да шие още като 8-годишна. Завършила е Технологичния моден институт и Училището за дизайн \"Парсънс\" в САЩ, а впоследствие става стажант при легендарната модна редакторка Даяна Врийланд.Първата си колекция създава през 1984 г. и я представя в нюйоркски нощен клуб. По-късно, вече като утвърден дизайнер, не се съобразява с правилата на модните подиуми и създава колекциите си по свой собствен график.\"Винаги съм вярвала с модата за всички - за всяка възраст, размер и стил, казва дизайнерката в свое интервю. - Идеалът ми е разнообразието. Обичам различията. Обичам промяната. Харесвам експериментите и ексцентричността. Обичам да не знам нещо и да го открия.\"", "date": "2019.08.27", "title": "Дизайнерката, създала роклята на Мишел за инаугурацията на Обама, почина на 59"}
{"url": "https://offnews.bg/politika/galap-otchita-48-na-40-pri-direkten-sblasak-na-manolova-sreshtu-fanda-710104.html", "text": "Хипотетичен сблъсък между Йорданка Фандъкова и Мая Манолова в София дава преднина с 8% на националния омбудсман, отчете социологическо проучване на \"Галъп интернешънъл\", оповестено днес. При евентуален балотаж на кметските избори в столицата през есента деклариращите подкрепа за Манолова сред онези, които твърдят, че със сигурност ще гласуват, са повече от деклариращите подкрепа за Фандъкова – 48% за Манолова срещу 40% за Фандъкова. Останалите не могат да преценят.Данните са етапни и няма как да бъдат прогноза за изборен резултат, а и подобна разлика всъщност са само десетки хиляди гласове – това означава, че на този етап е трудно да се прогнозира кой би победил при евентуален балогаж и евентуално явяване на Йорданка Фандъкова и Мая Манолова на него. Вероятно ще действат и много фактори, които социологическите методи няма как да отчетат, посочват авторите на изследването.Демографските показатели сочат, че на евентуален втори тур мнозинството от симпатизантите на ГЕРБ биха подкрепили Йорданка Фандъкова, а мнозинството от привържениците на БСП биха подкрепили Мая Манолова. Привържениците на „Демократична България“ на този етап са на практика разделени в две половини, а привържениците на партиите от „Обединените патриоти“ – също, с лек превес за Манолова. На страната на Манолова са и дистанцираните от политическия процес. Наред с поведението на привържениците на десните и на патриотите, именно поведението на обичайно дистанцираните от политиката, а и на младите хора (които също обикновено странят от политическия процес) може да реши евентуален балотаж.Важно е също какво ще се случи на първия тур – където обикновено по-важна роля играе партийната подкрепа. На този етап, без ясни кандидати, е трудно да се обобщят нагласите за първия тур от кметските избори. По-надеждно, макар и пак хипотетично, могат да се тестват нагласите за избора за общински съвет. Към месец август, сред изразилите намерение твърдо да гласуват, 24 на сто от потенциалните гласове за общински съвет са за ГЕРБ, а 18% са за БСП. 10% за ДБ, 6% за ВМРО (с коалиционни партньори като НФСБ, например). Марките на формации, които и миналия път вкараха общински съветници, очевидно работят и ДБГ има 3%, СДС има 2%, „Движение 21“ – също 2%, „Глас народен“ и „Атака“ дават резултат от 1%. Същата е величината и при „Воля“, АБВ и „Възраждане“. Под 1% е декларативната подкрепа за ДПС и др. 3% казват, че ще гласуват с „Не подкрепям никого“. Една пета от онези, които твърдят, че ще гласуват със сигурност, още не са решили за кого. Данните, разбира се няма как да са прогноза за изборен резултат. Макар да не е ясно дали и как ще могат да участват и в надпревара за общински съвет, личат също имената на кандидата за кмет Борис Бонев, на Десислава Иванчева – хората ги споменават. Личат и отговори от типа „независим кандидат“ и т.н., добавят социолозите.Лошата инфраструктура, презастрояването и мръсният въздух са сред основните проблеми, сочени от жителите на София в изследването. Столицата продължава обаче да дава повече възможности за лична реализация. Софиянци се радват на метрото, на наличието на големи зелени площи и на икономическото развитие на града. В същото време, общата критичност към политиците не подминава и столичния град. Това води и до немалки желания за политическа промяна – които проличават и в хипотетичен сблъсък Фандъкова-Манолова, посочват социолозите. 46% от интервюираните смятат, че София се развива по-скоро лошо или много лошо в последните години, 18% са на мнение, че София се развива по-скоро добре или много добре. Малко над една трета смятат, че Столицата се движи със средни темпове на развитие.Като най-големи преимущества на София респондентите в най-сериозен процент намират големите зелени площи (22%), транспорта (15%), възможностите за реализация (13%) и благоустрояването като цяло (10%). Сред останалите отговори, респондентите са посочили достъпа до културни събития, инфраструктура и т.н.Като най-големи проблеми в София, столичани виждат нерешените въпроси в инфраструктурата на града (13%), презастрояването (12%) и замърсяването на въздуха (10%). Останалите процентни дялове се разпределят сред отговори като проблеми с транспорт, липса на паркинги, чистота и т.н. Оказва се, че повечето проблеми в града са в области, свързани с непосредствената среда на живот – не толкова в икономическите перспективи, колкото в качеството на въздух, улици, зелени площи и т.н. По това София се различава от останалите градове, които „Галъп интернешънъл“ редовно проверява. Навсякъде другаде в страната се изтъкват обикновено икономически и социални проблеми, докато в София, заради по-доброто икономическо развитие, хората явно започват да търсят и по-добра среда за живот, коментират от \"Галъп интернешънъл\".Настоящите кмет одобряван от 50% от столичаниПоловината от интервюираните твърдят, че са удовлетворени от работата на Йорданка Фандъкова като кмет на столицата, 37% не са, 13% не могат да преценят. В същото време от работата на властта в общинския съвет са удовлетворени само 21%, а 60% не са удовлетворени. Останалите се затрудняват да отговорят. Данните показват, че Йорданка Фандъкова все още като че ли не се свързва докрай с управленския модел на ГЕРБ, т.е. продължава да намира и извънпартийна подкрепа.Вероятно точно заради управленския модел обаче, общото желание за промяна в София е високо, коментират от \"Галъп\". Затова и 56% казват „София да има нов кмет“, а 29% – да остане същият кмет. Останалите се колебаят. Данните свидетелстват ясно, че на принципно ниво общият за общественото мнение в страната критицизъм към властта е достатъчно видим и в София.Как реагира електоратът на основните политически силиПривържениците на ГЕРБ са почти изцяло удовлетворени от Йорданка Фандъкова. Половината от привържениците на партиите от пространството на „Обединени патриоти“ също са удовлетворени. Сред привържениците на БСП неудовлетворените са две трети, но има и известен дял удовлетворени. Най-голямо недоволство от Фандъкова като че ли личи сред привържениците на „Демократична България“, отчита изследването.Когато става дума за промяна на кмета, привържениците на ГЕРБ като цяло не искат такава, но общо една трета са онези от тях, които казват „да има нов кмет“ или се колебаят, т.е. една трета от привържениците на ГЕРБ не могат категорично да номинират Фандъкова за пореден мандат. Привържениците на БСП и „Демократична България“ пък имат най-голямо желание за промяна на кмета. Това желание надделява дори сред привържениците на партиите от „Обединените патриоти“. Желанието за нов кмет надделява категорично и сред симпатизантите на други партии, както и сред дистанцираните от политическия процес.Резултатите ясно свидетелстват, че има натрупано напрежение срещу познатия в София политически стил. Както обикновено, като отдушник на такова напрежение масовото съзнание търси кандидат, който в по-голяма степен да изглежда надпартиен, непартиен или дори антипартиен, добавят авторите на изследването.Тази хипотеза може да се открои и в отговорите на въпрос за това кое е по-важно за един кандидат за кмет в София – партията или личността. Както може да се очаква, мнозинство от 86% смятат, че по-важен е самият кандидат. Обратното, партията, която издига кандидата, е по-важна за 11%. 3% не могат да преценят.", "date": "2019.08.27", "title": "Галъп отчита 48 на 40% при директен сблъсък на Манолова срещу Фандъкова"}
{"url": "https://offnews.bg/tenis/serina-uiliams-stilat-na-sharapova-e-mnogo-udoben-za-men-710108.html", "text": "Тенисистката Серина Уилямс разкри, че стилът на Мария Шарапова е удобен за нея и поради тази причина е стигнала до победата с лекота.Американката се наложи с лекота над Маша в първия кръг на турнира от Големия шлем US Open с категоричното 6:1, 6:1. Серина дори успя да спечели двойно повече точки от съперничката си по време на срещата - 56 срещу 28.\"Обичам да играя трудни мачове, те ми помагат да вляза в ритъм, защото понякога ускорявам доста бавно.В този случай обаче стилът на Шарапова по принцип е изключително удобен за мен и за това стигнах до лесна победа. Нейните топки винаги летят в моята удобна зона и нямам проблеми да ги удрям здраво.Не знам как точно да го определя, но може би тя е идеалната противничка за мен. Не и позволих да атакува през целия мач.Иначе можеше и да ме победи. Бях концентрирана по време на целия сблъсък, а това е много важно за мачове от това ниво\", каза Уилямс.Това беше първи мач за нея в Ню Йорк .Запитана какво мисли за решението на американската асоциация Карлош Рамош да не ръководи двубой на Серина или на сестра и Винъс през тази година, отговорът на Серина беше: \"Не знам кой е той\".Във втория кръг на Откритото първенство на САЩ американката ще се изправи срещу сънародничката си Кристин Макнали.", "date": "2019.08.27", "title": "Серина Уилямс: Стилът на Шарапова е много удобен за мен"}
{"url": "https://offnews.bg/zdrave/ucheni-optimistite-zhiveiat-po-dalgo-ot-pesimistite-710099.html", "text": "Проучване в САЩ заключи, че хората, които търсят положителната страна на нещата, живеят по-дълго, съобщава Би Би Си, цитиран от БГНЕС.Оптимистите по-лесно контролирали емоциите си и в по-голяма степен са защитени от ефектите на стреса.Положително настроените хора имали значително по-голям шанс да “достигнат изключително дълголетие”, казват изследователите, като имат предвид възраст от 85 години и повече.Изследването сравнило живота и здравето на две групи хора – 70 000 жени, участващи в проучване на здравето на медицинските сестри и 1500 мъже, участващи в програма за изучаване здравето на ветераните от армията.Общото им здравословно състояние било оценявано, както и нивата им на оптимизъм.Жените и мъжете, които имали положително отношение към събитията в живота им, регистрирали с 11 до 15 процента по-дълъг живот.Досега не се знае много за това как това, което учените наричат “позитивни психологически фактори” влияе върху здравето и продължителността на живот.“Фантазирането за бъдеще, в което всичко се е наредило добре може да повиши нивата на оптимизъм.”, казва преподавателката по психиатрия в Бостънския университет Люина Лий, която е участвала в изследването.Професор Брус Хууд от университета в Бристол казва, че резултатите потвърждават това, което се знае за ползите от ползите от положителното мислене.“Оптимистите се справят със стреса по-добре и избягват повторното преживяване на негативните събития в живота.”, казва Хууд.“Стресът се отразява на имунната система. Това може да означава дори, че оптимистите се справят по-добре с инфекциите.”, добавя професора.", "date": "2019.08.27", "title": "Учени: Оптимистите живеят по-дълго от песимистите"}
{"url": "https://offnews.bg/politika/manolova-nastoia-borisov-da-spre-targ-s-kojto-betonat-otiva-na-plazha-710126.html", "text": "Омбудсманът Мая Манолова настоява да бъде спряна продажбата на имот от около 20 декара на Министерството на отбраната, който се намира на 200 метра от морския бряг край Созопол.Днес общественият защитник се срещна с граждани, притеснени, че на едно от малкото небетонирани оазиси по Черноморието ще се строи.Според нея става дума за защитена територия, на която природата е запазена в своя автентичен вид.Тя каза още, че Министерството на отбраната трябва да спре търга, насрочен за 4 септември.", "date": "2019.08.27", "title": "Манолова настоя Борисов да спре търг, с който бетонът отива на плажа Градина (видео)"}
{"url": "https://offnews.bg/obshtestvo/ministar-valchev-poiska-da-se-slozhi-kraj-na-chastnite-kursove-za-podg-710093.html", "text": "Министърът на образованието поиска да се сложи край на провеждането от частна фирма на курсове за подготовка за прием в Софийската математическа гимназия. В писмо от 22 август до директора на училището Антоан Тонев министър Красимир Вълчев не възразява срещу провеждането им, но настоява това да прави самата СМГ, а не частната фирма \"СМГ учители\" ООД. Първо, защото частната фирма печели на гърба на училището - във фирмата преподават учители по математика от СМГ и именно по тази причина напливът към нея от курсисти е толкова голям. Второ, защото - по думите му - фирмата \"нерегламентирано приватизира\" името СМГ.Ето какво се казва в писмото, изпратено в контекста на извършената от МОН проверка, с копие от което OFFNews разполага:Писмото завършва с ултиматум: \"При несъобразяване с препоръката ще сезираме финансово-контролните органи\".", "date": "2019.08.27", "title": "Министър Вълчев поиска да се сложи край на частните курсове за подготовка за СМГ"}
{"url": "https://offnews.bg/turizam/ruskite-turisti-obrashtat-grab-na-balgaria-710106.html", "text": "Българинът пътува повече в чужбина това лято в сравнение с миналогодишното, показват данни на националната статистика от днес. Намалява обаче интересът на чужденците към родината ни. Особено видим е отливът на руснаците.БългаритеПътуванията през юли са 779.5 хил., със 7.2% повече от юли 2018 г. Увеличение има към: Великобритания (с 11.4%), Румъния (11.2%), Турция (8.4%), Германия (8.1%), Гърция (6.9%), Република Северна Македония (4.8%), Испания (4.5%), Австрия (3.8%). Намаляват пътуванията не към Италия (с 3.8%), Сърбия и Нидерландия (по 2.3%).Най-много са пътуванията към Турция (181.3 хил.), Гърция (160.7 хил.), Германия (71.5 хил.), Румъния (69.8 хил.), Сърбия (37.3 хил.), Република Северна Македония (34.9 хил.), Италия (27.7 хил.), Австрия (23.5 хил.), Обединено кралство (21.9 хил.) и Испания (19.3 хил.).Най-големият дял пътувания зад граница са тези в категорията \"други\", тоест с цел гостуване, обучение,  посещение на културни и спортни събития. Те са 40.7%. На второ място са почивките и екскурзиите - 39.7%. Командировките са трети с 19.6%.ЧужденцитеПо-малко чужденци са избрали България това лято. Най-голямо е намалението на руснаците - гостувалите у нас са с 15.7% по-малко от дошлите у нас миналия юли.Общо посещенията на чужденци у нас през юли са 2 083.1 хил., т.е. с 3.2% под тези от юли 2018 г. Намалението при гостуванията с цел почивка и екскурзия е 6.2%. Увеличават се командировките и пътуванията към България в графата \"други\", съответно с 1.7 и 0.4%. Транзитните преминавания през страната са 26% (542.5 хил.) от всички посещения на чужденци в България.От дошлите у нас чужденци 60.1% са граждани на ЕС. Тази година те са с 5.2% под миналогодишния им брой. Повече са британците - с 21%, ирландците - с 19.1%, унгарците - с 6.5%, румънците - с 6.1%, испанците - с 3.5%, французите - с 1.6%. По-малко посещенията на чехи - с 13.9%, германци - с 12.9%, поляци - с 11.6%, гърци - със 7.6% и др.Със своите -15.7% руснаците водят класацията с намалението на чужденците от \"други европейски страни\".Преобладават посещенията с цел почивка и екскурзия - 55.5%, следвани от тези с други цели - 36.7%, и командировките - 7.8%.От посетилите страната ни чужденци най-много са гражданите на: Румъния - 314.3 хил., Турция - 212.3 хил., Германия - 204.1 хил., Гърция - 128.5 хил., Украйна - 127.5 хил., Руската федерация - 115.5 хил., Полша - 106.1 хил., Обединеното кралство - 87.7 хил., Сърбия - 72.4 хил., Чешката република - 60.5 хиляди.", "date": "2019.08.27", "title": "Руските туристи обръщат гръб на България"}
{"url": "https://offnews.bg/futbol/avstralijski-natcional-pristigna-v-sofia-za-pregovori-s-tcska-710114.html", "text": "ЦСКА е близо до привличането на нападателя на австралийския национален отбор Томи Юрич, твърдят колегите от \"dsport.bg\".28-годишният футболист е в София, където трябва да премина медицински прегледи. Ако всичко е наред с тях, то той ще подпише договор с \"червените\".Юрич има хърватски корени. Той е свободен агент и ще излезе без пари на българския клуб. През последните 3 сезона нападателят е играл за Люцерн, но след края на миналия сезон е освободен.Юрич започва кариерата си в Хърватия, където играе за Локомотива и Интер Запрешич. След това преминава в австралийските Уестърн Сидни Уондърърс и Аделаида.Играл е и за холандския Рода. За Австралия Юрич има 41 мача и 8 гола.", "date": "2019.08.27", "title": "Австралийски национал пристигна в София за преговори с ЦСКА"}
{"url": "https://offnews.bg/zdrave/samnenia-za-meningit-pri-6-godishno-dete-v-targovishte-710113.html", "text": "Регионалната здравна инспекция (РЗИ) в Търговище съобщава за вероятен случай на менингит при дете. Лечението на 6-годишния пациент вече започнало в многопрофилната болница. Ако бъде потвърден, това ще е първият случай на менингоенцефалит за годината в Търговищко, допълни за БТА Тодорина Филева, старши инспектор в дирекция \"Надзор на заразните болести\" в здравната инспекция.Пациентът е родом от Омуртаг, но живее тук само през летните месеци. Иначе семейството му работи в Белгия.Детето се почувствало зле на 22 август. Прието е с висока температура, зачервено гърло, последвали припадък и гърч. Клиничната картина насочва медиците към диагнозата менингоенцефалит.Взети са проби за допълнителни изследвания. Резултатите от Националната референтна лаборатория трябва да са ясни до дни. Ако бъде потвърдена диагнозата, семейството на детето ще бъде изследвано за положителност, каза още Филева.", "date": "2019.08.27", "title": "Съмнения за менингит при 6-годишно дете в Търговище"}
{"url": "https://offnews.bg/kultura/izlozhba-na-muzeia-na-vtorata-svetovna-vojna-v-gdansk-gostuva-na-voenn-710101.html", "text": "На 29 август (четвъртък) от 18.00 часа в Националния военноисторически музей на ул. „Черковна“ 92 в София ще бъде открита документалната изложба „Борба и страдание. Поляците по време на Втората световна война“. Тя е подготвена от Музея на Втората световна война в Гданск, Полша.Изложбата е посветена на 80-годишнината от избухването на световния конфликт, започнал с германското нахлуване в Полша на 1 септември 1939 г. при Вестерплате, където е изграден мемориал – част от Музея на Втората световна война.В документи и снимки изложбата проследява разказа за преживяното от поляците, попаднали в желязната хватка на две мощни военни сили – Германия и СССР, и представя свидетелства за борбата с тоталитарните режими, за заслугите на войниците и цивилното население в отстояването на независимостта и победата на Съюзническите сили.Изложбата „Борба и страдание. Поляците по време на Втората световна война“ се организира в сътрудничество между Посолството на Република Полша, Музея на втората световна война в Гданск, Полския културен институт и Националния военноисторически музей. Тя е част от събитията, с които НВИМ отбелязва 80-годишнината от началото на военния конфликт и може да бъде разгледана до 20 септември.", "date": "2019.08.27", "title": "Изложба на Музея на Втората световна война в Гданск гостува на Военноисторическия музей"}
{"url": "https://offnews.bg/112/politciata-vav-varna-izdirva-28-godishnia-ivan-jordanov-710111.html", "text": "Полицията във Варна издирва 28-годишния Иван Йорданов.За последно той е забелязан в гориста местност край с. Любен Каравелово, общ. Аксаково, където е бил на палатка с приятели.Съобщението за изчезването му е подадено в полицията в неделя в 19,40 ч. Близките му са обяснили, че не са го виждали от около 4,00 ч. на същия ден.Младият мъж е висок около 180 см., със слабо телосложение, къса кестенява коса и брада. Лицето му е продълговато, очите - кафяви.Бил е облечен със синя тениска и къси панталони. Носил е зелено горнище и е бил обут с маратонки.В понеделник служители на ОД МВР – Варна, с помощта на служебно куче, служители от РД ПБЗН и служители то горското стопанство в с. Любен Каравелово са претърсили района, в който за последно е бил забелязан Иван. В момента група от над 40 служители на ОДМВР, служители от горското стопанство и граждани отново извършват претърсване.Полицията призовава  гражданите, които имат информация за местонахождението на Иван Йорданов да позвънят на телефон 112 или да подадат сигнал в най-близкото поделение на МВР.", "date": "2019.08.27", "title": "Полицията във Варна издирва 28-годишния Иван Йорданов"}
{"url": "https://offnews.bg/futbol/johan-krojf-be-ovekovechen-sas-statuia-na-kamp-nou-video-710109.html", "text": "Легендата на Барселона и холандския национален отбор Йохан Кройф ще посреща всички, които посещават стадион \"Камп Ноу\".Статуята на футболната икона издигната пред митичното съоръжение на каталунците, като официалното й откриване се състоя снощи.Синът на легендата Жорди Кройф имаше честта да покаже монумента, който е с височина 3,5 метра и тежи 1500 килограма.Произведението на изкуството е на холандката Кори Амерлан ван Нийкерк и е вдъхновено от периода на Кройф като капитан на Аякс.Бронзовата статуя посреща феновете на футбола със слогана \"Излез и се забавлявай\" (на испански език: \"Salid y Disfrutad\").Тази вечер също ще бъде посветена на покойния Йохан Кройф. В края на деня официално ще бъде открит новият стадион \"Йохан Кройф\", който ще е дом на дублиращия тим на Барса и на женския отбор на каталунците.", "date": "2019.08.27", "title": "Йохан Кройф бе овековечен със статуя на Камп Ноу (видео)"}
{"url": "https://offnews.bg/kultura/rezhisiorat-martin-skorseze-shte-bade-pocheten-s-nagrada-kark-daglas-710116.html", "text": "Режисьорът Мартин Скорсезе ще стане 14-ият носител на наградата \"Кърк Дъглас\" на Международния филмов фестивал в Санта Барбара, съобщава ЮПИ.Скорсезе ще бъде почетен с отличието за цялостни постижения в киното на 14 ноември в рамките на специална проява извънфестивала. Следващото 35-о издание на филмовата проява в Санта Барбара ще бъде организирано между 15 и 25 януари 2020 г.Наградата \"Кърк Дъглас\" е кръстена на легендарния актьор, който е и неин първи носител. С почетния приз са удостоявани също Джуди Денч, Уорън Бийти, Джейн Фонда, Джесика Ланг, Форест Уитакър, Робърт де Ниро, Майкъл Дъглас, Харисън Форд, Куентин Тарантино, Ед Харис, Джон Траволта. Миналата година отличието беше присъдено на Хю Джакман.", "date": "2019.08.27", "title": "Режисьорът Мартин Скорсезе ще бъде почетен с награда 'Кърк Дъглас'"}
{"url": "https://offnews.bg/medii/noshtnite-ptitci-slizat-ot-ekrana-na-bnt-710103.html", "text": "Дългогодишното предаване за култура на БНТ1 \"Пиано бар \"Нощни птици\" слиза от екран и от есента няма да се излъчва.Новината не бе официално съобщена от БНТ, която наскоро обяви други промени в програмата - падат предаванията \"Стани богат\" и \"Спортисимо\", а \"Бързо, лесно, вкусно\" продължава с намален наполовина бюджет.Вестта за спряното предаване нa водещата Искра Ангелова се появи първо в . Последваха реакции от хора на културата и зрители, а БНТ не я опроверга.\"Естествено, че ме е яд, защото бях част от \"Нощни птици\" 14 години, но съм бесен, че всичко свършва така безславно и то заради прищявката на един човек, който ще докара БНТ до духовен фалит\", написа във фейсбук профила си музикантът Петко Славов.Певицата Вяра Пантелеева, също част от екипа, реагира носталгично:\"Приключват ни... Нямат нужда от \"нощни птици\", защото културата не е нужна на новите властници!!!\", написа Петър Писарски от група \"Атлас\". \"Омръзна ми! Ужасно ми омръзна само с тъга да си припомняме за поредното \"свалено\" предаване, което показваше тлеещия културен живот в загиващата ни държава!!! Най-смисленото представяне на група АТЛАС в медия...\", добавя той.OFFNews потърси за коментар генералния директор на БНТ Емил Кошлуков. Той заяви, че не е негова работа да коментира промени в програмната схема и че БНТ ще обяви обновената си програма съвсем скоро.\"Нощни птици\" е външна продукция. По неофициална информация мотивът са съкращенията в разходите на БНТ, която е в остра финансова криза. По-рано този месец бе закрит целият отдел за връзки с обществеността на телевизията. Така бе прекъснат официалният канал, по който медиите могат да зададат въпросите си. Сега съобщенията от националната телевизия се изпращат до редакциите от отдел \"Маркетинг\", а при опит за обратна връзка по имейл той бива препращан на няколко адреса и накрая се връща като недоставен.", "date": "2019.08.27", "title": "'Нощните птици' слизат от екрана на БНТ"}
{"url": "https://offnews.bg/sviat/pochina-ferdinand-pieh-patriarhat-na-porsche-kojto-prevarna-volkswag-710115.html", "text": "На 82 г. почина Фердинанд Пиех - патриархът на Porsche, който превръща Volkswagen от борещ се за оцеляване производител на автомобили в компания от световен мащаб.Пиех е внук на пионера в производството на спортни коли и на модела Beetle на Volkswagen Фердиданд Порше.Той е издъхнал в неделя в Розенхайм, Бавария, а кончината му оповести съпругата му. \"Съпругът ми ... почина внезапно и неочаквано на 25 август - казва Урсула Пиех - след живот, белязан от страстта към колите\".Пиех колабирал в ресторант в Розенхайм пред очите на съпругата си Урсула. Починал в болница.Роденият във Виена Пиех е брилянтен машинен инженер, който ръководи VW от 1993 до 2002 г., преди да оглави надзорния съвет на компанията. Пиех започва кариерата си за \"Порше\" през 60-те години на миналия век, след което, през 1972 г., се прехвърля в Audi - част от групата на \"Фолксваген\", а автомобилът се превръща в достоен конкурент на Mercedes-Benz и BMW и благодарение на нововъведенията - дело на Пиех, сред които олекотените алуминиеви конструкции, първите TDI двигатели, първата по рода си 4х4 система в лек автомобил (Quattro).Оглавява VW през 1993 г. и за 9 години превръща загубата на компанията в размер на 1 милиард евро в 2.6 милиарда евро печалба. Империята се разширява и вече включва Seat, Skoda, Bentley, Audi, Porsche, Bentley и Ducati, както и камионите MAN и Scania.През 1969 г. Пиех обявява пистовия модел Порше 917, най-бързата кола, произвеждана в Германия. Този модел печели 24-те часа на Льо Ман през 1970 и 1971 г. Наследниците на 917, Порше 936, 956 и 962 също печелят известното състезание, но това става, след като Фердинанд Пиех се е скарал с братовчед си Фердинанд Порше и не участва в проектите.Пих стои и зад феноменалния успех на Ауди Куатро в Световния рали шампионат. Това е първият модел със задвижване на четирите колела, който влиза в света на ралитата през 80-те. Оттогава това се превръща в печелившата формула за всички производители.Оттегля се от управленските постове във \"Фолксваген\" през 2015 г. Шест месеца по-късно започва \"Дизелгейт\". Установява се, че компанията е програмирала милиони автомобили така, че чрез манипулация да бъдат преодолени тестовете за вредни емисии и избухва огромен скандал. След оттеглянето си Пиех продава по-голямата част от дяловете си в компанията на брат си Ханс Мишел. Пиех запазва 14,7% от собствеността на \"Порше\" (около 1,1 милиарда евро).", "date": "2019.08.27", "title": "Почина Фердинанд Пиех: патриархът на Porsche, който превърна Volkswagen в световен гигант"}
{"url": "https://offnews.bg/obshtestvo/stolichna-obshtina-globi-pst-grup-185-hil-lv-za-remonta-na-gradinkit-710123.html", "text": "За първия етап от проекта за възстановяване и обновяване на Централна градска част – зона 4, е издаден акт 15. На строителя се налага максималният размер на санкцията на този етап – 185 610 лв. за недобре извършени дейности. Това каза зам.-кметът по транспорт на София Дончо Барбалов. Проектът за Зона 4 включва ул. \"Московска\" (от ул. \"Г.С. Раковски\" до ул. \"Дунав\"), градината \"Св. Кл. Охридски\" , вкл. тротоар по бул. \"В. Левски\" до спирката на тролеите пред Художествената академия, и градината \"Кристал\". За етап 2 от зона 4 е възложено препроектиране по реда на чл. 154 от ЗУТ поради промени във вертикалната планировка и водоотвеждането на територията.Етап 2 включва пространството между ул. \"Раковски\", ул. \"Московска\", пл. \"В. Левски\", бул. \"В. Левски\", бул. \"Цар Освободител\" , пл. \"Народно събрание\" и ул. \"6 септември\".", "date": "2019.08.27", "title": "Столична община глоби ПСТ Груп 185 хил. лв. за ремонта на градинките Кристал и пред СУ"}
{"url": "https://offnews.bg/bojni/diontej-uajldar-shte-podhodia-spokojno-no-shte-nokautiram-fiuri-710118.html", "text": "Световният шампион на WBC в тежката категория на професионалния бокс Дионтей Уайлдър разкри, че ще подходи спокойно и ще нокаутира Тайсън Фюри в евентуалния реванш между двамата.Американецът прати на два пъти в нокдаун Циганския крал, когато за първи път се срещнаха през декември миналата година, но това се оказа недостатъчно, за да го победи.\"Ще бъда по-спокоен, този път няма да бързам. Ще го нокаутирам, но просто ще го направя по по-спокоен и по-драматичен начин.Определено реваншът ще се проведе. Със сигурност. Очаквам го с нетърпение, надявам се неговият екип също да го очаква с нетърпение.Точно както първата среща, която беше вълнуваща, и втората ще бъде не по-малко вълнуваща. Затова с нетърпение очаквам реванша, ентусиазиран съм за него.Знам, че преди този двубой ни предстоят други предизвикателства, залагам колана си срещу Луис Ортис. Това ще е поредния рискован двубой, в който ще рискувам титлата си.Но когато го преодолея, това ще ме направи още по-добър боец и ще направя битката с Тайсън Фюри още по-интересна\", каза Уайлдър.", "date": "2019.08.27", "title": "Дионтей Уайлдър: Ще подходя спокойно, но ще нокаутирам Фюри"}
{"url": "https://offnews.bg/ikonomika/demokratichna-balgaria-vlastta-tajno-dogovaria-darzhavni-garantcii-za-710125.html", "text": "Властта тайно договаря държавни гаранции за АЕЦ „Белене“, което означава скъп ток за гражданите за десетки години, се казва в позиция на извънпарламентарното обединение \"Демократична България\".Демократите заявяват, че са крайно обезпокоени от намеците на управляващите за затваряне на „АЕЦ Козлодуй“ и половината българска енергетика, за да се създаде изкуствено място за „Белене“.Трите партии припомнят, че нито една от големите европейски компании не е кандидат за инвеститор и че няма нито един кандидат-инвеститор от така наречените западни страни. Демократите обявяват и че очакват особена строгост и внимание от страна на ЕК, която тепърва трябва да започне процедура по нотификация (даване на съгласие).Предвид сеизмичните рискове и новото европейско законодателство в тази област, смятаме, че е напълно възможно ЕК да изрази негативно отношение, което ще означава, че междувременно са пропилени нови стотици милиони за сметка на данъкоплатеца, посочват от Демократична България.Обединението настоява и всички оценки по процедурата да се извършват от „АЕЦ Козлодуй“ ЕАД, а не от НЕК ЕАД, защото последната нямала необходимата компетентност в ядрени проекти.От Демократична България настояват за спиране на процедурата и всички харчове до изпълнението на следните условия:", "date": "2019.08.27", "title": "Демократична България: Властта тайно договаря държавни гаранции за АЕЦ Белене"}
{"url": "https://offnews.bg/zdrave/iglite-za-tatuirane-mogat-da-predizvikat-alergii-710102.html", "text": "Метални частици от иглите за татуиране могат да мигрират в човешкия организъм и да предизвикат алергии, сочат резултатите от международно изследване, съобщава Франс прес, цитирана от БТА.\"Частици хром и никел от иглите за татуиране мигрират към лимфните възли - увериха авторите на изследването. - Никелът и хромът от иглите могат да предизвикат реакции, свързани със свръхчувствителност, и следователно могат да играят роля за алергиите вследствие на татуиране. Свързаните с татуирането нежелани реакции на организма станаха често срещани.\"Използваните пигменти са редовно споменавани, за да се обяснят алергии вследствие на татуирането, но за пръв път става въпрос за ролята на иглите на татуировчиците. Това няма нищо общо с евентуална липса на хигиена, а с механичен феномен, свързан с употреба на съдържащо титанов диоксид мастило за татуиране, но не и на карбоново черно мастило.Учените отбелязаха, че точното въздействие на татуировките върху здравето все пак не може да бъде преценено. В изследването са участвали специалисти от Германския федерален институт за оценка на риска, няколко университета в Германия и европейския синхотрон в Гренобъл. Резултатите от изследването са публикувани в Particle and Fiber Toxicology.", "date": "2019.08.27", "title": "Иглите за татуиране могат да предизвикат алергии"}
{"url": "https://offnews.bg/obshtestvo/osem-mikrorajona-na-liulin-bez-voda-dnes-spirat-ia-v-tcelia-zh-k-izt-710066.html", "text": "\"Софийска вода\" предупреждава за спиране на водоподаването в някои столични райони за извършването на планирани ремонти.Без вода ще останат в ж.к. \"Люлин\" - 1-ви, 2-ри, 3-ти, 6-и, 7-и, 8-и, 9-и и 10-и микрорайон.Причината е ремонт на уличен водопровод.Вода няма да има от 9 до 21 часа.Вода няма да има и в кв. Овча купел, на улица \"Киевска\" от 8 до 20 ч. Там ще се ремонтира уличен водопровод.Тя ще бъде спряна и в ж.к. \"Лозенец\", на улиците \"Минзухар\" и \"Плачковица\" - от ул. \"Кораб планина\" до ул. \"Минзухар\". Там ще се ремонтира спирателен кран. Водоподаването ще бъде спряно от 9:30 до 19:30 ч.Вода няма да има и в целия ж.к. \"Изток\" от 9:30 до 16:30 ч. заради ремонт на уличен водопровод.", "date": "2019.08.27", "title": "Осем микрорайона на Люлин без вода днес, спират я в целия ж.к. Изток и в още 2 квартала на София"}
{"url": "https://offnews.bg/obshtestvo/slanchevo-i-goreshto-temperaturite-stigat-36-gradusa-na-sianka-710067.html", "text": "Днес времето ще е слънчево и горещо. В следобедните часове ще има временни увеличения на облачността. Ще продължи да духа слаб до умерен източен вятър. Максималните температури ще са между 31° и 36°, в София - около 31°.Над планините ще бъде слънчево, след обяд с купеста облачност, но само на отделни места ще превали краткотраен дъжд. Ще духа умерен вятър от изток-североизток. Максималната температура на височина 1200 метра ще е около 24°, на 2000 метра - около 17°.Над Черноморието ще бъде слънчево. Ще духа до умерен североизточен вятър. Максимални температури на въздуха: 28°-31°. Температурата на морската вода е 26-27°. Вълнението на морето ще бъде 2 - 3 бала.", "date": "2019.08.27", "title": "Слънчево и горещо, температурите стигат 36 градуса на сянка"}
{"url": "https://offnews.bg/sviat/brazilia-otkaza-pomoshtta-na-g-7-za-borba-s-pozharite-v-amazonia-710081.html", "text": "Бразилското правителство обяви, че ще отхвърли помощта, предложена от Г-7 за борба с горските пожари в Амазония, предаде Би Би Си. „Благодарим, но може би тези средства са по-подходящи за залесяване на Европа“, заяви началникът на президентската канцелария Оникс Лорензони и допълни, че Бразилия би могла да научи всяка нация как да пази собствените си гори.Френският президент Еманюел Макрон, който беше домакин на срещата на върха на Г-7 , която приключи в понеделник - заяви, че може да бъде отпусната сума, равна на 22 милиона долара.Бразилските власти не обясниха защо отказват парите. Но президентът Жаир Болсонаро обвини Франция, че третира Бразилия като колония. Според него Европа преувеличава опасността. Според Макрон кризата е международна, а \"домът ни гори\". Министърът на отбраната на Бразилия обаче твърди, че пожарите в Амазония не са извън контрол. Фернандо Азеведо е Силва уверява, че 44 хил. войници са борят с пожарите и екопрестъпления Амазония.В същото време, Бразилия прие предложението на Израел да изпрати свой самолет за борба с огнената стихия. Страната не отхвърля и помощта на Чили и Еквадор, които обещаха материална помощ и огнеборци.", "date": "2019.08.27", "title": "Бразилия отказа помощта на Г-7 за борба с пожарите в Амазония"}
{"url": "https://offnews.bg/tenis/grigor-dimitrov-se-spravi-s-andreas-sepi-v-parvia-krag-i-prodalzhava-n-710084.html", "text": "Най-добрият ни тенисист Григор Димитров започна с победа турнира от Големия шлем US Open. Българинът се наложи над италианеца Андреас Сепи с 6:1, 6:7(2), 6:4, 6:3.Двубоят продължи 2 часа и 42 минути. В него преобладаваха грешките - Сепи направи 43 непредизвикани, а Гришо - 54. Разликата дойде от големия брой печеливши удари за българина - 54 спрямо 29.В първия сет Григор бе перфектен и се наложи с 6:1. След почивката поведе бързо с 2:0, но Сепи направи пробив на нула и изравни 2:2. Българинът отново взе подаването на съперника при 5:4, но не успя да затвори и втория сет и се стигна до тайбрек. Там Сепи поведе с 4:0 и затвори с крайното 7:2 точки.Третият сет започна по сценария от първия. Димитров поведе с 3:0, а след това пропусна и шанс за втори пробив. Сепи се възползва и съумя да изравни за 4:4. Все пак Гришо пак проби и реализира седмия си сетбол за 6:4. Последната част бе решена в самия край - Григор проби решително за 5:3.Това беше първият дуел между двамата.Във втория кръг на турнира той ще срещне Борна Чорич или Евгени Донской.С победата от тази нощ българинът подобри постижението си от миналата година, когато беше спрян на старта от шампиона от 2016 година Стан Вавринка. Най-доброто класиране на Димитров в турнира е достигане до 1/8-финалите.", "date": "2019.08.27", "title": "Григор Димитров се справи с Андреас Сепи в първия кръг и продължава напред в US Open"}
{"url": "https://offnews.bg/zdrave/lekari-ot-aleksandrovska-shte-preglezhdat-bezplatno-v-12-obshtini-710117.html", "text": "Над 2000 безплатни, специализирани медицински прегледи ще извършат специалистите от Александровска болница през август и септември, съобщи БНР.Ще бъдат обхванати 12 общини от тютюнопроизводителните райони в Благоевград, Кърджали, Силистра и Хасково. Лекарите ще разчитат на мобилна диагностична апаратура. Прегледите са част от поредното издание на програмата „Забавно лято, грижовна есен“.Програмата се реализира за пета поредна година. От стартирането й досега в нея са се включили над 7000 души.Фондация „Направи добро - Александровска“ е партньор на инициативата.", "date": "2019.08.27", "title": "Лекари от Александровска ще преглеждат безплатно в 12 общини"}
{"url": "https://offnews.bg/sviat/putin-i-erdogan-se-sreshtat-dnes-710086.html", "text": "Руският президент Владимир Путин ще се срещне днес с турския си колега Реджеп Ердоган в Москва. Срещата ще се проведе ден, след като Ердоган заяви, че Турция е готова \"много скоро\" да изпрати свои войски в Северна Сирия, за да гарантира сигурността на границите си, информира БТА. Насилието в Идлиб лиши от практически смисъл постигнатото през септември между Русия и Турция споразумение за създаване в провинцията на буферна зона.Турски военен конвой бе атакуван миналата седмица в Северозападна Сирия, въпреки че Москва бе информирана за маршрута му, заяви турското министерство на отбраната.Анкара работни успоредно със Съединените щати за създаването на зона на сигурност в близост дограницата си със Сирия. Турция миналия месец купи руски системи за противовъздушна отбрана С-400, като по този начин провокира възмущението на партньорите си в НАТО, припомня ДПА.", "date": "2019.08.27", "title": "Путин и Ердоган се срещат днес"}
{"url": "https://offnews.bg/sviat/johnson-johnson-sa-okazvali-natisk-nad-lekari-da-predpisvat-opiati-710082.html", "text": "Рекордна глоба за Johnson & Johnson постанови съдия в Оклахома в понеделник, предават световните агенции. Американската холдингова компания за производство на лекарства и др. с над 250 дъщерни дружества в цял свят ще трябва да плати над $572 милиона, защото е оказвала натиск над лекари да предписват болкоуспокояващи лекарства, които водят до пристрастяване, като е омаловажавала риска. Действията - според щатски прокурори - са довели до разрастването на кризата с опиати в САЩ, наричана и \"епидемия\". През последните близо две десетилетия (1999-2017) тя е довела до смъртта на близо 400 хил. души, посегнали към свръхдоза.572 -те милиона трябва да послужат за справяне с проблема.Веднага след обявяването на решението от съдия Тад Балкман, наричано \"повратно\" от \"Джонсън и Джонсън\" обявиха, че ще обжалват.Съдебното решение е първото от хилядите заведени дела срещу производители на лекарства, водещи до пристрастяване, и техни дистрибутори.По-рано тази година Оклахома постигна споразумение с други два производителя на лекарства, които ще платят съответно 270 млн. и 85 млн. долара, оставяйки \"Джонсън и Джонсън\" сама пред съда.В съдебния иск щатът Оклахома настоя, че години наред компанията е провеждала агресивна рекламна кампания, с която е преувеличила ефективността от болкоуспокоителните и е омаловажила риска от пристрастяване.Вестник „Вашингтон пост“ съобщи, че над 40 щати се готвят за подобни съдебни дела.", "date": "2019.08.27", "title": "Johnson & Johnson са оказвали натиск над лекари да предписват опиати: в повратно решение съд постанови рекордна глоба"}
{"url": "https://offnews.bg/politika/balgaria-shte-napravi-vsichko-vazmozhno-da-se-stigne-do-brekzit-sas-sd-710139.html", "text": "България ще направи всичко възможно да се стигне до Брекзит със сделка, което ще бъде добре за всички.Това е заявил министър-председателят Бойко Борисов в телефонен разговор с премиера на Обединеното Кралство Великобритания и Северна Ирландия Борис Джонсън.Борисов е отбелязал, че има много български граждани, които живеят в Обединеното Кралство и същевременно много британци живеят в нашата страна - това обогатява двете общества.\"Изключително доброто сътрудничество в сферата на сигурността\" е била основната тема на телефонния разговор между българския премиер и Борис Джонсън, поставен е акцент върху \"големия брой успешни съвместни операции в борбата срещу престъпността и наркотрафика.\"Британският премиер е поздравил \"министър-председателя Бойко Борисов за управлението на държавата и за резултатите от европейските избори\", твърдят от българската правителствена пресслужба.Джонсън е отправил покана към Борисов да посети Обединеното кралство.Българският министър-председател също е поканил британския си колега да посети страната ни.", "date": "2019.08.27", "title": "България ще направи всичко възможно да се стигне до Брекзит със сделка"}
{"url": "https://offnews.bg/futbol/balakov-povika-dvama-braziltci-za-machovete-s-anglia-i-republika-irlan-710124.html", "text": "Селекционерът на българския национален отбор по футбол Красимир Балъков обяви разширения състав на България за предстоящата европейска квалификация срещу Англия на 7 септември и приятелския двубой срещу Република Ирландия три дни по-късно.Към вече повиканите 11 състезатели, играещи зад граница, бяха добавени 14 представители на Първа лига, с което общият брой футболисти, очаквани на лагер в Национална футболна база \"Бояна\" на 1 септември, става 25.Сред имената се отличават тези на Марселиньо и Вандерсон, който за първи път е повикан за представителния отбор на България, както Васил Панайотов и Даниел Младенов. Николай Бодуров също е повикан.Причината за по-големия списък е неясното функционално състояние на някои от играчите, които ще преминат обстойни изследвания с медицинския щаб на националния отбор в София.По лично решение на селекционера Балъков в представителния тим не попада нито един футболист от младежкия национален отбор, стартиращ важен квалификационен цикъл в началото на септември.\"Смятаме, че тези играчи са бъдещето на българския футбол и евентуалното им класиране на голямо първенство е от фундаментално значение за развитието им, затова и предпочитаме да им дадем възможност да бъдат в максимално силен състав\", аргументира избора си Балъков.По повод повиквателната за защитника на ЦСКА Николай Бодуров, специалистът заяви: \"Наясно съм, че нарушавам правилото, което сам поставих – а именно, че ще разчитам единствено на онези, които играят редовно в клубовете си. Считам обаче, че с огромния си опит и влиянието си в съблекалнята, Бодуров е незаменима част от националния отбор. Решението е изключително и само мое и единствено аз нося отговорност за него\".Пламен Илиев (Лудогорец), Мартин Луков (Локомотив Пловдив), Христо Иванов (Етър), Георги Терзиев (Лудогорец), Кристиан Димитров (Ботев Пловдив), Антон Недялков (Лудогорец), Николай Бодуров (ЦСКА-София), Иван Горанов (Левски), Даниел Младенов (Етър), Васил Панайотов (Черно море), Кристиян Малинов (ЦСКА-София), Вандерсон (Лудогорец), Галин Иванов (Славия), Марселиньо (Лудогорец).Те се присъединяват към вече обявените Страхил Попов (Касъмпаша), Георги Пашов (Арарат), Васил Божиков (Слован Братислава), Георги Сърмов (Кемниц), Ивелин Попов (Ростов), Георги Костадинов (Арсенал Тула), Георги Миланов (Фехервар), Николай Димитров (Урал), Божидар Краев (Жил Висенте), Кирил Десподов (Каляри) и Симеон Славчев (Карабах).Лагер-сборът на България \"А\" стартира в неделя, 1 септември, като селекционерът Балъков ще даде пресконференция в 11:30 ч. в Амфитеатралната зала на Национална футболна база \"Бояна\".В четвъртък, 5 септември, от 18:00 ч., трима футболисти от тима ще се срещнат с медиите, а съставът заминава за Лондон с чартърен полет в 09:00 ч. на 6 септември, където в 16:30 местно време Красимир Балъков ще даде пресконференция, а в 17:00 е официалната тренировка, която ще бъде открита за медиите в първите си 15 минути.", "date": "2019.08.27", "title": "Балъков повика двама бразилци за мачовете с Англия и Република Ирландия"}
{"url": "https://offnews.bg/kultura/apolonia-2019-lilia-abadzhieva-igrae-v-sobstvenia-si-spektakal-zasht-710133.html", "text": "Спектакълът \"Защото на мама така ѝ харесва\" безспорно е едно от най-зрелищните театрални събития за последната година. Представлението се играе на сцената на Театър \"Възраждане\" и се радва на нестихващ интерес. Затова и селектирането му за Аполония 2019 не бе изненадващо.Изненадата обаче е друга - Лилия Абаджиева сменя ролите съвсем буквално и слиза от режисьорския си стол, за да участва в собствения си спектакъл.Пиесата \"Защото на мама така ѝ харесва\" през една преувеличена, комедийна оптика ни дава да разберем, че мнимият ни живот ни отдалечава от същностния или от този, който копнеем да имаме.В аристократичната къща на фамилия Джанутри в Бергамо семейството се е събра всеки месец, за да почете паметта на Салваторе, най-малкия син на госпожа Мария. Непрежалила загубата на единия от синовете си, Мария (Мариана Жикич) като по неписан закон събира останалите си деца на вечеря, за да си спомнят за загиналия при катастрофа Салваторе (Боян Младенов). Всички от фамилия Джантури спазват правилото, защото… на мама така ѝ харесва. Но идва тайнствен непознат, който разкрива лъжата, в която живеят всички.\"Важно ли е изобщо дали сме истински или копия? Не плачем ли, не се ли смеем по същия начин като онези, които бихме искали да бъдем? Нима звездите ще достигнете и не e ли все едно дали обичате или лъжи изричате?\", са само част от въпросите, които Лилия Абаджиева поставя. \"Щастлив съм, че Лилия Абаджиева режисира моя творба!\" - това сподели авторът на пиесата Жолт Пожгаи, след като беше зрител на представлението в Театър Възраждане. Щастливци са и всички, които ще гледат Лилия Абаджиева под режисурата на Лилия Абаджиева на 4 септември, 18.30 часа, Читалище Отец Паисий, Созопол. Билети .", "date": "2019.08.27", "title": "Аполония 2019: Лилия Абаджиева играе в собствения си спектакъл 'Защото на мама така ѝ харесва'"}
{"url": "https://offnews.bg/112/sobstvenikat-na-potroshenoto-zavedenie-v-sofia-sled-tri-dni-razbrah-710087.html", "text": "Софийски градски съд решава днес дали да остави в ареста обвиняемите за на 12 август, сред тях и Красен Кръстев, съдружник на собственика и сочен за поръчител на нападението. Емануил Лазаров, собственик на заведението \"Бесо\", разкри по бТВ, че три дни след погрома е разбрал за входирани документи в Търговския регистър, с които се цели да му отнемат бизнеса. Той бе категоричен, че не е имал намерение случилото се да бъде скрито от МВР и обясни, че е бил подведен от управителя на заведението, че е подаден сигнал на полицията. Той разказа, че барманите са сигнализирали на СОТ и оттам са попитани дали да се изпратят патрулки. Думата патрулки е станала причина за объркването, обясни Емануил Лазаров.На въпрос дали познава мъжете, потрошили заведението, той отговори, че най–вероятно те са част от клиентите. По думите му, чрез тях той е получил послание, което е предадено на органите на реда.Лазаров разкри и как съдружникът му е искал да го измами. Той обаче отказа да назове името на партньора си и обясни, че то е известно на МВР и обществото.Бизнесменът уточни, че той и съдружникът му са в период на раздяла, но никога не е предполагал, че така ще се развият нещата. Емануил Лазаров разкри, че със съдружника му са заедно от над 10 години, част от семейството му е и е кръстник на децата му. Бизнесменът потвърди, че се страхува, както за живота си, така и за семейството си и сподели, че има съпруга и три деца.", "date": "2019.08.27", "title": "Собственикът на потрошеното заведение в София: След три дни разбрах, че искат да ми откраднат бизнеса"}
{"url": "https://offnews.bg/zdrave/vzimat-li-se-rushveti-v-obshtinskite-bolnitci-710089.html", "text": "\"В общинските болници няма как да се вземат пари под масата за лечение\", заяви пред БНР председателят на Сдружението на общинските болници д-р Неделчо Тотев по повод изнесените данни от управителя на Националната здравноосигурителна каса д-р Дечо Дечев, че доплащаме 4 милиарда лева на болниците.„Може би има единични случаи, не казвам, че няма, няма как да няма. Но ако ти поискаш от пациент пари - говоря от позицията на лекар, работещ в общинска болница, пациентът ще каже: \"Вместо да давам, аз ще ида в областна, частна болница или някъде другаде\", където се предполага, че ще му бъде оказано на по-високо ниво и истинска помощ. Няма как да се случи това нещо\", добави д-р Неделчо Тотев.Той заяви, че е имал възможност да изслуша интервюто на управителя на НЗОК д-р Дечо Дечев, в което са били казани „всеизвестни истини“, но категорично не е съгласен с твърдението, че в държавните и общинските болници се дават най-много пари под масата.Според д-р Тотев общинските болници са в „неравностойно положение във всяко отношение“ и може би хроничното недофинансиране подтиква персонала в тях да иска пари под масата.Припомняме, че интервю пред bTV, управителят на НЗОК д-р Дечев заяви, че част от кешовите плащания (въпросните 4 млрд. цитирани по-горе) в здравните заведения са директни плащания към самия лекар, каквато практика съществува в някои държавни, общински и университетски болница. Затова той настоява в базовия пакет услуги, които ще получават пациентите, конкретно да бъде разписано какво включва клиничната пътека.", "date": "2019.08.27", "title": "Взимат ли се рушвети в общинските болници?"}
{"url": "https://offnews.bg/futbol/holmar-ejolfson-izzhiviah-mnogo-truden-period-gotov-sam-za-novi-bitk-710088.html", "text": "Холмар, най-накрая направи завръщането си на терена. Олекна ли ти?- Да, беше невероятно. Бе много емоционално за мен да видя посрещането на публика­та - беше затрогващо, стопли ми се сърцето. Късметлия съм, че през цялото време феновете бяха търпеливи и разбираха ситуацията. Същото бе и с хо­рата в клуба. Благодарен съм им за това. Щастлив съм да бъда отново на терена. Нямам тър­пение да дойдат следващите мачове, а аз да играя повече.10 месеца - почти толкова време отсъстваше. Какво ти минаваше през главата в то­зи период, трудни времена ли бяха?- Да, определено бяха труд­ни, а аз преминах през няколко стадия. Първият бе моментът на контузията и дните до опе­рацията - изпитваш болки, не можеш да ходиш. След това дойде интервенцията. Аз бях сам в Барселона, нямаше какво да правя, семейството ми бе далеч. През първия месец след операцията ми бе много труд­но. После се прибрах в Исландия. Имах изготвена програма, през която да премина, вече идваше по-лесното. Започнах да рабо­тя много. По пет-шест часа на ден тренирах, за да започна да си връщам силата в крака. Така минаха следващите два месеца - не бих казал, че бяха леки, но по-скоро бяха рутинни. Всеки ден бе едно и също. Различното бе прогресът. Когато започнеш да чувстваш такъв, си истински щастлив, ставаш пак позитивен. Taкa дойдоха май и юни -време, в което наистина се по­чувствах добре. Тогава вече за­почнах истински тренировки. А най-трудното сякаш бе през юли - вече бях стартирал под­готовка с отбора, готвех се наравно със съотборниците си. Но се появиха проблеми с пателата (б.а. - сухожилие) ми - след това разбрах, че това е нещо обичайно за подобни травми. Тогава не ми бе лесно - иска ти се да си на игрището, но ти казват, че трябва да ча­каш поне още месец. Мога да кажа, че точно в този момент ми бе най-тежко - хем си поч­ти готов, хем изпитваш болки и не трябва да рискуваш.Имаше ли психологическа спирачка за завръщането ти?- Трудно е да се каже. Чув­ството през първите няколко месеца след контузията е ужас­но. Защото се чувстваш така, както кракът ти. Казваш си: \"Та аз едва ходя, как ще съм спо­собен да играя пак\". Тези мисли не минават лесно. Тръгват си с течение на процеса. Колкото повече оздравяваш, толкова по-силен и по-важното - по-уве­рен, се чувстваш. Сега, когато съм на терена, не мисля за кон­тузията. Естествено, притес­нявам се отново да не получа такава, но не и когато съм на игрището - не се пестя, не из­бягвам единоборствата. Но е истина, че в главата ти има психологическа битка в начало­то. Сега съм наред и готов за футболни битки.Представям си как дъще­ричката ти тича около теб, а всъщност не можеш да я хва­неш... (в този момент тя при­тичва покрай него.)- (Смее се.) Така е. Имаше пе­риод, в който тичаше по-бързо от мен...Как намираш новия Левски?- Наистина е нов за мен, но мисля, че всичко е за добро. Сме­нена е голяма част от персона­ла, дори съблекалните са нови. Всичко е малко по-различно. Но не съм аз човекът, който ще го­вори за политиката на клуба. Предпочитам да стоя настра­на от тези неща. Мястото на играча е на терена. Той трябва да се концентрира върху това да си върши работата и да бъ­де добър в мачовете. Но от това, което виждам, че се случ­ва - всичко е за по-доброто бъ­деще.С прибирането си от Ислан­дия завари не само нов тре­ньорски екип, който след то­ва се смени, но и нови шефо­ве...- Така е. Заварих нов клуб, за­познах се с доста хора. Но сега вече всичко е добре, а и ще ста­ва още по-добре.В защитата на Левски сте исландец, грък - Янис Каргас, и португалец - Нуно Рейш. Как се разбирате?- Не забравяйте, че и Деян Иванов е с нас. Общуваме на ан­глийски. Комуникацията ни е на добро ниво. По-важното е, че има конкуренция между нас, а това е здравословен процес. Ще ви кажа, че сме добри прия­тели и се предизвикваме, бутаме се напред един друг. Това е най-важното за един отбор - да има конкурентна среда, в която хо­рата да израстват, водени от желанието си за игра. Колкото до общуването - българският ми не е достатъчно силен, за да проведа дълъг разговор на него.Игра малко и срещу Локомо­тив Пловдив.- Наистина те са добър тим, но той бе такъв и миналия се­зон. Помните, че ни победиха миналия сезон на \"Лаута\" - пад­нахме с 0:1 и това беше първа­та ни загуба тогава.Как ти се струва конкурен­цията - ЦСКА, Лудогорец, Бе­рое?- За да съм напълно честен -гледал съм в детайли само Бе­рое. В момента са много добри. Това е зрял тим с опитни фут­болисти, които знаят какво е необходимо, за да стигнат до добър резултат. Ще бъдат сил­ни този сезон. Разбира се, също­то се отнася за Лудогорец и ЦСКА - спорът за титлата е ви­наги с тях. Ще видим какво ще се случи на 1 септември (б.р. -мачът с ЦСКА е на 1 септем­ври).Голяма част от кариерата на треньора Петър Хубчев премина в Германия, а ти съ­що имаш опит като играч в тази страна - бил си в Бохум. Намираш ли прилики в подго­товката и тактиката с тези при немците?- Да. От това, което виж­дам, той притежава германски манталитет. Това е много доб­ре. При такива хора има много дисциплина, етика на работа. Трябва да си готов да дадеш всичко от себе си на трениров­ки и мачове. Необходимо е да си концентриран върху това, ко­ето трябва да свършиш. Спо­ред мен той е точно това, от което имахме нужна. Той е чо­век, който държи здраво отбо­ра си. Харесва ми това, което прави.Какво може да постигне Левски в края на сезона?- Винаги се целим в титлата - ще продължим да го правим, въпреки че последните години са трудни за Левски. Длъжни сме да си поставяме тези зада­чи и да ги гоним докрай. Но още е много рано през сезона, дори отборите не са напълно окомплектовани. Нещата могат да се сменят бързо. Ще видим как­во ще се случи до края на пър­венството.Феновете искат да те ви­дят в игра срещу ЦСКА, възможно ли е?- Чувствам се добре, но до срещата има още време. Бих могъл да играя, но първо трябва да попадна в групата за мача. Всичко зависи от треньора.Знаеш, че за феновете то­ва е нещо повече от мач...- Така е, вече го изпитах на гърба си. Преди мача ми казаха, че този мач означава много. Ка­зах им: \"Разбира се, играл съм тук-там срещи, които са важ­ни за привържениците\". Това тук обаче е нещо различно. Удивително е! Може ли да се забра­вят полуфиналите с ЦСКА за ку­пата, когато ги победихме -страст на терена и по трибу­ните. Това са водещите мачо­ве. Атмосферата в тях - зато­ва се играе футбол и затова момчетата мечтаят да ста­нат играчи.Какво намираш за странно в България?- Азбуката (смее се). Точно тя е причината още да не съм научил добре български, защо­то аз искам да се науча да го че­та и пиша, а не само да го гово­ря. Трудно е, когато буквите са доста по-различни от тези, ко­ито познаваш. Но освен това -нищо не ми се струва странно. Напротив - тук ми харесва, на семейството ми също. Дъще­ричката ми ходи на детска гра­дина, съпругата ми обича гра­да. Винаги има какво да правим. През лятото просто се разхож­даме, за да се насладим на хуба­вото време.", "date": "2019.08.27", "title": "Холмар Ейолфсон: Изживях много труден период, готов съм за нови битки"}
{"url": "https://offnews.bg/futbol/ventci-stefanov-otnese-solena-globa-ot-bfs-zaradi-obidite-kam-stefan-a-710120.html", "text": "Дисциплинарната комисия към Българския футболен съюз глоби с 5000 лева президента на Славия Венцеслав Стефанов.Санкцията е за обиди в средствата за масова информация след двубоя в Лудогорец,  В следствие на това правата на съдиата бяха спрени за неопределено време.Припомняме, че тогава Стефанов се изказа остро по адрес на Апостолов.\"Този съдия е срам за българския футбол и за българския парламент! Нали знаете, че му дадоха да прочете нещо, което му бяха написали, и той не успя. Това е един крадец, който няма никакво място в нашия футбол. Не вярвам да изпълнява някаква поръчка, просто е тотален некадърник. Говорим за една обикновена подлога. Нали знаете в болниците под болните на леглата слагат подлоги. Е, този човек е такова нещо. Завършен джендър. Това е положението\", каза Стефанов на полувремето между Лудогорец и Славия.Глоба, но в размер на 200 лева, отнася и треньорът на Левски Петър Хубчев.\"\".", "date": "2019.08.27", "title": "Венци Стефанов отнесе солена глоба от БФС заради обидите към Стефан Апостолов"}
{"url": "https://offnews.bg/futbol/shte-ima-samo-edna-promiana-v-sastava-na-tcska-za-derbito-s-levski-710094.html", "text": "В стартовия състав на ЦСКА за дербито с Левски ще има само една кадрова промяна спрямо двубоя с Дунав, пише \"Тема Спорт\". Един от двамата цент­рални нападатели Али Coy или Тони Уот ще отстъпи мястото си сред 11-те.Вариантите са Люпко Петрович да се върне към схемата 3-5-2 или отново да заложи на такава с чети­рима защитници. В част от двубоите си армейците действаха с трима централ­ни бранители.В зависимост от схемата, която ще избере Люпко за неделя, сред 11-те могат да попаднат Томаш и Соломон-Отабор. Португалският защитник би влязъл дo Занев и Албентоса в сърцето на ариергарда, в случай че ЦСКА играе 3-5-2.Отабор пък би стартирал като дясно крило в схема 4-2-3-1. При то­ва положение Евандро ще е по левия фланг, а Тиаго ще действа като №10.Енрике няма да се завърне в титулярния състав и в дер­бито. Участие в мач №1 в България може да вземе леви­ят бек Брадли Мазику, но по-скоро като резерва.Той се включи за 6 минути в Русе, ка­то пораздвижи играта по фланга. Мазику е в добра кондиционна форма.", "date": "2019.08.27", "title": "Ще има само една промяна в състава на ЦСКА за дербито с Левски"}
{"url": "https://offnews.bg/futbol/trima-balgari-sa-sred-spriaganite-imena-za-nov-trenior-na-ludogoretc-710085.html", "text": "Три са имената, които се спрягат за нов треньор на Лудогорец. Става дума за Димитър Димитров-Херо, Александър Томаш и Николай Киров, твърди \"Тема спорт\".Към момента първият е без работа и може да се завърне в Разград, но при определени условия. Димитров напусна Лудогорец преди малко повече от година.Тогава той бе заменен от Пауло Аутуори. Оттогава отборът бе воден последователно от Антони Здравков, Стойчо Стоев и сега временно от Станислав Генчев.Интерес към Томаш, който е начело на Берое, е заявен още след отпадането от Ференцварош в Шампионската лига. Николай Киров е без работа, след като бе уволнен от Ботев Пловдив след края на сезона.Не е изключен и варинантът новия наставник да бъде чужденец. Легендарният треньор Мирча Луческу може да застане начело на Лудогорец, твърди \"България днес\", позовавайки се на свои източници.Според изданието, румънецът вече е започнал преговори с шефовете на разградчани, но тепърва има доста неща да се уточняват, като специалистът е поискал и допълнителна селекция, ако отборът влезе в групите на Лига Европа.", "date": "2019.08.27", "title": "Трима българи са сред спряганите имена за нов треньор на Лудогорец"}
{"url": "https://offnews.bg/tenis/grigor-kontuziata-v-ramoto-mi-beshe-mnogo-kovarna-no-veche-sam-dobre-710092.html", "text": "Най-добрият ни тенисист Григор Димитров сподели пред колегите от \"Спортал\", че основна причина за добрата му игра в първия кръг на турнира от Големия шлем US Open е здравословното му състояние.Българинът победи Андреас Сепи с 6:1, 6:7(2), 6:4, 6:3, а след двубоя призна, че контузията в рамото му, която получи в началото на годината, е била много коварна и е трябвало да се подходи много внимателно към възстановяването му. \"\", каза Димитров.", "date": "2019.08.27", "title": "Григор: Контузията в рамото ми беше много коварна, но вече съм добре"}
{"url": "https://offnews.bg/politika/gerb-i-sds-podpisaha-sporazumenie-za-mestnia-vot-710091.html", "text": "ГЕРБ и СДС подписаха предизборно споразумение за общо явяване на местния вот. Документът бе парафиран от Бойко Борисов и Румен Христов в присъствието на заместниците им Йорданка Фандъкова и Теодор Петков.  Много се надявам да постигнем договореност за големите знакови общини в България - София, Пловдив, Стара Загора, обясни Румен Христов. Общата ни ценност е Европейската народна партия, заяви Борисов по повод споразумението.Според него \"изборите в София ще бъдат много подли, заради установената практика БСП да се прилепва към някой кандидат\" Какво значи да имаш претенцията да си алтернатива и да не издигаш свой кандидат в голям град, попита лидерът на ГЕРБ.\"Само ако започнем да изброяваме направеното за последните 10 години в София - даже няма да започна с метрото, как изглеждат парковите ни пространства, ремонтите на \"Лъвов мост\", на Телевизионната кула, на Семинарията, Южната дъга. Това е град, в който на практика няма безработица - технопарка, индустриалните зони около София, Кремиковци, Божурище. Да не говорим за училищата, за детските градини, за всичко, което бе изградено.На всичко това се противопоставя един популизъм с обещания за промяна. Те няма какво да променят\", отсече Борисов. С метрото изградихме един подземен град, каза още той. Ако нашите колеги отляво искат да водят битка с нас, да си издигнат кандидат. Не приемам да подкрепят някого в град като София, а за кандидата, ако е успешен, да казват, че е техният, а ако е неуспешен – да бягат от него като дявол от тамян”, заяви Борисов. Така направиха и в \"Младост\" - пък после Кадиев пръв се отказа от Десислава Иванчева. Предлагаме направено срещу популизъм, заяви Бойко Борисов.\"Спомням си по \"Граф Игнатиев\" какви стари трамваи дрънчаха. Всичко беше изкривено. Сега, ако някой се спъне - не че е хубаво, трябва да се поправи, ама то нямаше какво друго, само да се спъваш, спомни си Борисов. Хората искат още повече да се направи, смята Бойко Борисов. ", "date": "2019.08.27", "title": "ГЕРБ и СДС подписаха споразумение за местния вот"}
{"url": "https://offnews.bg/koloezdene/fabio-iakobsen-triumfira-v-chetvartia-etap-na-vueltata-sled-dramatiche-710144.html", "text": "Състезаващият се за отбора на \"Quick-Step\" Фабио Якобсен спечели четвъртия етап от колоездачната Обиколка на Испания, след като изпревари с фотофиниш вчерашния победител Сам Бенет (Bora-Hansgrohe).Холандецът измина 175.5-километровото разстояние от Кулера до Ел Пуч за 04:04:16 часа и успя да триумфира след изключително драматичен финален спринт.Бенет пък може да съжалява, че успехът му се изплъзна, тъй като възстанови позицията си по страхотен начин след грешен завой на кръгово кръстовище.Германецът Макс Валшайд (Sunweb) остана на третото място, докато неговият съотборник Николас Роуч запазва червената фланелка на лидер в общото класиране.Ирландецът има преднина от 2 секунди пред колумбиеца Найор Кинтана от \"Movistar\". Трети на 8 секунди от лидера се движи друг колумбиец – Ригоберто Уран (Education Firtst).Холандецът Стивън Краусвайк от \"Jumbo-Visma\" прекрати участието си във Вуелтата, след като се контузи и не успя да продължи.Утре предстои петия етап от обиколката на Испания. Състезателите ще трябва да изминат 171-километровото трасе между Лелиана и Астрономическата обсерватория в Аркос де лас Салинас.", "date": "2019.08.27", "title": "Фабио Якобсен триумфира в четвъртия етап на Вуелтата след драматичен финален спринт"}
{"url": "https://offnews.bg/politika/ivan-kostov-gotvi-se-provokatcia-s-moeto-ime-po-vreme-na-predizbornat-710083.html", "text": "За подготвяна провокация, в която е замесено името на бившия премиер Иван Костов и семейството му, предупреди самият той в ефира на bTV тази сутрин. По думите му \"скандалът\" трябва да избухне по време на предизборната кампания за местния вот и основа за нея е приключила ревизия на Националната агенция за приходите (НАП).\"След две данъчни ревизии екип на НАП стигна до абсурдното твърдение, че мои и на съпругата ми пари не са наши. А ние сме ги декларирали пред Сметната палата, оповестени са пред медиите и никога не са предизвиквали проблем\", заяви Костов.Става въпрос за декларирани 262 хил. лева на Елена Костова и 235 хил. лева на Иван Костов, които са били управлявани от инвестиционен фонд, чийто произход е спестявания и с които семейството е купило земя в Добруджа.На проверяващите данъчни са били предоставени договорите за превеждането на парите във фонда, този фонд е показал пред тях как са се движили тези средства, но \"въпреки че е предоставил и автентичните платежни нареждания, въпреки че е дал обяснения пред НАП, че това са наши пари\", преведени на дружеството като заем - заключението след ревизията е, че те не са на сем. Костови.Тези 15 документа по безспорен начин показват, че тези пари са наши, а ревизията, без да установи важни факти и обстоятелства, реши да ни обложи с данъци в особено големи размери - казва бившият министър-председател. Това ще даде възможност на прокуратурата, че започва следствие, смята Костов и обясни защо прогнозира, че всичко това ще се случи по време на предизборната кампания за вота, насрочен за 27 октомври.\"Последният доклад на данъчната ревизия излиза в средата на август. Сроковете за възражение отвеждат цялата история в средата на изборната кампания. Това прави връзката между моя личен проблем и изборната кампания - каза Иван Костов. То ще даде възможност на прокуратурата да дейнства срещу човека, за когото те са убедени, че стои зад Демократична България и протестите срещу избирането на господин Гешев за главен прокурор.\"Според него тезата на прокуратурата е, че \"тези, които възразяват на прокуратурата за нейните слабости, са престъпници\".\"Тъй като съм свързан с тази политическа формация, очевидно това е връзката, която ще бъде търсена.\"Иван Костов призова изпълнителният директор на НАП Галя Димитрова и заместникът ѝ да се запознаят с изнесените от него факти и \"да не позволят данъчната агенция да бъде използвана за политически цели в предизборната кампания\", \"да не обслужват кампания на прокуратурата\".Той увери, че ще бъдат водени дела и е убеден, че прокуратурата ще ги загуби.Твърдението, че Костов стои зад протестите срещу номинацията на Иван Гешев бившият премиер коментира така: \"Прокуратурата е убедена, че аз стоя зад организацията на протестите, а аз нямам нито възможност, нито сили за това\".\"Не съм против Гешев, срещу никоя персона не съм\" - увери Костов и обясни, че проблемът не е личност, а незавършената реформа в съдебната система, в \"сталинската\" конституция, във факти, сред които невъзможността главният прокурор да бъде разследван.Тази незавършеност на реформата \"пречи България да влезе в Шенген, в Европейската парична система\" и това няма да се случи, ако не бъдат защитени правата на европейските граждани и съдебната система не функционира.Той обяви, че не се страхува от проверките, защото \"накрая прокуратурата ще загуби тия дела и ги губи\", а и защото \"фактите са упорито нещо, не могат да бъдат заобиколени\". Но те могат да бъдат представени по абсурден начин, както беше направено с двама министри от Реформаторския блок - на отбраната и на външните работи, припомни Иван Костов.Попитан кой от предстоящите два избора е по-важен - на кметове и общински съветници или на главен прокурор - той безспорно отличи този за главен прокурор.\"Изборът на нов главен прокурор е по-важен от местните избори, защото там трябва да бъде човек, който е с позиции в полза на това да се изпълнят всички препоръки, които европейските институции отправят към България\", посочи той. Според него, в същото време, концепцията на Гешев за прокуратурата, е притеснителна. \"Тази концепция не е това, което се очаква от европейските институции\", коментира Костов.Според него мониторингът над страната ни трябва да продължи, докато съдебната реформа бъде завършена.Костов се обърна също задочно към Гешев с въпроса на какво основание нарича целия преход \"криминален\" и посочи, че \"той е извършен под наблюдението на международните финансови институции, на ЕС\".  \"Всички реформи са правени и по съвети и под контрола на много авторитетни международни институции. Такова обвинение отива директно към европейските институции, към международните финансови институции. Не може да се слага такъв етикет.\"Относно местните избори и  пред Йорданка Фандъкова, Костов заяви, че \"Маркет линкс\" е сред 4-те най-достоверни социологически агенции, тя има над 80% от достоверността на най-достоверната \"Алфа Рисърч\". Тоест това, което те казват, трябва да се погледне сериозно. Те не са агенция, която бута напред резултатите на БСП\", заяви той.Помолен да оцени работата на кабинета \"Борисов 3\", Костов заяви, че ситуацията е благоприятна, а икономиката ни е много силна \"и, едновременно с това, не се вижда как ще се постигнат националните цели\".Той определи изпращането на бившия шеф на антикорупционната комисия (КПКОНПИ) Пламен Георгиев за консул във Валенсия като очевидното му скриване от обществеността в България, но предупреди, че това действие може да доведе до конфузна ситуация, каквато вече е имало, но по отношение на българския президент.", "date": "2019.08.27", "title": "Иван Костов: Готви се провокация с моето име по време на предизборната кампания"}
{"url": "https://offnews.bg/volejbol/volejbolistkite-ni-pobediha-gartcia-i-zapaziha-shansove-za-1-8-finalit-710141.html", "text": "Женският национален отбор по волейбол на България победи категорично Гърция с 3:0 (25:22, 25:17, 25:17) в четвъртия си мач от предварителна група А на европейското първенство, игран пред около от 500 зрители в зала \"Ататюрк\" в турската столица Анкара.Така, родните представителки, водени от Иван Петков, записаха първи успех в груповата фаза и съхраниха шансовете си за продължаване напред на 1/8-финали в надпреварата.След този успех \"лъвиците\" са на четвърто място във временното класиране с 1 победа, 3 загуби и 4 точки. Със същият актив е и тимът на Финландия, но скандинавките заемат пета позицияс по-лошо геймово съотношение.За да продължат напред във втората фаза, волейболистките на България се нуждаят от задължителна победа над Финландия с 3:0 или 3:1 гейма.Двубоят е в последния ден от груповата фаза, на 29 август, от 17:00 ч. Същевременнонастоящият европейски и световен шампион Сърбия трябва да победи Гърция с 3:0 или 3:1 гейма. Мачът между двата тима е утре, 28 август.Българските националки излязоха с мотивация и настроение, като показаха стабилни изяви и доминираха в първите две части. В началото на третата част гъркините се опитаха да се противопоставят, като през по-голямата част от гейма бяха близо до нашите в резултата.В решителните минути обаче, при 20:17 в наша полза, волейболистките ни направиха серия от точки, като дръпнаха в резултата и затвориха гейма с разлика, а с това спечелиха и мача с чиста победа.", "date": "2019.08.27", "title": "Волейболистките ни победиха Гърция и запазиха шансове за 1/8-финалите на европейското"}
{"url": "https://offnews.bg/zdrave/koj-ima-pravo-da-sastavia-dieti-710100.html", "text": "Законодателни промени, предложени за обществено обсъждане от Министерство на здравеопазването, предвиждат  с диететика и лечебно гладуване да се занимават само специалистите с медицинско образование.Промените предизвикаха спорове между диетолозите и добилите популярност в последните години нутриционисти.Нутриционистите настояват да се диференцират дейностите, които те могат да извършват, от чисто медицинските.Пред bTV председателят на Сдружението на нутриционистите Яна Данаилова отрече колегите й да работят с болни и да предписват диети.Според проф. Божидар Попов, председател на Българското дружества по хранене и диетика, нутриционистите нямат потенциала да се занимават с диететика.\"Недопустимо е хора, които нямат никакво отношение към медицинската професия, да практикуват диететика. Ежедневно се сблъскваме с гафове на псевдонутриционисти. Ние обираме негативите“, заяви професорът.Според Яна Данаилова колегите й не изготвят диети, а само дават насоки за здравословно хранене – колко време да се накисва чията, с каква мазнина да се обработва храната, как да се приготвя броколито.", "date": "2019.08.27", "title": "Кой има право да съставя диети"}
{"url": "https://offnews.bg/politika/radev-kam-borisov-stiga-intrigi-shefat-na-nso-ima-dobro-predlozhenie-710138.html", "text": "\"Генерал Дяков е изключително стойностен професионалист и човек. Получи много добро предложение за работа след толкова много години в системата за сигурност. Нямам право да го задържа\".Това коментира днес пред журналисти в Гълъбово президентът Румен Радев, след като беше попитан каква е истината за напускането на началника на НСО ген. Данчо Дяков и за възникналото напрежение между институциите.\"Необяснимо и недопустимо обаче е нахвърлянето на премиера на президентската институция без повод и с измислени доводи. Притеснително за всички ни е, че премиерът очевидно губи самообладание\", каза Румен Радев.Държавният глава добави, че \"решаването на тежките проблеми, пред които е изправена най-бедната държава в ЕС, изисква силно лидерство и реални действия, а не самохвалство и скалъпени интриги с цел бягство от отговорност.\"Президентът е в Гълъбово по случай тържественото отбелязване на 50-годишнината на града.В отговор на въпрос за изнесената информация за силното замърсяване на въздуха в града президентът заяви, че \"това системно обгазяване означава или че държавата е слаба и не може да изпълни контролните си функции, или зависимост от частни корпоративни интереси.\"", "date": "2019.08.27", "title": "Радев към Борисов: Стига интриги. Шефът на НСО има добро предложение за работа и не мога да го задържа"}
{"url": "https://offnews.bg/kultura/tejlar-suift-e-golemiat-pobeditel-na-mtv-video-music-awards-video-710097.html", "text": "Поп звездата Тейлър Суифт спечели наградата на „MTV Video Music Awards“ (MTV VMA) в най-престижната номинация за видео на годината. 29-годишната Суифт спечели награда за видеото към песента „You Need To Calm Down“.36-ата церемония по присъждане на награди за песни и видеоклипове се проведе в „Prudential Center“ в Ню Джърси, съобщава БГНЕС. За награда в тази категория претендираха и и нейната сънародничка Ариана Гранде за „Thank U, Next“, британският рапър 21 Савейдж (с истинско име Шая Бин Авраам-Джоузеф) с клип към песента „A Lot“, певецът Били Айлиш с клип към песента „Bad Guy“, Джонас Брадърс с клип към песента „Sucker“, както и рапърът Лил Нас X (с истинско име Монтеро Ламар Хил) с клип към песента „Old Town Road“.Наградата „Песен на годината“ беше връчена на рапъра Лил Нас X за видеото към песента „Old Town Road“.Победата в тази номинация не отиде при канадския рапър Обри Дрейк Греъм (Дрейк) за песента „In My Feelings“, нито при Ариана Гранде, Джонас Брадърс или Лейди Гага и Брадли Купър за „Shallow“ или пък при Суифт за „You Need To Calm Down“. Суифт обаче взе реванш и бе призната за най-добра в категорията „Видео за доброто“.17-годишната Били Елиш спечели наградата в категорията „Най-добър млад изпълнител“. Награди бяха връчени и на американските диджеи The Chainsmokers и поп певицата Биби Рекс (най-добър танц), южнокорейските групи БТС и „Хелси“ (най-добър K-поп), Гранде и поп дуото от Питсбърг „Сошъл Хаус“ (песен на летния сезон).Миналата година певицата Камила Кабело спечели наградата за видео на годината с видеоклип към песента „Хавана“. Освен главната награда, тя успя да се сдобие и със статуетка в категорията „Най-добър артист на годината“.Наградите „MTV Video Music Awards“ са създадени от MTV Music Channel през 1984 г., превръщайки ги в една от най-престижните награди за създаването на видео клипове. Нейните лауреати традиционно се награждават със статуетки под формата на астронавт в скафандър със знаме, върху което е изобразено логото на канала.", "date": "2019.08.27", "title": "Тейлър Суифт е големият победител на 'MTV Video Music Awards' (видео)"}
{"url": "https://offnews.bg/kultura/stefan-danailov-ako-padna-duhom-po-dobre-da-si-varvia-vrashtam-se-n-710090.html", "text": "\"Аз се чувствам много добре. Ако знаете как съм се чувствал преди това - след тъпото си падане и потрошаване и още по-тъпото си поведение да не се обадя на доктора. Когато му се обадих, му казах „Идвам”, а отидох два дни след разговора. Това беше най-голямата тъпотия. Такава болка да не дава Господ никому да се случва”, сподели пред Нова телевизия Стефан Данаилов.Точно два дни, към 40 часа, бях вкъщи с болки, защото „Ум робува, ум царува, ум патки пасе”. Реших, че ми е неудобно, няма как да ме свалят по асансьора, аз не мога да ходя. Ти не си в естествено състояние. Аз не бях на себе си. Пък и аз малко се държа лошо с моите хора, каквото кажа, това става. Всички ме попитаха: „Ама как няма да отидеш?”. Казах: „Няма да отида”. Психически не бях готов. Това ми беше оправданието.Аз съм в такъв етап, в който живея с любовта на хората. Ще ти кажа защо. Аз играя на сцената и то доста спектакли в много части на България. Аз усещам и виждам какво е отношението на тези хора към мен, чувствата, които питаят. Аз сигурно щях да се изненадам, ако нямаше интерес от случката с Ламбо. Но не може да не те зарадва това, че интересът и доброто чувство, желанието да ти помогнат кой с каквото може - независимо от ранг, политически пристрастия. Това е радостно нещо\", убеден е Данаилов.\"Човешко е да паднем духом. Нямам време да падам духом. Аз съм на 76 години. Ако падна духом, по-добре да си вървя. Така че никакво намерение нямам да падам духом. Ще скачам, ще падам, ще съм на линия.Къде отиваме без чувство за хумор. Един хумор ни остана. Нещо ме е наказало да ми се случи това, за да се случи нещо по-добро с мен. Аз никога не съм бил мързелив човек, известен съм с това, че съм работлив. Но това нежелание да се движа, да бъда Ламбо, особено след като ме удари Паркинсон... Това възмути всички приятели, казаха, че е срамота, а аз им казах да си гледат работата. Имам чувството, че това беше знак отгоре, че ми дават последен старт за нещо по-ново. Тук вече трябва много напрежение, много желание, амбиция, за да стана човекът, който съм бил. Макар и стар. Тази леност трябва да изчезне. Трябва да дишам въздух, трябва да ходя. Сега бях на морето 20-тина дена и имам една хубава тераса 17 метра, а съм отишъл един единствен път от единия до другия край, да си видя цветята. Един единствен път. Истината е, че аз падах много пъти през тези две години. Все падам, падам, падам и се отървавам. Казах си, че това е поради моята физическа култура и пластични възможности. Що за пластична възможност?! Така се праснах този път, че направо се счупих. Краката ми заиграха от гадния Паркинсон. Залюлях се и бум като торба с картофи\", разказва актьорът.\"Как дали съм сигурен, че се завръщам на сцената? Аз се завръщам!\", категоричен е Ламбо.", "date": "2019.08.27", "title": "Стефан Данаилов: Ако падна духом, по-добре да си вървя. Връщам се на сцената!"}
{"url": "https://offnews.bg/sviat/balgarin-e-ubit-na-ostrov-rodos-710143.html", "text": "37-годишен българин е убит при сбиване във вторник сутринта на гръцкия остров Родос, съобщава БНР.В сбиването са участвали четирима мъже. По информация на вестник \"Катимерини\" жертвата и негов 38-годишен полски приятел са нападнати от 53-годишен грък и украинец на 52 г.След като са били разтървани, нападателите се върнали с бухалки, а украинецът е нанесъл смъртоносен удар на българина с нож.Полицията твърди, че кавгата е започнала за дреболия. Нападателите са задържани.", "date": "2019.08.27", "title": "Българин е убит на остров Родос"}
