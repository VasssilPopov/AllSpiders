{"url": "https://offnews.bg/politika/borisov-ne-e-pobedil-makron-a-grizhlivo-go-e-zavil-s-odeialo-i-e-preg-681991.html", "text": "Не съм съгласен, че сме победили президента Макрон. Когато бяха в София, до два и половина през нощта с президента Макрон и с канцлера Меркел сме обсъждали тази тема: кое ни притеснява и какви загуби ще понесем.Така премиерът Борисов коментира , с което бяха  удовлетворени исканията на българските превозвачи. Изказването си Борисов направи на Летище София, след завръщане от В нашето голямо европейско семейство не стават нещата с чукане по масата и с изхвърляне какво ще стане и какво няма да стане. Начинът, по който се гарантира успех, това е диалогът, убеждението, работата, заяви премиерът.Ако някой си мисли, че може да пребори Франция, Германия, Австрия, Холандия заедно, значи е наивник на средна възраст, констатира той.Президентът даже с едни одеяла ги завихме, накрая каза:  Аз му казах: разказа Борисов.Той отбеляза, че всички европейски депутати са положили максимални усилия да привлекат хора, които да ни подкрепят в комисията.Не мога да пропусна и Жан-Клод Юнкер и еврокомисарят по транспорт, които, когато ги поканихме, на мига дойдоха в София, срещнаха се с превозвачите, каза още премиерът.", "date": "2018.06.04", "title": "Борисов не е победил Макрон, а грижливо го е завил с одеяло и е преговарял"}
{"url": "https://offnews.bg/sviat/razsledvat-za-koruptcia-nachalnika-na-kabineta-na-makron-681974.html", "text": "Началникът на кабинета на френския президент Еманюел Макрон е разследван за корупция, съобщи АФП.Разследването срещу Алексис Колер е предприето от френската антикорупционна прокуратура, а поводът - връзките на Колер с италианския корабен гигант Ем Ес Си (MSC). Проверява се работата му в икономическото министерство от 2012 до 2016 г. Тогава той бе високопоставен служител там, а през последните две години от периода Колер - шеф на кабинета на Макрон. Тогава настоящият държавен глава на Франция беше министър.Националната прокуратура за финансови престъпления ще проверява дали Колер е бил в конфликт на интереси спрямо MSC.Неговата майка е братовчедка на Рафаела Апонте, чийто съпруг Джанлуиджи основава „Средиземноморска корабна компания“ (MSC) през 1970 г. и я прави глобален лидер в превоза на контейнери и круизни пътувания.Връзката пръв разкри френският сайт . Публикациите са в основата на жалбата, подадена от групата Anticor миналия петък.От кабинета на Макрон нарекоха подозренията срещу Колер „напълно неоснователни“.\"Алексис Колер доброволно ще изпрати на прокурорите всички документи, които показват неговото уважение към закона по време на професионалния му път\", се казва в изявление на президентството.Колер напуска икономическото министерство на Франция през 2016 година и се присъединява към MSC като негов финансов директор, но продължава да работи за кампанията на кандидат-президента Макрон в свободното си време.Завършилият елитният Институт за политически науки в Париж, където е следвал и Макрон, Колер получава висшия пост в президентския дворец през май 2017 г. Той е познат с близките си лични отношения с президента и е описван като \"последният човек, с когото Макрон говори през нощта и първия, на когото говори сутрин\" от неназован от медията сътрудник, който познава и двамата.", "date": "2018.06.04", "title": "Разследват за корупция началника на кабинета на Макрон"}
{"url": "https://offnews.bg/ikonomika/tiradzhiite-iskat-da-izlezem-ot-es-ako-bade-udaren-biznesat-im-681968.html", "text": "Родните тираджии ще настояват за излизането на България от ЕС, ако бъдат гласувани предложенията на френския президент Еманюел Макрон, които ги задължават шофьорите да спят в хотели и да се връщат у нас веднъж на всеки две седмици.Според него предложенията за компромисни текстове от българска страна не се приемат от Франция, Германия, Белгия и Холандия и въпреки всички компромиси се отива към приемане на рестриктивни мерки без оглед на мнението на голяма част от държавите в ЕС.Арабаджиев посочи, че евродепутатът Ангел Джамбазки е инициирал действия за провеждане на протест в Брюксел.В 17 часа българско време да бъдат гласувани мерките в ЕК. Евродепутатът Андрей Новаков заяви, че е направено всичко възможно:Новакове категоричен, че, ако бъдат приети мерките, предложени от Еманюел Макрон, това ще бъде катастрофа за българския бизнес:", "date": "2018.06.04", "title": "Тираджиите искат да излезем от ЕС, ако бъде ударен бизнесът им"}
{"url": "https://offnews.bg/ikonomika/do-dni-zavarshva-remontat-na-22-km-ot-magistrala-trakia-i-razshireniet-681977.html", "text": "До 15 юни ще завърши ремонтът на 22-километровия участък от магистрала „Тракия“ между Пловдив и Стара Загора. Това съобщи при посещението си в Шумен днес министърът на регионалното развитие и благоустройството Николай Нанков. В отговор на въпрос на представители на медиите той информира, че в същия срок ще приключи и изпълнението на проекта за разширяване на пътя Бургас – Слънчев бряг в участъка Поморие – Ахелой и обходния път на Ахелой.До 21-22 юни ще завърши ремонтът на 10 км от АМ „Хемус“ в района на с. Невша, за да се осигури нормалното преминаване през най-активния туристически сезон. Дейностите там ще продължат през есента. По магистралата се ремонтират три тежки съоръжения, като работата по мостовете „Ечемишка“ и „Витиня“ е по основите им. През тази година ще бъдат ремонтирани и още няколко пътни трасета в Област Шумен – около 30 км по преминаващи през Никола Козлево участъци и 12 км между Нови пазар и разклона за с. Енево, който е алтернативен на магистралата, информира регионалният министър.До края на месец юли може да стартира частично строителството на участъка между пътните възли „Буховци“ и „Белокопитово“ на АМ „Хемус“. По цялата дължина на трасето работа ще започне най-късно през месец септември. До тогава ще се провеждат процедурите по отчуждаване на засегнатите от строителството имоти, каза министърът и допълни, че до година и шест – седем месеца изграждането на тези 16,3 км ще бъде завършено.Нанков напомни, че чрез проведените до момента процедури срокът за завършване на цялата магистрала е съкратен до началото на 2024 г. В момента се строят 9,3 км от Ябланица към п.в. „Боаза“, които ще са готови до година и 4 месеца. Почти готов е проектът за 52-та км до разклона Ловеч-Плевен, където с преработката му на бюджета ще бъдат спестени около 200-300 млн. лв. Тръжните процедури ще стартират през есента на тази година. Така от 2019-та нови 52 км от „Хемус“ могат да бъдат в строеж, като срокът за завършване ще бъде отново около 1 година и 7-8 месеца.Той подчерта, че въвеждането на този по-справедлив модел няма да доведе до повишаване на цените на винетките, а с по-високи такси ще бъдат натоварени тежкотоварните автомобили, които рушат повече инфраструктурата. Освен това по-големият ресурс ще позволи извършването на повече пътни ремонти.", "date": "2018.06.04", "title": "До дни завършва ремонтът на 22 км от магистрала Тракия и разширението на пътя Бургас-Слънчев бряг"}
{"url": "https://offnews.bg/politika/zaplahite-na-vitceto-simeonov-kam-medii-sa-publichni-no-e-tajna-zavel-681962.html", "text": "Отправянето на заплахи от висши държавници към медии вече се оказва официална политика.Това става ясно от отговор на запитване на OFFNews, изпратен от администрацията на Министерския съвет. С него е отказан достъп до информация, касаеща това има ли заведени искове срещу медии от вицепремиера Валери Симеонов, който в края на миналата година официално се закани да съди журналисти. На 7 октомври 2017 година с официално съобщение правителствената пресслужба разпространи позиция на Симеонов, с която той  си. В нея той се оплака от \"публична екзекуция\" и приписване на престъпления, които той не е извършил. Симеонов настоя за \"незабавно извинение\" от Нова телевизия, bTV, БНТ и БНР. Ако това не бъде направено, той се закани да потърси правата си по съдебен път. Повод за позицията му беше обществената реакция след , в което той отправи недвусмислена бележка за празния стол на бившата тв водеща Анна Цолова, обръщайки се към нейния колега Виктор Николаев. Малко преди това в същото студио подобен коментар отправи и депутатът от ГЕРБ Антон Тодоров, който по-късно беше отстранен от поста му в парламента.За разпространената позиция от пресслужбата на МС тогава обясниха, че това е станало по настояване на Симеонов, тъй като обвиненията от медиите към него били отправени в качеството му на вицепремиер. Няколко месеца по-късно става ясно, че личните намерения на Симеонов да съди медии от обществена информация сега вече са еволюирали до частно-правни, каквито всъщност са били винаги. В този смисъл отказът на Министерския съвет да даде отговор на въпросите има ли заведени дела срещу медии, срещу кои медии и на каква стойност са заведените искове, е напълно логичен и основанията за това са описани в Закона за достъп до обществена информация (ЗДОИ). На същото основание обаче правителството не би трябвало да официализира позицията на Симеонов.В отговора на МС се посочва: Нещо повече. От администрацията дори заключават, че информацията по постановени актове по конкретни съдебни дела (каквато не е искана от редакцията на OFFNews) не представлява обществена информация и може да бъде предоставена единствено по реда на съответния процесуален закон - в случая НПК.С отказа да предостави информация администрацията на правителството поставя двойни стандарти като първоначално официализира частни отношения, разпространявайки позиция от името на вицепремиера, а след това отказва да \"отчете\" изпълнението на тези намерения.", "date": "2018.06.04", "title": "Заплахите на вицето Симеонов към медии са публични, но е тайна завел ли е дела"}
{"url": "https://offnews.bg/medii/moskva-osadi-ukrainski-zhurnalist-na-12-godini-zatvor-za-shpionazh-681978.html", "text": "Градският съд в Москва е осъдил на 12 години затвор украинския журналист Роман Сушченко за шпионаж, съобщи АФП.Присъдата ще бъде обжалвана, съобщи защитникът на осъдения.Държавното обвинение поиска 14 години лишаване от свобода за журналиста. Процесът се гледаше при закрити врата заради секретния статус.Сушченко е обвинен, че е умишлено е събирал класифицирана информация за въоръжените сили на Русия, а теч на такава информация може да доведе до заплаха за сигурността на страната.Журналистът се обяви за невинен.Сушчнко е работил за информационната агенция Ukrinform от 2002 г. насам, а от 2010 е бил техен кореспондент във Франция. Според агенцията той отишъл в Москва по личен въпрос и бил задържан при пристигането си. Работодателят му го определя като човек с неопетнена професионална репутация.", "date": "2018.06.04", "title": "Москва осъди украински журналист на 12 години затвор за шпионаж"}
{"url": "https://offnews.bg/turizam/angelkova-proveri-ima-peshehoden-dostap-do-plazh-koral-681979.html", "text": "Експерти на Министерството на туризма направиха инспекция на морски плаж Корал със съдействието на община Царево. Проверката е по разпореждане на министър Николина Ангелкова и е по повод сигнал, че няма пешеходен достъп до ивицата, съобщиха от ведомството ѝ. При инспекцията на място беше установено, че до плажа за природосъобразен туризъм „Корал“ има два пешеходни достъпа, единият от които минава през общински път. Има възможност за пешеходно преминаване и през частния терен, като собствениците на имота увериха, че през летния сезон няма да възпрепятстват туристите да преминават пеша, за да стигат до плажа.Предстои още една проверка с ръководството на РДНСК гр. Бургас.Според регламентите на Закона за устройство на Черноморското крайбрежие (ЗУЧК) задължително трябва да бъде подсигурен пешеходен достъп до всички морски плажове и за Корал изискването е спазено.Проверките за спазване на правилата за управление и стопанисване на морските плажове вече започнаха. Тази година контролът как концесионерите и наемателите изпълняват договорите си ще бъде още по-силен, за да бъде осигурена безопасна почивка на туристите.", "date": "2018.06.04", "title": "Ангелкова провери: Има пешеходен достъп до плаж Корал"}
{"url": "https://offnews.bg/kultura/hammerfall-s-kontcert-v-sofia-prez-esenta-681975.html", "text": "Култовата метъл банда Hammerfall ще има концерт в София на 26 октомври, съобщиха организаторите от BGTSC. Бандата ще е тук като част от турнето си „ReBuilt To”. То обхваща Северна Америка и източните страни на Европа и е продължение на невероятно успешното „Built To”. Концертът на Hammerfall в София ще бъде в столичната зала „Универсиада“ на 26 октомври 2018 година от 19:00 часа.\"От доста време правим опити да се върнем в източните части на Европа\", казва китариста Оскар Дроняк, \"и когато се откри възможност я сграбчихме. Измина наистина много време откакто с тамплиерите купонясвахме в България и Сърбия и очакваме с нетърпение отново да донесем запазената ни марка Хеви Метъл по тези места.“Билетите са в продажба онлайн и в мрежата на Евентим, а някои от местата на които можете да ги намерите са Бензиностанции OMV , Technopolis, Български пощи, Orange, Usit Colours, магазин Яко, магазини На Тъмно, Office 1 Superstore, билетна каса на EVENTIM на ул.“6-ти септември“в София, билетен център НДК, Дворец на културата и спорта – Варна, Пловдив – билетна каса пред общината.Първите 50 билета са на цена от 45 лева. След тяхното изчерпване и до деня на концерта цената ще е 50 лева, а в в случай на останали в деня на събитието и на място в залата цената на входа ще е 55 лева.BGTSC обещават и подробности за още банди съвсем скоро. ", "date": "2018.06.04", "title": "Hammerfall с концерт в София през есента"}
{"url": "https://offnews.bg/obshtestvo/balgaria-i-harvatia-dogovoriha-obmen-na-universitetski-prepodavateli-681981.html", "text": "България и Хърватия ще подпомагат изучаването на български и хърватски език в университетите в двете страни. Преподаватели по български език и литература ще бъдат изпращани в Загребския университет, а по хърватски език - в Софийския университет „Св. Климент Охридски“. При необходимост лектори ще бъдат изпращани и в други висши училища.Това предвижда двустранно споразумение за сътрудничество в областта на науката и образованието, подписано днес от министъра на образованието и науката Красимир Вълчев и хърватската му колега Блаженка Дивяк в Загреб.В документа е записано, че държавите ще отпускат до две стипендии за по един семестър на бакалаври или магистри, които се обучават по български или хърватски език, литература, култура и история. Отделно ще се предоставят и осеммесечни стипендии за научноизследователска дейност и следдипломна квалификация или обучение.По четирима студенти от Хърватия всяка година ще получават средства за участие в летните семинари по български език и литература на Софийския и Великотърновския университет. Четирима български студенти на година ще се обучават в лятната школа по славистика в Дубровник.Министрите на двете държави се договориха още да се финансират пет съвместни научноизследователски проекта годишно и учени от двете държави да обменят опит. Партньорските научни институции ще бъдат насърчавани да кандидатстват с общи проекти по Европейската рамкова програма за изследвания и иновации „Хоризонт 2020“. Българските и хърватските университетите ще засилят обмена на информация предвид възможността за изграждане на европейски мрежи от висши училища. Ще бъде стимулирано и взаимодействието между средните и професионалните училища. „Новата програма Еразъм+ вече е публикувана и е обнадеждаващо предложението на Европейската комисия за увеличаване мобилностите и инвестициите в нея. Ние имаме интерес от увеличаване на мобилността към Югоизточна Европа“, каза министър Красимир Вълчев.В рамките на визитата си в хърватската столица Загреб министърът се срещна с представители на българската общност в страната и постави венец пред паметника на Иван Вазов в Алеята на поетите в парка Бундек.", "date": "2018.06.04", "title": "България и Хърватия договориха обмен на университетски преподаватели"}
{"url": "https://offnews.bg/sviat/ministar-predsedateliat-na-jordania-podade-ostavka-pod-natiska-na-prot-681971.html", "text": "Министър-председателят на Йордания Хани ал Мулки подаде оставка след няколкодневни протести срещу повишаването на данъците и цените, предадоха AFP и Би Би Си.Протестиращите обявиха, че новите данъци, подкрепени от Международния валутен фонд, удрят бедните хора в страната и средната ѝ класа.Последните вчерашни демонстрации бяха най-големите от години насам, с хиляди протестиращи по улиците на столицата Аман. При тях се наложи полицията да използва сълзотворен газ и да блокира пътища.В този контекст крал Абдула Втори привика премиера в двореца днес и това породи слуховете, че се готви смяна.Икономическите мерки се предприеха под натиска на МВР за реформи и ограничения, за да се спре растящият държавен дълг. Икономическият спад, растящата безработица и притокът на бежанци поставят страната в силно затруднена ситуация. Недоволството от хората пък избива, защото жителите на страната са убедени, че част от причината за проблемите е корупцията. Те поискаха краля да отмени повишението на данъците, за чието запазване Мулаки настоява. Кралят има последната дума. Той вече отмени увеличението на цените на горивата за Рамазан (той приключва в средата на юни).", "date": "2018.06.04", "title": "Министър-председателят на Йордания подаде оставка под натиска на протести"}
{"url": "https://offnews.bg/temida/obvineniat-s-kmetitcata-na-mladost-petko-diulgerov-ostava-v-aresta-681987.html", "text": "Петко Дюлгеров, обвиняем като посредник при взимането на подкуп от кмета на столичния район \"Младост\" Десислава Иванчева и заместника ѝ Биляна Петрова, остава в ареста.Специализираният наказателен съд не уважи молбата на Дюлгеров да измени мярката му в по-лека, за да може да лекува заболяване и да му бъде направена трансплантация на роговица.Съдът днес изслуша назначената медицинска експертиза и реши, че операцията може да бъде направена и след време, а заболяването на Дюлгеров е с близо 20-годишна давност.Той е с най-тежката мярка задържане под стража от 26 април, след като на 17 април беше арестуван в центъра на столицата.Днешното решение може да бъде обжалвано пред Специализирания апелативен съд.Дюлгеров е бивш кмет на \"Младост\".Утре от 14 часа продължава заседанието на Апелативния спецсъд за отстраняването на Иванчева и Петрова от заеманите от тях постове в община \"Младост\".От днес и.д. кмет на района е арх. Румен Русев.", "date": "2018.06.04", "title": "Обвиненият с кметицата на Младост Петко Дюлгеров остава в ареста"}
{"url": "https://offnews.bg/offtopic/majstori-na-kozhenoto-kalbo-borisov-vs-tajpi-videa-681985.html", "text": "Че лидерите от нашия географски регион са родени спортисти, е ясно не от днес. През последните дни обаче в социалните мрежи тече оживена дискусия кой е по-талантлив - нашият премиер Бойко Борисов или турският президент Реджеп Тайип Ердоган, наричан на галено от лидера на ГЕРБ със свойското обръщение Тайпи.Задачата е повече от трудна. Затова OFFNews не се наема с несъстоятелен коментар на този екзистенциален въпрос, който би накарал и компютъра с най-мощния процесор в света да прегрее и изпуши.Затова - преценете сами!Ето изпълнението на голмайстора на тигрите от село Бистрица, софийско, Бойко Борисов: А ето и уменията на неговия приятел Тайпи:", "date": "2018.06.04", "title": "Майстори на коженото кълбо: Борисов vs. Тайпи (видеа)"}
{"url": "https://offnews.bg/tenis/nadal-chukna-pobeda-nomer-900-i-se-klasira-za-1-4-finalite-na-rolan-ga-681984.html", "text": "Световният номер 1 в мъжкия тенис Рафаел Надал се класира за 1/4-финала на турнира от Големия шлем \"Ролан Гарос\" след успех 6:3 6:2 7:6(4) срещу Максимилиан Мартерер, като за Матадора това е победа №900 в кариерата му.Испанецът доминираше през първите два сета, а в третия срещна по-сериозна съпротива, но в края се наложи. На победителя му предстои мач с Диего Шварцман.Началото на мача бе изненадващо като Мартерер проби и поведе с 2:0. Отговорът на световния №1 обаче бе подобаващ и той взе шест от следващите седем гейма за 6:3.След почивката Надал направи пробив на нула и нямаше проблеми да запише 6:2 в своя полза. Мартерер показа характер, за да вземе аванс от 3:1 в третия сет, но испанецът отново вдигна нивото си и бързо изравни. Стигна се до тайбрек.В него непоставения Мартерер поведе с мини-пробив за 2:1 точки, но силите му стигнаха само дотам. Следващият съперник на Рафа ще бъде №12 в света Диего Шварцман.Дотук Рафа води на 170-сантиметровия аржентинец с 5:0 в преките битки. В тях Шварцман е печелил само един сет - на Откритото първенство на Австралия в началото на този сезон. Съвсем наскоро Надал се наложи с 6:3, 6:4 в Мадрид.", "date": "2018.06.04", "title": "Надал чукна победа номер 900 и се класира за 1/4-финалите на Ролан Гарос"}
{"url": "https://offnews.bg/tenis/niama-da-ima-mach-mezhdu-sharapova-i-serina-kontuzia-osueti-naj-chaka-681982.html", "text": "Няма да има мач между отколешните врагове на корта Мария Шарапова и Серина Уилямс. Поне не на тазгодишния \"Ролан Гарос\".22-ят сблъсък между двете бивши приятелки на топ ракетата ни Григор Димитров бе осуетен, след като рекордьорката по титли от Големия шлем Серина обяви на пресконференция, че е контузена.\"За съжаление, имам проблем с мускул в областта на гърба. Нещата ставаха все по-зле през последните два дни. Не мога да изпълнявам добре сервис, обяви американката\", която се завръща в тениса, след като стана майка на дъщеричката си Олимпия. И Шарапова, също бивша №1 в женския тенис, се стреми да възвърне позициите си, но не след майчинство, а след 15-месечно наказание за употреба на допинг.Специалистите прогнозираха, че в очаквания кървав сблъсък между двете Шарапова, която досега има само две победи над Серина, този път има по-големи шансове, защото излишните килограми все още затрудняват бързото придвижване на носителката на 23 титли от турнирите от Големия шлем Серина Уилямс.\"Утре ми предстои ядрено-магнитен резонанс. Думата ще бъде на лекарите\", отговори Серина на въпрос на пресконференция кога отново ще бъде в състояние на тренира. \"Когато получа резултатите, ще мога да ви кажа нещо повече.\"Отказът ѝ изпраща директно рускинята на четвъртфинал.Враждата между двете бивши шампионки в най-престижния турнир на клей в света прикова вниманието върху предстоящия двубой, а интересът бе подхранен и от скорошна словесна престрелка между двете.В автобиографичната си книга \"Unstoppable: My Life So Far\" (2017 г.) Шарапова пише: \"Мисля, че Серина ме мрази, защото съм слабичкото дете, което я победи, въпреки всичките ѝ преимущества, на Уимбълдън. Мисля, че ме мрази, защото я видях в най-голямата ѝ слабост. Но най-вече мисля, че ме мрази, защото я чух да плаче. Тя никога не ми прости за това\".От книгата става ясно, че въпросните сълзи били именно след загубата от Шарапова.В отговор на въпрос по този повод последната седмица Серина коментира, че книгата е \"100% слухове\" и че е \"малко разочарована\", но че няма лоши чувства към Шарапова. Била изненадана, че рускинята следи толкова отблизо кариерата ѝ. Не очаквала да види името си на 100 и повече места в текста.\"Плакала съм в съблекалнята много пъти след загуба и съм виждала много хора да го правят - коментира Уилямс, цитирана от Би Би Си. - Мисля, че е нормално. Мисля, че това показва страстта и желанието и... волята да излезеш и да направиш най-доброто.\"\"Мисля, че това, което се случва там (в съблекалнята - бел. ред.), определено трябва да остане там. Не е необходимо да се говори за това по не толкова положителен начин в книга.\"В сблъсъците между двете бе намесено и името на Димитров по времето, когато той излизаше с Шарапова. Серина, негова бивша приятелка, го нарече \"момчето с черното сърце\", с което, щом иска, Шарапова да ходи на срещи.", "date": "2018.06.04", "title": "Няма да има мач между Шарапова и Серина. Контузия осуети най-чакания сблъсък на Ролан Гарос"}
{"url": "https://offnews.bg/112/trima-zadarzhani-sled-poboia-s-konia-i-karutcata-v-sofia-681980.html", "text": "Дядо, чичо и внуче са задържани за побоя над шофьор след инцидент с кон и каруца на столичния бул. „Владимир Вазов” в неделя, съобщи шефът на 5-то РУ комисар Никола Василев, цитиран от bTV.Случаят е от неделя малко преди обяд. Тогава кон, теглещ каруца, връхлита колата на пострадалия. Животното било подивяло и ударило спрелия автомобил, след което продължило да препуска.\"След малко забелязахме един човек, тичащ след коня. Приятелят ми слезе от колата, за да опита да го задържи, докато дойде КАТ, за да се опише щетата. Без да казва и дума, собственикът на коня напада приятеля ми. Към него се присъединиха и други. Приятелят ми има множество травми и наранявания, включително две дълбоки рани на главата и следи от много удари с метални предмети\", се посочва в сигнала на пострадалия Цветан Петров.Мъжът разказва, че не е имал никакво намерение да се стига до физически сблъсък, а е искал да види кой е собственикът на животното, за да извикат КАТ. \"Но този човек изобщо не искаше да слуша, директно започна да ми посяга и да ми нанася удари\", разказа Петров.Арестуваните са задържани за 72 часа и обвинени за нанасяне на лека телесна повреда. Един от тях е криминално проявен. Задържаните твърдят, че са били нападнати.Комисар Василев уточни, че днес ще бъдат прегледани записи от камерите на Столична община и ако на тях се вижда, че и други участват в побоя, те също ще бъдат задържани.", "date": "2018.06.04", "title": "Трима задържани след побоя с коня и каруцата в София"}
{"url": "https://offnews.bg/obshtestvo/evtanazia-grozi-kravata-begletc-penka-shte-ia-spasiat-li-vlastite-681973.html", "text": "Кравата Пенка, избягала от стадото си през май месец, е заплашена от евтаназия, тъй като е преминала границата със Сърбия и след това е върната на наша територия. С казуса се е запознал и заел дори земеделският министър Румен Порожанов.Пенка е бременна и в момента дори нейните стопани не знаят каква ще е нейната съдба. В средата на май тя бяга от собственика си - българският фермер Иван Харалампиев, и е пресича границата със Сърбия, изминавайки 20 километра. Две седмици по-късно сръбски фермер върнал кравата на нейния собственик в България.Днес Пенка я грози евтаназия, тъй като е избягала в страна извън ЕС. Ако кравата беше се разходила до Гърция, нямаше да има тези проблеми.\"Европейските правила предвиждат лош край за кравата Пенка, но страната ни ще търси изключение в тях, за да спаси животното от умъртвяване\", каза земеделският министър Румен Порожанов, цитиран от \"24 часа\".Порожанов заяви, че ще се търси начин: “Хубаво е да се направи изключение”, каза той.Пенка в момента е под карантина и се извършват изследвания.В сайта Change.org има и организирана петиция  (\"Спасете Пенка, бременната българска крава\". Тя е адресирана до българските и европейските власти и за тази кауза са се подписали близо 10 хил. души.", "date": "2018.06.04", "title": "Евтаназия грози кравата-беглец Пенка. Ще я спасят ли властите?"}
{"url": "https://offnews.bg/kultura/iulian-konstantinov-shte-igrae-rajmondo-ot-operata-luchia-di-lamermur-681950.html", "text": "Големият български бас Юлиан Константинов, покорил с таланта си най – престижните световни оперни сцени, ще зарадва почитателите на своето изкуство с превъплъщението си в ролята на Раймондо от операта „Лучия ди Ламермур“ от Гаетано Доницети. На 5 юни от 19.00 часа на сцената на Народния театър „Иван Вазов“ Държавна опера-Стара Загора гостува с една от най-впечатляващите си продукции - на белкантовия шедьовър „Лучия ди Ламермур“. Юлиан Константинов прави своя дебют като Раймондо на сцената на Софийската опера – незабравими мигове, които певецът свързва с партньорството на оперната дива Дарина Такова в ролята на Лучия, тенора Георги Чолаков, диригента Недялко Недялков. Бляскавата международна кариера на певеца го налага повече като изпълнител предимно на вердиевия репертоар, но той остава с най-свидни спомени от участията си в главните роли на няколко заглавия като „Пуритани“, „Норма“, „Лучия ди Ламермур“ – големите образци на белкантото. С удоволствие приема предизвикателството да участва в ролята на Раймондо в постановката на операта „Лучия ди Ламермур“ на Старозагорската опера на сцената на Народния театър на 5 юни. В спектакъла участват още Емилия Иванова, украинският тенор Назар Тацишин, Свилен Николов, Георги Динев, Пламен Долапчиев, Нели Нечева, хор и оркестър на Държавна опера-Стара Загора, деца от ДЮСОБ „Маргаритки“, представители на Прабългарската школа за оцеляване „Бага-Тур“. На диригентския пулт ще застане главният диригент на Старозагорската опера Ивайло Кринчев. Творческият екип на постановката на операта „Лучия ди Ламермур“ /режисьор Огнян Драганов, сценография Димо Костадинов, художник костюми Салваторе Русо от Италия/ получи през 2016 две награди: наградата „Стара Загора“ и „Кристална лира“ на СБМТД и Класик ФМ радио.", "date": "2018.06.04", "title": "Юлиан Константинов ще играе Раймондо от операта 'Лучия ди Ламермур' в Народния театър"}
{"url": "https://offnews.bg/temida/prokuraturata-pogna-mazh-snimal-se-kak-urinira-varhu-balgarskoto-znam-681948.html", "text": "Специализираната прокуратура се самосезира след публикуването на видеоклип в сайта „Гласът на Стара Загора“, в който мъж пали българското знаме, а след това уринира върху него. Клипът за няколко дни стана едно от най-споделяните неща в социалните мрежи и породи гневни реакции на потребителите.Видеото е публикувано на 2 юни в сайта, който е собственост на Михаил Михайлов - човекът в самия клип. Според прокуратурата, мъжът е извършил престъпление срещу Републиката. \"Образувано е досъдебно производство за опетняване на националното знаме и за хулиганство с изключителен цинизъм и дързост\", казват в съобщението си от прокуратурата. Макар видеото да е публикувано на 2 юни, то е заснето на 29 май пред столичната Съдебна палата, рано сутринта. След незабавна реакция на ГДБОП, ГДНП, СДВР и Специализирана прокуратура, лицето е задържано в Стара Загора за срок от 24 часа. Предстои да му бъдат повдигнати две обвинения от Специализираната прокуратура.", "date": "2018.06.04", "title": "Прокуратурата погна мъж, снимал се как уринира върху българското знаме"}
{"url": "https://offnews.bg/sviat/vissheto-duhovenstvo-v-afganistan-zabrani-samoubijstvenite-atentati-o-681946.html", "text": "Висшето духовенство в Афганистан обяви за грях самоубийствените атентати днес, в отговор на което около час по-късно срещу него бе извършен атентат. Седем души са убити - единият е полицай, останалите - цивилни. Други 8 са ранени, съобщи AFP.Експлозивите били задействани към 11.30 ч. местно време край входа на Политехническия университет. Той се намира в западната част на Кабул, близо до полицейска академия. В този момент в традиционно използвана за целта шатра в кампуса били събрани членовете на Религиозния съвет (Съвет на улемите) - около 2 000 души.По-рано днес Съветът издаде фетва, с която обяви, че самоубийствените атентати са забранени според ислямския закон.Днес за първи път Съветът призова афганистанското правителство, талибаните и другите бойци да спрат боевете, да се споразумеят за прекратяване на огъня и да започнат мирни преговори. Беше прочетено и изявление от събранието, в което се казва, че невинни афганистански мъже, жени и деца са жертвите на войната.Експлозията станала към края на събирането, когато участниците в него започнали да си тръгват. Мястото бързо бе отцепено от полиция. Малко след първия взрив се чу и втори. Все още никой не е поел отговорност за нападението. Талибаните се разграничиха от него.", "date": "2018.06.04", "title": "Висшето духовенство в Афганистан забрани самоубийствените атентати. Отговориха му с взрив: 7 са мъртви"}
{"url": "https://offnews.bg/temida/podslushvane-i-proslediavane-naj-iskanite-ot-sluzhbite-srs-za-2017-g-681937.html", "text": "Традиционно най-предпочитаните специални разузнавателни средства (СРС) остават проследяването и подслушването. Това става ясно от  за работата на Националното бюро за контрол на СРС.През 2017 г. са поискани общо 17 714 СРС, което е увеличение в сравнение с предходните две години: 2016 г. - 14 382 бр., 2015 - 11 507 бр., но в сравнение с 2014 г., когато са били 19 698 бр., се отчита спад. Сред тях най-голям е броят на наблюдението (зрително и чрез технически средства, с което се документира поведението на наблюдаваното лице и движението му), послушването (документиране на комуникация, включително и електронна) и проследяването. Подслушването остава първенец сред тях, като за миналата година са отправени 5843 искания. Най-много искания за СРС е направило МВР.Най-голям е броят на отказите, които съдът е постановил, именно по отношение на тези три способа, като най-много отказани СРС имат на ДАНС, МВР и прокуратурата. Тези три ведомства са и най-често заявявалите СРС през годината.  През 2017 г. СРС са приложени спрямо 2748 души, при 2749 за 2016 г. Анализът показва, че тази бройка през последните три години се запазва, но в сравнение с 2011 г. рязко спада. Тогава подслушваните и проследявани лица са били 8184.От Бюрото обясняват тази тенденция с повишено внимание на службите за целесъобразност на използването на СРС и завишения съдебен контрол, при който на съда се предоставят материалите по случая, по който се иска прилагането на съответния оперативен способ. Не на последно място като причина се посочва и контролът, който осъществява Бюрото. В последните месеци то стана обект на нападки, а председателят му Бойко Рашков съзря опит на  да саботират работата му.Право да искат СРС имат МВР и дирекциите за борба с организираната престъпност, гранична полиция, вътрешна сигурност, както и областните дирекции в страната. Искания за СРС могат да отправят и специализираните дирекции, териториалните дирекции и самостоятелните териториални отдели на ДАНС, военното разузнаване и военна полиция, външното разузнаване и окръжните прокуратури. ", "date": "2018.06.04", "title": "Подслушване и проследяване - най-исканите от службите СРС за 2017 г."}
{"url": "https://offnews.bg/temida/mazh-vliza-za-1-godina-v-zatvora-za-otkradnati-200-lv-681952.html", "text": "Мъж беше осъден на една година затвор за откраднати 200 лв. От Районната прокуратура в София съобщиха, че по тяхно обвинение и след сключено споразумение подсъдимият Румен Стойчев е получил ефективно наказание \"лишаване от свобода\" за 200 лв. от джоб на яке.Случаят е от март тази година. От офис на столичната ул. \"Верила\" той отмъкнал парите, които били оставени в яке, окачено на закачалка в коридора.Престъплението е извършено в условията на опасен рецидив, а крадецът е задържан веднага след кражбата. На Стойчев е определено наказание „лишаване от свобода“ за срок от една година, при първоначален строг режим, уточняват от прокуратурата.Парите са върнати на собственика им.Споразумението е с характер на влязла в сила присъда и не подлежи на обжалване или протест.", "date": "2018.06.04", "title": "Мъж влиза за 1 година в затвора за откраднати 200 лв."}
{"url": "https://offnews.bg/obshtestvo/dazd-shte-pomaga-na-balgarkata-s-otneti-detca-v-norvegia-681983.html", "text": "Председателят на Държавната агенция за закрила на детето д-р Елеонора Лилова се срещна с Цветелина Уланд, която потърси съдействие от българските институции за защита правата на двете й деца. Те са  в Норвегия след раздялата със съпруга ѝ.Заради зачестили случаи на български граждани, декларирали проблеми със социалните служби в Норвегия и други страни, ДАЗД свика координационна среща.На срещата се обсъдиха механизми за синхронизирани действия на институциите по тези случаи, както и превантивните мерки, които следва да се предприемат за информирането на българските граждани, отглеждащи децата си в чужбина.Цветелина Уланд пое ангажимент да предостави всички документи, свързани със съдебните дела, които води в Норвегия. Органите по закрила на детето ще използват всички правни и дипломатически механизми за защита правата на двете деца.Участие в работната среща взеха още заместник-омбудсманът доц. д-р Диана Ковачева, заместник-министърът на външните работи Георг Георгиев, директорът на Дирекция „Консулски отношения“ Димитър Арнаудов, директорът на Дирекция „Права на човека“ в Министерството на външните работи Мария Спасова, както и Милена Първанова - директор на Дирекция “Международна правна закрила на детето и международни осиновявания” към Министерство на правосъдието.", "date": "2018.06.04", "title": "ДАЗД ще помага на българката с отнети деца в  Норвегия"}
{"url": "https://offnews.bg/nashite-avtori/iz-delnitcite-na-edin-lud-28-maj-1-iuni-681961.html", "text": "Понеделник, 28 май\"Витоша\" (Бистрица) победи \"Нефтохимик\" с 6:3 и спечели първенството по футбол за ветерани. Премиерът Борисов, център нападател на „Витоша“, се отчете с три гола, една греда и една асистенция. С една дума, решил е мача почти еднолично. И получил и наградата за голмайстор на турнира.Направи впечатление, че на фланелката на премиера стои името на най-голямата хазартна фирма у нас „Еfbet“, собственост на Васил Божков. Ако в тази държава имаше опозиция… Но в тази държава няма опозиция. Заета е с изборите в Галиче.Както и да е. След мача съотборници, фенове и фенки изнесоха Борисов на ръце.Виждате на снимката колко близо до… Как да го кажа по-благозвучно…. Ще го кажа библейски. Виждате колко близо да чреслата му има ръчички. Няма как да не е осъществено и докосване. Да, така мисля. На левия бут има две ръце, които изглежда са дамски. И те не са там, за да помагат в носенето на тялото! Но това, което е още по-интригуващо, са ръцете отзад, които не виждате. Какво ли правят? В моменти на върховна еуфория всичко може да се очаква. Помните ли снимката на българския тим след мача с Мексико на световното в САЩ? Как Илиян Киряков изненада Балъков изотзад. После обясняваше, че станало неволно. Да, де, неволно. После и на Борисов ще се извиняват, че било неволно…Един вика: „Голяма работа, че са му бръкнали, тъкмо са го тренирали за Москва.“Между другото, никой не знае каква е целта на визитата на Борисов в Москва, от пресцентъра на МС не казват нищо. Което, естествено, отваря място за всякакви слухове. Петко Ковачев например разпространява слуха, че Москва може да е втора Дупница, каквото и да означава това…Ще се чуе. Такива работи не остават скрити. То за Поли се чу, та…Надникнах на страницата на Деси Радева, жената до президента. Написала, че не била много доволна, дето Славин спечелил финала на „Като две капки вода“.Да ви кажа, ние с нея си останахме само Фейсбук приятели, повече не можахме да постигнем…То и това виртуално приятелство малко ме притесняваше, щото те нали президентстват изкъде БСП. Но се успокоих, като видях, че и колегата Огнян Минчев ѝ е приятел… А още повече се успокоих, като видях, че и Косьо Мишев ѝ е приятел и дори редовно и пише и я лайква. Написало Десито например така: „Бархет, Nevena, бархет! Рязко се оказА, че дантелата е гламур ин дис кейс.“И 56 души лайкнали! Сред които и Маргарита Петкова, дано е друга Маргарита… А Косьо коментирал от далечна Америка: „Деси, проблемът не е, че ти одумват тоалетите. Навсякъде по света е така. У нас проблемът е друг, че това се прави на политическа основа. Нищо общо с естетика или протокол…“Нищо общо? И оня случай, дето се яви при царя по зърна, и той ли нищо общо? Ай що се правиш на улав! Както и да е. Много лошо впечатление ми направи, че Десито си развъжда ласкатели на страницата си.„Какво ли е чувството да се докоснеш до първата дама на републиката. Сигурно е страхотно да се докоснеш до институцията Десислава Радева…“, превъзнася се един.Друг пък ѝ пише в „петостъпен ямб“, досущ като Васисуалий Лоханкин: „А аз писах до нея... За среща на живо копнея!“Но голямата баданарка отива при д-р Иван Янев, историк и писател: „Тя е с плътно, ярко и запомнящо се излъчване. Наистина тя е харизматична, честно ви казвам… Най-после и ние имаме първа дама, истинска, лъчезарна и неотразима.“Тази любезност е отговор на нейната любезност. При предишната им среща тя му рекла: „Подкрепям българските автори. Знаеш ли, с удоволствие чета твоите статуси. Личи си, че всичко преживяваш докато го пишеш. Продължавай все така!\"Разбирате ли? Чете му статусите! А той писател, сума ти книги издал…Вторник, 29 майПолицай от Дупница е бил нападнат и набит от агресивен гражданин. Пък в Хасково откраднали колата на служител на народната милиция. От служебния паркинг я откраднали. За тези инциденти съобщи самото МВР. С което, образно казано, народната милиция слиза при народа: Ето, виждате ли, не само вие страдате от престъпността, а и ние. И на нас ни крадат колите, и нас ни бият…Украинската свинщина с убития и възкръснал руски журналист Аркадий Бабченко не ми се коментира. С такива врагове Путин няма нужда от приятели. Тази акция доказва, че ченгесарското IQ навсякъде е едно и също и рядко достига трицифрено число...От тук нататък, колчем бъде обвинена за убийството на свой критик, Москва ще се подсмихва и ще пита: „А Бабченко?“ Искам да кажа, че сланиноядците се осраха яко тоя път.Боже, какви жени има… Добре, че мойта не е такава, че… Една Виктория от ФБ-приятелите ми си харесала нещо в мола, обаче оня чичко Скруч мъж ѝ отказал да ѝ го купи. И тя го освирква във Фейсбук: „Скрънзавостта е най-отвратителното качество, никога не я оправдавайте с идеята, че е добре да си правиш сметката – ако някой е скрънзав, то абсолютно сигурно е, че е изключително калпав човек…“На следващия ден му прати друго послание: „Пазете се да общувате с хора, които не могат да се забавляват сами - хем не могат да понасят забавляващите се, хем не им дават да се забавляват без тях…“Отишла на купон, върнала се посред нощите пияна на талпа и пак той виновен. Просто съм сигурен, че така е станало.Ей, възпитавайте си жените! За чий отхвърлихме Истанбулската конвенция?Сряда, 30 майРумънските комунисти най-после намериха цаката на шефа на Агенцията за борба с корупцията Лаура Кьовеши.Конституционният съд задължи президента Клаус Йоханис да я отстрани от поста. На нейно място управляващата Социалдемократическа (чиста комунистическа!) партия вероятно ще си сложи послушен човек. По този начин този бодящ очите на българските, па и на другите балкански държавници прецедент, беше ликвидиран. Дано румънските демократи са малко по-единни от българските, дано организират гражданското общество срещу настъпващата реакция. От Брюксел изразиха „притеснението си“ и това е максималното, което може да се очаква от там.Как беше? Добър индианец е само мъртвият индианец… Източна Европа е пълна с недоубити комунисти, а те са като сръбската рамонда, години могат да лежат в хербария в състояние на анабиоза и, ако ги посадиш, пак се съживяват. Терциерен реликт, съвременник на динозаврите. Рамондата, не комунистите… Ходил съм специално да я гледам в Природонаучния музей в Белоградчик.Да не оплакваме румънската демокрация, щото и нашата не е много прокопсала. Питат журналистите премиера за предстоящата визита в Москва. А той им казва: „Да, бе, точно пък ва вас ще ви кажа какво ще правя в Москва…“По-късно ще стане ясно, че и той не е знаел какво ще прави.И когато премиерът е завършен демократ, логично е и обкръжението му да е демократично. Финансовият министър Горанов направи следното идиотско изказване: „Премиерът не може да си губи времето с парламентарния контрол…“Да си губи времето?! В парламентарна република България, където парламентът гласува правителството и то е длъжно да се отчита пред него! Конституцията в Чл. 83. (2) постановява: „Народното събрание и парламентарните комисии могат да задължават министрите да се явяват на техни заседания и да отговарят на поставени въпроси.“Да задължават! Не да помолят, камо ли пък да чакат на тяхното височайше благоволение.Този умник щял административно да намалява превозите с автобуси, за да се натоварели железниците! Можело да се помисли за разреждане на графика на автобусите по маршрути, припокриващи се с тези на ЖП транспорта. \"Не може, вика, ако на 15 минути тръгва автобус от София за Бургас, да очакваме железниците да са пълни…\"Така е, не може. У нас не може, обаче да видиш в някои други страни как може. Само че там са влакове, не кенефи!Хората искат да пътуват бързо, евтино и комфортно. БДЖ им предлага бавно, скъпо и мръсно. И какво му е чудното, че хората не искат?През 2009 г., малко след идването на Борисов на власт, от БДЖ съобщиха, че през 2019 г. влакът ще взема София-Бургас за 4 часа. Щял да лети със 160 км. Японският шинкансен (Shinkansen - влакът стрела) на „Хитачи”, от 1964 г. се движи с 300 км. в час. Френският TGV от 1981 г. развива 320. Даже веднъж постави и рекорд с 574.8 км. Италианският AGV вдига 350 км. И т.н. А ние 160 км. в час! 2019 година!И при това няма да стане…Тези дни из Фейса размятат лафа, че имало умни, които не го показвали, но имало и прости, които не го криели. И сега като се замислям, много е възможно и по повод на Горанов да е пуснат. Ако не е за патрона му, де... ", "date": "2018.06.04", "title": "Из делниците на един луд (28 май-1 юни)"}
{"url": "https://offnews.bg/futbol/rumanski-veteran-shte-konkurira-motci-v-ludogoretc-681949.html", "text": "Лудогорец подписа с един от капитаните на румънския национален отбор - Драгош Григоре. Той ще се присъедини към разградчани за първия лагер преди новия сезон, който започва на 7 юни в Смолян.31-годишният защитник започва кариерата си в Тимишоара, а след това преминава през Динамо Букурещ и френския Толуза. От 2015 г. той носи екипа на катарския Ал Сайлия. Във витрината си има една Купа и една Суперкупа на Румъния от престоя си в Динамо.Кариерата на Григоре в националния отбор на страната започва през 2011 г. Той е взел участие в 33 мача, включително и в срещите от груповата фаза на европейското първенство във Франция през 2016 г.Това е вторият входящ трансфер на Лудогорец. Преди дни шампионите обявиха, че си връщат халфа Димо Бакалов.", "date": "2018.06.04", "title": "Румънски ветеран ще конкурира Моци в Лудогорец"}
{"url": "https://offnews.bg/obshtestvo/bulstrad-s-priz-zastrahovatel-na-godinata-2017-v-kategoria-obshto-z-681945.html", "text": "ЗАД „БУЛСТРАД ВИЕНА ИНШУРЪНС ГРУП“ получи най-високото отличие на застрахователния пазар в България - „Застраховател на годината“ 2017.Наградата беше присъдена по време на десетото юбилейно издание на престижния конкурс, организиран от Висшето училище по застраховане и финанси, Асоциацията на българските застрахователи, Българската асоциация на дружествата за допълнително пенсионно осигуряване, фондация „Проф. д-р Велеслав Гаврийски“ и Българската асоциация на застрахователните брокери.Призът „Застраховател на годината“ бе връчен на г-н Недялко Чандъров, председател на УС и главен изпълнителен директор на ЗАД „БУЛСТРАД ВИЕНА ИНШУРЪНС ГРУП“.При получаването на наградата от г-жа Карина Караиванова, председател на Комисията за финансов надзор, г-н Чандъров благодари за високото отличие и допълни: „Това признание е резултат от екипната работа на моите колеги от Управителния съвет - Кристоф Рат, Иво Груев, Пламен Шинов, Иван Иванов и Светла Несторова, както и на всички служители на БУЛСТРАД“.На тазгодишното издание присъстваха редица високопоставени гости, сред които ръководители на държавни институции и регулаторни органи, представители на академичните среди и бизнеса.Официалната церемония бе уважена и от представители на Европейската комисия, Европейския орган за застраховане и професионално пенсионно осигуряване (ЕIOPA), Европейската актюерска асоциация, Европейската асоциация за управление на фондове и активи (EFAMA) и др.С това отличие БУЛСТРАД за пореден път затвърди лидерската си позиция и отбеляза една изключително силна година, в която освен признанието на застрахователния бранш, извоюва и първо място на пазара в общото застраховане по премиен приход.", "date": "2018.06.04", "title": "БУЛСТРАД с приз \"Застраховател на годината\" 2017 в категория \"Общо застраховане\""}
{"url": "https://offnews.bg/sviat/prezidentat-na-filipinite-prinudi-zhena-da-go-tcelune-na-stcenata-681955.html", "text": "Президентът на Филипините Родриго Дутерте принуди работничка да го целуне по устните и така отново привлече критики.Дутерте изнасял реч през множество в Южна Корея, когато повикал жената на сцената и я накара да го целуне, пише Би Би Си.Сценката привлякла ръкопляскания и подсвирквания от хората, повечето от които - други филипински работници. Но бе определена като \"отвратително театралничене на президент женомразец\" от филипинския алианс Gabriela, обединяващ повече от 200 женски организации.Инцидентът стана в Сеул по време на реч пред работници. Две филипинки били поканени с него на сцената, за да получат безплатни копия на книга. Той прегърнал едната и я целунал по бузата, след което направил знак на втората да го целуне по устните. Очевидно жената не искала, отдръпнала се с нервен смях, но след повторен негов жест той се навел към нея тя била принудена да го целуне по устните.Неговите повтарящи се женомразки прояви се приемат като отвличане на вниманието с цел прикриване на реалността от рязко спадащата му популярност, заради незаконните убийства, данъчната реформа и корупционните скандали, заключават от алианса.Това не е първият път, в който Дутерте е критикуван заради неподходящо държание спрямо жени.През април 2016 г. в реч по време на предизборната си кампания той говори за изнасилването и убийството през 1989 г. на австралийска мисионерка в Давао, където той е кмет по същото време.\"Бях ядосан, защото тя беше изнасилена. Това е едно на ръка. Но тя беше толкова красива, кметът трябваше да бъде първият, каква загуба\", заяви бъдещият президент, след което от щаба му се извиниха за циничния коментар.По-рано тази година пък Дутерте посъветва филипински войници за стрелят в половите органи на комунистките.", "date": "2018.06.04", "title": "Президентът на Филипините принуди жена да го целуне на сцената"}
{"url": "https://offnews.bg/razsledvane/savetnitci-na-porozhanov-s-garantiran-monopol-v-dostavkite-na-mliako-z-681909.html", "text": "На 23 май Министерският съвет реши да измени Наредбата за условията и реда за прилагане на схемите за предоставяне на плодове и зеленчуци и млечни продукти в учебните заведения – Схема „Училищен плод“ и Схема „Училищно мляко“.За решението на правителството се разбра от Държавен вестник, където постановлението беше обнародвано 2 дена по-късно. Точката за промяна на действащата Наредба не беше отбелязана в дневния ред на заседанието на Министерския съвет, нито в решенията му.Както , правителството подготвяше промени в Наредбата за условията по двете схеми, финансирани от Европейския съюз, които биха позволили само един производител да доставя млечни продукти на всяко едно учебно заведение в България.В предложените измененията тогава беше залегнало условието директорът на учебното заведение да избере производителя, който произвежда повече продукти сертифицирани по БДС. Задължението създаваше възможност за монопол в доставките на млечни продукти за училищата. Това условие във вече приетата Наребда е променено, но в съвсем дискриминативна посока.Ако двама производители кандидатстват по схемата \"Училищно мляко\", директорът е длъжен да избере този, който има най-много опит. А това означава да избере производителя, снабдявал най-много учебни заведения през предходната учебна година.Така записано, новото условие не само създава предпоставка за появата на монопол в доставките на млечни продукти, но и лишава от възможност нов производител на пазара да започне работа по двете европейски схеми.Справка на OFFNews показа, че от общо 225 млекопреработвателници в държавата едва 9 са били преки участници в схема \"Училищно мляко\" за учебната 2017/2018 г.С най-много спечелени обекти за предходната учебна година е \"Млечни продукти Тракия\", дъщерно дружество на \"БМК Холдинг\" АД на Владислав Михайлов. На второ място по брой учебни заведения е фирмата ЕТ \"Зоров 91\" на Димитър Зоров. И двамата са назначени през юни 2017 г. от Румен Порожанов за членове в Съвета по животновъдство към министъра на земеделието.Вицепремиерът Валери Симеонов също посочи Димитър Зоров като човека, който ще се облагодетелства от новата наребда. Симеонов заяви на заседание на Министерския съвет на 18 май, че тези промени дават възможност на собственика на \"Пършевица\" да измести всички дребни търговци.Нещо повече, правителството иска да наложи новата наредба, въпреки че България е на 5-то място в Европейския съюз с 94% успеваемост на програмите \"Училищен плод\" и \"Училищно мляко\". Съществува възможността новите изменения да се отразят на този процент - нещо, за което Франция ни дава за пример, тъй като тя успява да реализира едва 4% от двете схеми.  Асоциацията \"Здравословно хранене за децата\", в която членуват фирми доставчици и производители, се обяви против измененията. OFFNews разговаря с нейния зам.-председател Иван Дойчев:Идеята се създаде през 2016 г. Тогава бяха направени първите промени в Наредбата за условията по схемите \"Училищен плод\" и \"Училищно мляко\". Това провокира доставчиците по програмите да се обединим и да поискаме да бъдем чути относно проблемите в начина на прилагане на схемите. Нашето мнение е, че промените в тази Наредба станаха факт, когато се обединиха двете схеми - \"Училищно мляко\" и \"Училищен плод\". Мотивът тогава на управляващите беше да се даде възможност на млекопреработвателите директно да извършват доставки по учебните заведения. На среща с тогавашния министър на земеделието Десислава Танева, г-н Димитър Зоров заяви, че ние (бел.ред. доставчиците) сме окупирали училищата и директорите отказват да обърнат внимание на млекопреработователите, които искат директно да участват в програмата. От там тръгнаха всички тези изменения, които за нас целят да обслужат интереса на определи млекопреработватели. Абсолютно. Когато човек се запознае с критериите в новата Наредба, той ще стигне до извода, че те са насочени точно срещу този бизнес. Нали има заложено изискване за БДС стандарт на продуктите, какво значение има кой ще ги доставя? Защо се добавят още критерии, за да се обоснове с точност кой трябва да работи? Ако един млад човек, решил да остане в България и да инвестира, започне да произвежда по БДС стандарт всички необходими продукти - мляко, кашкавал и сирене, след като той няма опит, няма да може да започне да работи по двете европрограми.Мисля, че няма диалог. На Комисията по земеделието бяхме изслушани. Там обявихме, че ще се създаде монопол - посочихме поименно двете фирми. Аз лично заявих, че малкият бизнес ще бъде тотално закрит по този начин. В момента се противопоставят българките производители и доставчиците. Искат да ни изкарат печалбари за сметка на децата, което е много обидно. Защото тук става въпрос за децата - идеята е здравословно хранене, изграждане на правилни навици, а всичко се обърна на политическа основа. Министър Порожанов заяви по време на обсъждане на комисията, че е несправедливо добавената стойност да отива при доставчиците. Затова се предприемат тези действия - добавената стойност да отиде при млекопреработвателите. Промяната идва заради разпределението на печалбата или, с други думи казано, около парите се върти всичко.Ако е нужно, ние ще сезираме Европейската комисия, но това по един или друг начин ще се отрази зле на държавата ни, а кому е необходимо.", "date": "2018.06.04", "title": "Съветници на Порожанов с гарантиран монопол в доставките на мляко за училища и градини"}
{"url": "https://offnews.bg/izvan-terena/obraha-menidzhara-na-uest-hem-po-vreme-na-razhodka-681959.html", "text": "Мениджърът на Уест Хем Мануел Пелегрини и съпругата му Карола бяха нападнати от въоръжени бандити по време на ваканцията на двойката в Чили.При една от вечерните им разходки в Сантяго към специалиста и жена му, които били в компанията на приятелска двойка, се приближили престъпници с пистолети, които отмъкнали дамската чанта на госпожата.Намиращите се наблизо полицаи се намесили незабавно, а бандитите отвърнали със стрелба по тях. След това се качили в краден луксозен автомобил.Започнало преследване, което обаче не довело до залавяне на крадците. Колата била изоставена, а в нея е намерена празната чанта на Карола.За щастие пострадали при инцидента, който се случи пред местен търговски център, няма. Семейство Пелегрини и приятелите им се отървали само с уплаха и липсващата чанта.Пред полицията мениджърът на Уест Хем разказал, че се опитали да преговарят с крадците, но в отговор получили само насочени към тях пистолети.", "date": "2018.06.04", "title": "Обраха мениджъра на Уест Хем по време на разходка"}
{"url": "https://offnews.bg/dw/zhiv-e-toj-zhiv-e-tam-na-stara-planina-681964.html", "text": "Решението на Старозагорския общински съвет да се променят турско-арабските имена на стотици местности в града е поредният безсмислен скандал, който цели да отклонява вниманието от сериозните събития. Но хайде, ще се хвана на въдицата и ще поразсъждавам върху темата.Политическият прочит е елементарен и еднозначен - акцията бе инициирана от крайно десните, които очевидно започват да се чувстват обезличени от участието си във властта. И затова сякаш си търсят повод да мобилизират расисткия си електорат, да дадат знак, че борбата продължава. Целта беше постигната на мига: турската общност се почувства обидена, възникна напрежение. Именно това беше смисълът на упражнението. Защото какво ще правят националистите без разделени, взаимно мразещи се граждани?ОПН: Обсесивно преименуваща неврозаЗа да не остане някой, който се съмнява, че тук се прави поредна стъпка към реабилитирането на мрачния „Възродителен процес\" от Живково време, дейците взеха да се позовават на някакъв комунистически закон от 1970-те, според който имената в България трябва да са „български“ и „разбираеми“. На което Фейсбук отговори с дружното искане Джамбазки, Каракачанов и Сидеров незабавно да бъдат преименувани с разбираеми имена (първият може би с английско, за да го разбират в Европарламента).Но зад политико-фенските страсти в стил „да натрием носа на другия отбор“ има нещо по-дълбоко. Защитниците на старозагорското „геройство“ привеждат исторически примери, че и други са правили така. Такива примери мога да дам и аз - французите в Елзас, селджукските турци в Анадола, монголите в Китай, та чак до сапиенсите, които най-вероятно са преименували пещерите на неандерталците.Завоеванията в миналото често вървят така: изгаряш, пленяваш, заличаваш спомена. Но нали си мислехме, че от Втората световна война насам сме заживели в друга епоха? Че физическият и символичен геноцид са останали завинаги в миналото, че не само държавните граници, но и езиците, културите, имената няма да бъдат променяни по политическа прищявка? Невинното наглед решение на Стара Загора подсказва за едно опасно ремилитаризиране на съзнанието: днес преименуваме баирите и бунарите, утре забраняваме да се служи на арабски в джамиите, вдругиден връщаме в гражданското списъка с позволените имена. Прилича на възраждане на атавистичната идея, че едната група има право да властва над другата. (Само да припомня, че ние, българите, нямаме особен интерес светът да върви в тази посока, защото сме малко на брой и лесно асимилируеми от по-мощните племена).Комунистическото преименуване радикализира тази войнствена тенденция - смяната на името има за цел да заличи миналото, та да може да се построи начисто прекрасната утопия, в която вярваха милиони. Можем да го опишем и в по-грозни краски: в културата навлизат нови диваци, плячкосват, поругават, преименуват, издигат тотемите си върху руините. Тук България е верен ученик на Съветския съюз: Варна става Сталин, Перник - Димитрово, Шумен - Коларовград, Добрич - Толбухин.Но процесът не се ограничава единствено до комунистическата идеология. Със символичното ликвидиране на чуждата идентичност новите варвари просто радикализират една тенденция, започнала още във времето на националното строителство. През 1934 година големият духовен център Станимака става Асеновград - за да се обезсили гръцкото влияние там. През 1951 година османският областен център Неврокоп е символично унищожен и превърнат в никому неизвестния Гоце Делчев. Да припомня и куриозните случаи, от които, слава Богу, се отказахме - Левскиград („Левски, роден в Левскиград“), Вазовград („Вазов, роден във Вазовград“). Ами неблагозвучни, неразбираеми са тия Карлово и Сопот, нали така?А \"хайдути\"? А София? А Бургас?Променяйки името, ние пречупваме историята на мястото - и то вече не е същото. Търновград и Преслав вече не са онези славни столици, които знаем от историята; това са нови градове без минало: Велико Търново - 1963 година, Велики Преслав - 1993 година (последната дата сочи, че преходът с нищо не е променил нагласите). Дали такова неуважение към реалността на миналото има и другаде? Не съм чувал за Великий Лондон, за Великая Атина... Съвсем друго е да изградиш някакъв нов обект и да го именуваш както намериш за добре - така твориш история. Преименуването обаче е агресивен акт, при който властта се поставя над историята.Не знам какво си мисли бюрократът-патриотар, като го прави. Най-вероятно нищо не мисли, а просто се бори за кариерен растеж. Но ликвидирането на имената ни прави по-бедни, лишава ни от минало. Личното име се различава от нарицателното именно по това, че не е „разбираемо“: то обраства със смисли, превръща се в топос на езика ни, тъй както прави мястото във физическото пространство.С какво например ни е обогатила подмяната на турското „Балкан“ със „Стара планина“ (допускам, че е официализирано след Освобождението). Балканът е глобално понятие - от него идват Балкански полуостров, Балкани, балканци. Вземете само литературната символика, с която е обвеяно това наше, турско име. Появява се сега някой националист и започва да редактира: „Жив е той, жив е, там на Стара планина...“.Ами защо тогава не изхвърлим и думата „хайдути“, заменяйки я с българската „крадци\" (чакай, вече не съм сигурен коя дума е наша, коя - чужда...). Да преименуваме още гръцката София и турския Бургас. А може би самата Стара Загора идва от руското „за горе“, което означава „зад планината“. Или пък от турското Ески Загра. А какво ли ще стане в тази пуристка еуфория, ако някой стигне до извода, че самото име „българи“ има някакъв чужд, недай Боже тюркски корен? Неврозата рискува да прерасне в психоза.", "date": "2018.06.04", "title": "Жив е той, жив е, там на Стара планина..."}
{"url": "https://offnews.bg/kultura/street-masters-2018-shte-se-provede-za-shesta-poredna-godina-v-plovdiv-681958.html", "text": "Шестото издание на Street Masters в парк Лаута в Пловдив между 15 и 17 юни обещава да бъде най-доброто досега. В програмата на фестивала личат имена като Berywam, Bboy Neguin, Kenzo Alvares, Mad Twinz, Shay Latukolan, Maria Kozlova, Wawad и много други. Бийтбоксът, танците и съвременната музика отново ще присъстват и ще забавляват хората.Ще има и много игри и работилници с графити, слаклайн, кендама, настолни игри и много други изненади. Тази година локацията на фестивала ще е почти в гората на парк Лаута в Пловдив, а идеята на организаторите е да отворят темата „Кои са съвременните пирати?“. Дали това е образът, изграден от Piratebay и Анонимните или от нас самите. Дали уличните артисти са съвременните пирати или ние сме тези, които ежедневно ги ограбваме, крадейки от торентите техния труд.", "date": "2018.06.04", "title": "Street Masters 2018 ще се проведе за шеста поредна година в Пловдив"}
{"url": "https://offnews.bg/futbol/fenove-na-levski-i-botev-kam-darzhavata-ako-ne-pomagate-ne-prechete-681965.html", "text": "Възмущение от намесата на някои политици спрямо спорта изразиха от публиките на Левски, Ботев Пловдив плюс Валентин Михов, бивш президент на ЦСКА и БФС, сега член на Изпълкома.Той участва в студио \"Дерби\" заедно с бившия шеф на \"синия\" фенклуб Златин Тепсиев – Голди и популярният привърженик на пловдивските \"канари\" – Велизар.Привържениците реагираха най-остро на проекта на Веселин Марешки за забрана имената на национални герои да присъстват в имената на спортни клубове. Всички обаче се възмутиха както срещу идеите за връщането на пушенето в заведенията, така и срещу закона, удрящ по спонсорите на спорта. И нарекоха подобни политици \"другари\" и \"случайно попаднали на жълтите павета\".\"Идеята за имената идва от другаря Марешки, който беше спуснат в съседите от Локомотив, бутна им едната трибуна и избяга. Тези възродителни процеси напомнят за едни други години, явно другарите не се променят\", каза Велизар от Ботев , който показа гордо фланелката си с клубния патрон. И даде пример с куп отбори от Южна Америка и Балканите с имена на национални герои. \"Куриозното е, че у нас това може да бъде забранено, а в същото време в Македония да има отбор с името на български герой от ВМРО – Гьорче Петров\", отбеляза вярно ботевистът.Голди припомни, че Левски е създаден от ученици и кръстен на Дякона основно по две причини. Едната е, че Апостола все пак е описван и като спортист. Едва ли не първият в историята ни със своя прочут скок. Затова и националния стадион носи името му. Второ, учениците се опитват да повдигнат националния дух, който през онзи 24 май 1914 година е смачкан от загубата в Междусъюзническата война.Валентин Михов също подкрепи двамата прочути запалянковци и на шега предложи и ние като в Беларус да си имаме един клуб с името Борисов. Членът на Изпълкома заяви, че първи ще скочи срещу държавата, ако със закон бъдат прогонени спонсорите от спорта.\"Ботев оцелява благодарение на тях, няма какво да се лъжем. Имаме 300 деца в 10 отбора, от тях 8 за шампиони. Школата на Ботев е най-добрата у нас в момента. Без тези пари просто загива. Както се казва, заради бълхата ще подпалят дюшека\", подкрепи го Велизар.Златин Тепсиев даде разумна идея – да се гласува закон за меценатите, който да обхваща всички области. Целта е спонсорите не да бъдат гонени, а да получават стимул да инвестират в спорт или култура. Като е ясно записано такъв процент от техните приходи отиват за съответната област, в случая спорт.И тримата участници споделиха, че само държавата може да оправи проблема с базите. И е било напълно достатъчно за тези 28 години да се строи по един стадион на 2 години, вместо сега да дишаме праха дори на Македония. \"Компромиси се правят. Давали сме лиценз на стадион, през който минаваха овце\", призна си Валентин Михов.", "date": "2018.06.04", "title": "Фенове на Левски и Ботев към държавата: Ако не помагате, не пречете"}
{"url": "https://offnews.bg/obshtestvo/simeonov-zavedeniata-okolo-kakao-bijch-sa-nezakonni-da-se-s-681963.html", "text": "Пет заведения на Южния плаж в „Слънчев бряг“ са незаконни и трябва да се съборят. Това обяви на брифинг в Бургас вицепремиерът Валери Симеонов.Той ги сравни с МОЛ-ове, защото са посещавани от хиляди души, били без проекти, без строителни разрешения и ако конструкциите им не издържат, ще нанесат сериозни поражения.Заведенията били „абсолютно незаконни“, посочи Валери Симеонов и уточни, че става въпрос за „Какао бийч“, „Ла кубанита“, „Бедрум“, „Дъ уан“„“, коментира той.Обектите са незаконни, защото реално се водят сгради, коментира Валери Симеонов. По ЗУТ трябва, щом като са над 200 души, то да имат категория на строеж, а в дискотеките имало по 4 000 посетители.Относно това кога ще се случи подобно нещо, Валери Симеонов насочи журналистите да питат регионалния министър Николай Нанков, пояснявайки, че вече му е подал сигнал още преди дни.Общо 11 – 12 обекта в „Слънчев бряг“ нарушавали Закона за устройство на територията, поясни Валери Симеонов. На Южния плаж в Несебър пък имало незаконно преграден общински път и нелегален паркинг, добави вицепремиерът.„“, коментира Симеонов.Относно първата му, за сезона, проверка за висок шум в заведенията в комплекса, вицепремиерът каза, че се ориентирал по децибелите. „“ и „“ била съсредоточена около главната и крайбрежната алеи в „Слънчев бряг“. Още първото заведение, в което влезли, било в нарушение. Имало „“ момчета, които се опитали да спрат него и полицаите, но в интерес на истината „“. Симеонов бе категоричен, че проверките ще продължат, а новият закон, уреждащ шума, ще бъде приет през този месец.", "date": "2018.06.04", "title": "Симеонов: Заведенията около „Какао Бийч“ са незаконни – да се съборят!"}
{"url": "https://offnews.bg/zvezdi/bil-klintan-pishe-politicheski-trilar-za-zhivota-si-v-belia-dom-681954.html", "text": "Бил Клинтън пише книга, информира CNN. Бившият президент на САЩ работи в екип с най-продавания писател в света Джеймс Патерсън, за да напише политически трилър, разказващ за живота му в Белия дом. Той ще носи заглавие „Президентът изчезна“ (The President Is Missing).„Обичам този литературен жанр и съм изчел десетки книги. Не четях много до началото на 80-те години, но оттогава мечтая да напиша трилър“, разказва Клинтън, който е първият президент, решил да напише такъв.„От боулинг алея в мазето на Белия дом до монотоността в спалнята, наистина се опитахме да го напишем колкото е възможно по-точно“, казва Клинтън.Освен да разкрие подробности „кухнята“, книгата има за цел да покаже какво е да бъдеш президент при най-екстремни обстоятелства.Сюжетът на трилъра се върти около опустошителна кибер атака срещу САЩ, която заплашва да срине света. Точно в този тежък момент президентът изчезва.„Искам обществото да види, че това е истински хора, които вършат истинска работа. Те са важни за държавата и взимат решения, които засягат живота ни“, коментира Клинтън.Toj спомена и работата на Доналд Тръмп.„Колкото повече предизборният процес се превръща в цирк, толкова по-малко хората осъзнават, че това да си президент е изключително важна и тежка работа“, коментира Клинтън.Бившият президент коментира и един от нашумелите политически сериали в САЩ.„Наблюдавах няколко сезона на „Къща от карти“. Първият беше наистина добър, но не това се случва в Белия дом. Ако се съди по сюжета, всички там убиват свои колеги и хората си мислят, че това наистина се случва“, казва той.", "date": "2018.06.04", "title": "Бил Клинтън пише политически трилър за живота си в Белия дом"}
{"url": "https://offnews.bg/sviat/bedstvie-v-gvatemala-vulkan-ubi-25-i-rani-stotitci-lavata-nahlu-v-ka-681923.html", "text": "25 души загинаха, близо 300 са ранени в най-свирепото изригване на вулкан в Гватемала от десетилетия, предаде Ройтерс.Вулканът Фуего, на около 40 км югозападно от столицата Гватемала Сити, изригна в неделя по обед. Той изхвърля камъни, черен дим и пепел във въздуха.Поток от лава, дълъг 8 км, заля село Ел Родео, заля къщите, убивайки хора в домовете им.Основното летище на столицата е затворено.Президентът Джими Моралес обяви тридневен национален траур.В неделя той говори за дълбоката скръб на нацията, причинена от невъзстановимите загуби на човешки живот.\"Ел Родео беше погребано, а ние не успяхме да достигнем Ла Либертад заради лавата. Може би и там има жертви\", съобщи Серхио Кабаняс, ръководител на Националната агенция за управление на бедствията.Изригването е най-голямото досега от 1974 година, според местни експерти, цитирани от Би Би Си.В различна степен от изригването са засегнати 1,7 милиона души, предаде Франс прес, цитирана от БТА. Властите призоваха населението да запази спокойствие, тъй като вулканът изригва няколко пъти в годината.Израел обяви, че е изпратила помощи – храна, одеяла и лекарства – на Гватемала след смъртоносното изригване на вулкана.Външното министерство на страната заяви в понеделник, че разширява помощта си чрез посолството си в страната и че предстоят разговори с местните власти.Израел и Гватемала развиват близки отношения през последните години. . Така Израел получи подкрепа от Гватемала за признаването на светия град за нейна столица. Източен Йерусалим е смятан от палестинците за столицата на държавата, на чието основаване се надяват. Временната столица на Палестинската автономия е град Рамала.", "date": "2018.06.04", "title": "Бедствие в Гватемала: Вулкан уби 25 и рани стотици. Лавата нахлу в къщи, погреба цяло село (видео)"}
{"url": "https://offnews.bg/sviat/antiimigrantska-partia-specheli-izborite-v-slovenia-681924.html", "text": "Лидерът на дясната консервативна и антиимигрантска Словенска демократическа партия Янез Янша спечели парламентарните избори вчера в Словения, съобщи Държавната избирателна комисия, цитирана от ДПА.СДП получава 25 процента от гласовете, сочат резултатите от преброяването на почти всички бюлетини.На второ място е левоцентриската \"Листа на Марян Шарец\" с 12,7 процента от гласовете, следвана от Социалдемократите с 10 на сто и Партията на модерния център с 9,7 на сто.Активността на избирателите е 52 на сто - приблизително колкото и на предишните избори преди четири години, уточнява БТА. Тъй като нито една от политическите сили не преодолява 40-процентната бариера, необходима за съставяне на самостоятелно правителство, предстои словенските политици да преговарят за коалиция.Антиимигрантската партия на Янша иска да затегне имиграционната политика по модела на съседна Унгария, отбелязва ДПА. Янез Янша е бивш премиер на Словения, той бе обвинен в корупция за сделка за покупка на въоръжение, сключена по време на първия му мандат 2004-2008 г.", "date": "2018.06.04", "title": "Антиимигрантска партия спечели изборите в Словения"}
{"url": "https://offnews.bg/politika/ninova-podkrepiame-deklaratciata-na-vishegradskata-chetvorka-ot-budap-681951.html", "text": "Лидерът на БСП Корнелия Нинова е в Словашкия парламент, където участва в среща на лидери на партии от държавите от Вишеградската четворка по покана на Роберт Фицо-лидер на СМЕР -Социална демокрация, управляващата партия в Словакия. Благодаря на Роберт Фицо за поканата да участвам в тази среща. Ние за пръв път сме включени в такъв формат - партиите от четирите държави от Вишеградската четворка и БСП. Това е пътят да се търсят съмишленици за защита на интересите на по-малките държави и на нашите народи, заяви Нинова. По въпроса, за който сте ни поканили - бюджета 2021-2027 и политиката на сближаване между различните държави членки, ние нямаме различия с вас. Подкрепяме декларацията на Вишеградската четворка от 02.02.2018г, приета в Будапеща. Ако ние управлявахме в България, бихме я подписали, защото тя напълно отговаря на принципа на създаване на Европейския съюз за солидарност и на българския национален интерес. Съжалявам,че българското правителство ви е отказало с аргумент, че като председател на Съвета на Европа няма право на национална позиция. Този аргумент не е верен, каза още Нинова. Да си председател на Съвета не означава да се откажеш от национален суверинитет. Ние ви подкрепяме, защото намаляването на средствата за сближаване между по-слабо развитите и по-бързо развиващите се държави, ще задълбочи различията в Европа. А намаляването на парите за общата селскостопанска политика ще засегне болезнено българските земеделски производители. Нашите земеделци и сега получават по-малко от тези в Германия и Франция. Нашата продукция не е конкурентоспособна. Ако ни орежат още от тези средства, българското производство ще бъде ликвидирано. Тук българският национален интерес съвпада с този- на вашите четири държави и е хубаво да се подкрепяме, за да защитим икономиките и хората си, допълни тя. ", "date": "2018.06.04", "title": "Нинова: Подкрепяме декларацията на Вишеградската четворка от Будапеща"}
{"url": "https://offnews.bg/ikonomika/kreditorite-obiaviha-za-prodan-i-tcentralata-na-bdzh-681921.html", "text": "Частен съдебен изпълнител обяви за продан централата на БДЖ като част от мерките, които недоволните кредитори на компанията предприеха, за да си приберат просрочените вземания. За запора на сметките на БДЖ-Пътнически превози и предстоящата разпродажба на активи OFFNews пръв съобщи.Благодарение на \"мъдрото управление на ГЕРБ в железниците\" вторият облигационен заем се оскъпи с десетки милиони левове, а компанията на практика фалира. Причината е, че още при първото правителство на Бойко Борисов ръководството на БДЖ спря плащанията, а заемодателите осъдиха компанията  - наложиха високи наказателни лихви, кредитът стана предсрочно изискуем.Сега очевидно нямат никакво намерение да чакат още фалиралото жп, тъй като от разпродажби бързо и лесно ще могат да си получат остатъка от кредита, който е в размер на 103 милиона лева.Докато шефовете на жп превозвача отмарят с футбол на малки вратички в очакване за пореден път държавата да им даде пари, то кредиторите не спят.Четириетажната историческа сграда в центъра на столицата с лице на три улици - „Г. С. Раковски“, „Иван Вазов“ и „Шести септември“, е построена през 1900-1904 г. за централа на Българската земеделска банка. Преди в нея да се настанят железничари е била една от най-забележителните като интериор в столицата. Имало е впечатляващо красиви кабинети, украсени с уникални платна на Иван Мърквичка и Антон Митов. Днес просторните помещения са раздробени в малки стайчета със олющени соц мебели и грозна ламперия. След настаняването на БДЖ в сградата, много от оригиналните дизайнерски решения са опропастени, но все пак има и предостатъчно красоти, които и днес впечатляват. Запазено в близък до оригиналния вид е стилното стълбище с орнаменти.В тази сграда е заседавало и правителството на България, оглавявано от Кимон Георгиев през 30-те години на ХХ век.Общата разгърната застроена площ е 7803 кв. метра. Половината от собствеността е на „Холдинг БДЖ“, а другата половина - на Национална компания „Железопътна инфраструктура“ (НКЖИ). Частен съдебен изпълнител Орлин Мендов е обявил за продажба дела на жп превозвача при начална цена от 7,315 милиона лева. Срокът за оферти е до 2 юли, а резултатите ще бъдат обявени на следващия ден.Като цяло търсената цена е доста изгодна за уникалния имот, което вероятно ще доведе до сериозен инвеститорски интерес. По-вероятно е обаче до сделка да не се стигне - държавата да извади пари, да плати дълговете и централния нападател на \"Локо БДЖ\" Владимир Владимиров да запази кабинета си.", "date": "2018.06.04", "title": "Кредиторите обявиха за продан и централата на БДЖ"}
{"url": "https://offnews.bg/obshtestvo/obiaviavat-rezultatite-ot-parvo-klasirane-na-parvolatcite-v-sofia-681922.html", "text": "Списъците с приетите на първо класиране на първолаци ще бъдат обявени днес в 17 часа. Записването на децата е от утре до 7 юни включително. Час по-късно същия ден ще бъдат изнесени останалите свободни места в избраното училище, подаването за заявления за участие във второ класиране е от 8 до 11 юни. Резултатите от него стават ясни в 18 часа на 11 юни, родителите имат време до 13 юни да запишат първокласниците. Свободните места след трето класиране на 14 юни ще се попълват до 14 септември включително.Информацията за свободни места се публикува на интернет-страниците на училището и на РУО София-град. ", "date": "2018.06.04", "title": "Обявяват резултатите от първо класиране на първолаците в София"}
{"url": "https://offnews.bg/temida/obvineniat-s-kmetitcata-na-mladost-petko-diulgerov-iska-da-izleze-ot-a-681925.html", "text": "Петко Дюлгеров, обвиняем като посредник при взимането на подкпуп от кмета на столичния район \"Младост\" Десислава Иванчева и заместника ѝ Биляна Петрова, иска да бъде освободен от ареста. Той е с най-тежката мярка задържане под стража от 26 април, след като на 17 април тримата бяха арестувани в центъра на столицата.Дюлгеров е бивш кмет на \"Младост\". Делото за промяна на мярката му е насрочено за 15 часа в Специализирания наказателен съд. Утре от 14 часа пък продължава заседанието на Апелативния спецсъд за отстраняването на Иванчева и Петрова от заеманите от тях постове в община \"Младост\". От днес и.д. кмет на района е арх. Румен Русев. ", "date": "2018.06.04", "title": "Обвиненият с кметицата на Младост Петко Дюлгеров иска да излезе от ареста"}
{"url": "https://offnews.bg/politika/karakachanov-da-sprem-s-prispivnata-pesen-che-v-es-ni-tretirat-kato-681929.html", "text": "България трябва да заеме по-твърда позиция пред ЕС за превозвачите ни. Крайно време е да излезем от тази приспивна песен, че в Европа ни третират като равни. В бюджета на България транспортът е третото перо след енергетиката и туризма. И никой не го интересува това, каза в  вицепремиерът и министър на отбраната Красимир Каракачанов по Нова тв по повод пакета Мобилност, който ще се гледя в Брюксел днес.  Ако ние продължаваме да се държим мило и любезно и да ги молим, няма да стане. Световната история не познава случай голяма и силна държава да се е трогнала от воплите и интересите на по-малка страна, освен ако няма интерес за нещо друго, коментира Каракачанов.Българските превозвачи си плащат данъците в България и хранят над 100 000 души. Целта е много проста – тези 14 млн. лева да отидат в джобовете на някои външни компании. Когато българските фирми фалират, тези шофьори ще останат на улицата. Тези международни компании ще се опитат да ги пренаемат и така още няколко десетки хиляди българи ще се преселят в чужбина. А това не е добре за България”, категоричен беше вицепремиерът.Аз не съм русофил. Но България има нужда от развитие на отношенията си с Русия, защото ние сме съседи през Черно море. В областта на енергетиката трябва да съживим отношенията си. Аз няма да сваля българската авиация на земята, защото някой решава, че щом е руска, няма да я използваме. Голямата опасност за националната сигурност за България не идва от Русия, а се нарича ислямски радикализъм и тероризъм - нещо, което продължава да залива Европа, а ние продължаваме да го подценяваме, каза още Каракачанов. ", "date": "2018.06.04", "title": "Каракачанов: Да спрем с приспивната песен, че в ЕС ни третират като равни"}
{"url": "https://offnews.bg/112/dvama-bratia-se-udaviha-v-pomorie-681928.html", "text": "Двама братя се удавиха в Поморие през уикенда.От полицията в Бургас съобщават за случай от събота, при който е подаден сигнал за двама давещи се мъже в района на плажа пред \"Гранд хотел Поморие\". Сигналът в Районното управление в Поморие е постъпил на 2 юни в 18.10 часа.На място са изпратени полицейски патрули, служители от Районна служба \"Пожарна безопасност и защита на населението\" - Поморие и два медицински екипа, които констатирали смъртта на мъжете.Установена е самоличността на удавилите се – това са братята М.С., 32 годишен и Х.С., 29 годишен, и двамата от Пловдив.Телата им са откарани в \"Съдебна медицина\" при УМБАЛ - Бургас за аутопсия. По случая е образувано досъдебно производство.Засега причините за удавянето не са ясни причините. Първоначалната версия е, че единият получил хипотермичен шок заради студената вода. Това било причина мъжът да не може да се задържи над водата и да се дави. Когато го видял, другият мъж се притекъл на помощ, но и той потънал. ", "date": "2018.06.04", "title": "Двама братя се удавиха в Поморие"}
{"url": "https://offnews.bg/sviat/v-briuksel-gledat-paketa-mobilnost-prevozvachite-gotovi-za-protest-681926.html", "text": "Комисията по транспорт в Европейския парламент ще гласува днес социалната част на пакета \"Мобилност\", който предизвика недоволството на българските превозвачи.Промените предвиждат шофьорите да се прибират по родните си места на всеки три седмици, да нямат право да нощуват в камионите си, а в хотел, и да получават заплащане според нормите на страната в ЕС, в която са пребивавали повече от три дни.Според българските превозвачи, ако бъдат приети, предложенията ще предизвикат масови фалити на български транспортни фирми. От сектора са готови да организират протести и в Брюксел, и в Страсбург.На 17 май по време на Срещата на върха ЕС - Западни Балкани превозвачите у нас излязоха на протест. За протест са готови и днес, този път в Брюксел, като има разрешение да се включат с машините си.Днешният вот не е предрешен и има шанс неблагоприятните за българския бизнес предложения да не бъдат приети, смятат представители на транспортни компании.Правителството одобри позиция в подкрепа на българските превозвачи.", "date": "2018.06.04", "title": "В Брюксел гледат пакета 'Мобилност', превозвачите готови за протест"}
{"url": "https://offnews.bg/politika/trajcho-trajkov-radev-i-borisov-obsadiha-li-s-putin-parite-koito-rus-681927.html", "text": "„Турски поток” е политическа хрумка, направена, за да се демонстрира, че може и без Украйна. Това коментира бившият икономически министър и настоящ общински съветник в СОС Трайчо Трайков по бТВ. За да се съгласи да участва, Турция получи 10% отстъпка за газа със задна дата. Това го постигат страни, които нямат комплекс за малоценност, когато преговарят с Русия – не се извиняват, не си удрят челата в земята, подчерта той.По думите му не е ясно дали по време на обявените за исторически посещения на Румен Радев и Бойко Борисов в Москва въобще са били обсъждани важни въпроси като плащането на транзитните такси даже след спирането на трасето през Украйна или за връщането на парите, които с последното решение на ЕК става ясно, че България е надплатила на „Газпром”.„Газът, който ще стигне по единствената засега тръба на „Турски поток” си е за Турция. Най-добрият начин за Европа е газът да е по съществуващата инфраструктура”, подчерта Трайков, като отбеляза, че „ако Кремъл много държи да се похарчат десетки милиарди за друго”, то трябва да се направи анализ.По темата „Белене” Трайков призова след евентуалното падане на мораториума да има заложен таван на разходите преди вземането на конкретно решение за Втора атомна, защото иначе „има риск да заминат няколко стотин милиона по консултанти”. ", "date": "2018.06.04", "title": "Трайчо Трайков: Радев и Борисов обсъдиха ли с Путин парите, които Русия има да ни дава"}
{"url": "https://offnews.bg/futbol/srabski-emigrant-i-shampion-sas-spartak-tarnava-poema-tcska-681933.html", "text": "Сърбинът с английски паспорт Нестор Ел Маестро е новият треньор на ЦСКА, пише \"24 часа\". Той изведе Спартак Търнава до шампионската титла на Словакия за първи път от 1973 година насам.Със сигурност той идва с брат си Никон Ел Маестро, с когото работи заедно в Словакия. Ел Маестро е роден в Белград през 1983 година като Нестор Йевтич.Влюбва се във футбола на 8 години, когато баща му го води на мач на Цървена звезда. След това семейството се мести в Западен Съсекс, за да избяга от войната в Югославия. Тогава за първи път си сменя името на Джон Смит, защото имало прекалено много хора, които завършвали на \"ич\". По-късно взема решение да стане Ел Маестро.Първият му лиценз \"Б\" на УЕФА е взет, когато е само на 16 години. Първите му тренировки са в академията на Уест Хем, след което се мести в Аустрия Виена и Валенсия.През 2006 година става най-младият треньор в Бундеслигата, когато влиза в екипа на Мирко Сломка. След това се мести с него в Хановер и Хамбургер Шпортферайн, преди да поеме Спартак е в екипа на Торстен Фринк в Аустрия Виена.Нестор е женен, има и 3 деца. Постоянният му дом е във Виена. След спечелването на титлата напуска Спартак на 5 май тази година.", "date": "2018.06.04", "title": "Сръбски емигрант и шампион със Спартак Търнава поема ЦСКА"}
{"url": "https://offnews.bg/112/kilarat-ot-slanchev-briag-si-priznal-vinata-681932.html", "text": "Задържаният за убийството на бизнесмена Коста Миджурин в Слънчев бряг си е признал вината, съобщава bTV. 37-годишният стрелец Михаил Станчев, който беше задържан при опит да напусне страната, си е признал вината. Очаква се да бъде поискана и постоянна мярка задържане под стража.По обясненията му той извършил престъплението от ревност.Стрелбата стана пред хотелски комплекс, когато в курорта е било пълно с туристи. Жертвата е бил собственик на игрални зали от дълги години. С опасност за живота е 22-годишната му спътница Симона, която е служителка в едно от казината му в курорта. Тя е дъщеря на полицейски шеф.Според разследващите става въпрос за класически любовен триъгълник. \"Категорично установено по делото е, че повод за деянието е необузданата ревност, изпитвана от дееца\", посочи пред bTV окръжният прокурор Георги Чинев.По думите му обвиняемият е признал за престъплението и съдейства на разследващите. Той имал връзка с простреляната Симона от началото на май, като ревността му се породила от действията на нейния началник, който в някои моменти се държал с нея грубо, а в други - галантно, водел я на вечери и т.н.Балистичната експертиза е установила съвпадение между законно притежаваното лично оръжие на арестувания и един от куршумите, поразили жертвите му.Извършителят беше заловен с оръжие и боеприпаси при опит за бягство в Турция – той е с чисто криминално минало. Застрелял жертвата си от упор, след което стрелял по момичето, което се опитало да го спре.Днес по никакъв начин не си личи къде е било местопрестъплението. Хотелиери подчертаха пред камерата на bTV, че случаят е битова драма, каквото може да се случи навсякъде по света и няма основания за притеснение както за туристите, така и за работещите в курорта и техните близки.", "date": "2018.06.04", "title": "Килърът от Слънчев бряг си признал вината"}
{"url": "https://offnews.bg/futbol/levski-si-haresa-moldovski-natcional-681930.html", "text": "Нападателят на Апоел Хайфа Раду Джинсари е попаднал в полезрението на Левски. Той е бил предложен на сините от мениджъри, пише \"Тема спорт\".Молдовският национал отговаря на търсените от треньора на \"сините\" Делио Роси характеристики. Футболистът може да действа и на десния фланг на атаката. В момента 26-годишният Джинсари е на лагер със селекцията на страната си, на която й предстои да играе контрола срещу Армения.Спарингът е днес. Добрата новина за сините е, че атакуващият футболист става свободен агент на 30 юни. На тази дата договорът му с израелския Апоел изтича. До момента споразумението между двете страни не е подновено.Първо нападателят е заявил, че със сигурност напуска, тъй като вече е получил по-добри оферти – местните издания твърдят, че едната е от Левски. Това е накарало шефовете на тима от Хайфа да извадят ново предложение на молдовеца. Раду Джинсари e роден на 10 декември 1991 година, висок е 182 сантиметра, а по-силният му крак е левият.През изминалата кампания е изиграл 33 шампионатни двубоя, в които е отбелязал 3 гола за Апоел. В клубния си тим той доста често е действал като чист халф, докато в националния отбор на страната си е пускан на върха на атаката. С тима от Хайфа той печели купата на Израел. В Молдова е играл в Шериф Тираспол – в този тим е бил съотборник с капитана на Левски Божидар Митрев.За три сезона с този отбор взима две титли, 2 купи и 2 Суперкупи. Печелил е тези отли-ия по веднъж и със Зимбру, чийто екип носи една кампания. 5 сезона Джинсари се подвизава в родния Академия Кишинев.", "date": "2018.06.04", "title": "Левски си хареса молдовски национал"}
{"url": "https://offnews.bg/obshtestvo/tciala-sedmitca-zhega-i-gramotevichni-buri-681916.html", "text": "Седмицата започва с променливо време, слънце, жега и гръмотевични бури ще се редуват през деня. Днес максималните температури ще са между 28 и 33 градуса. Валежи са възможни на много места, повече гръмотевици синоптиците прогнозират в Източна България. Край морето ще духа слаб до умерен северозападен вятър. На брега термометрите ще показват между 23-27 градуса, а сред вълните от 2 бала около 23 градуса.Валежи в планините ще има след обяд, по високите части ще духа силен вятър. Максималната температура на 1200 метра ще е около 20 градуса, а на 2000 метра – около 14.Така ще е и утре, но температурите ще паднат с градус-два. Облачността ще остане променлива. Следобедни бури ще има до петък. В последния работен ден се очаква дъждът да ни даде глътка въздух. През уикенда - предмно облачно с кратки превалявания. ", "date": "2018.06.04", "title": "Цяла седмица жега и гръмотевични бури"}
{"url": "https://offnews.bg/obshtestvo/zapochvat-petrovite-posti-681914.html", "text": "От днес започват Петровите пости. Наречени са още „Апостолски“, защото завършват на 29 юни, празникът на Св. Апостоли Петър и Павел.Петровият пост е установен за подражание на апостолите, които постели, когато се готвели за проповедническа дейност, а също и заради особена почит към светите първовърховни апостоли Петър и Павел.Началото на Петровите пости се определя според деня на Св. Петдесетница и затова неговата продължителност е различна всяка година. Постът продължава до края на вечерното богослужение преди Петровден (който е винаги на 29 юни), но ако този ден се падне в сряда или петък, постният период се регулира съобразно с това. Режимът на Петровия пост е облекчен – пости се от яйца, млечни продукти и месо, но в дните различни от сряда и петък, се разрешава риба.Задължителен строг пост се полага в деня преди празника, на 28 юни, но ако се случи в събота или неделя, строгостта на поста се облекчава и в този ден се разрешава олио и вино.Ако 29 юни, празникът на Първовърховните апостоли, се случи в сряда или петък, се разрешава риба, а ако 30 юни съвпадне със сряда или петък, се разрешава само да се яде постна храна с олио и вино.Църквата почита на 4 юни Свети Митрофан, Патриарх Цариградски.Той бил съвременник на св. Константин Велики и братов син на римския император Пров. Той управлявал Цариградската църква десет години. Когато Константин Велики видял за първи път св. Митрофан, обикнал го като баща.Във време на Първия вселенски събор св. Митрофан вече бил старец на 117 г. и като не могъл лично да вземе участие в работите на събора, определил своя викарен епископ Александър за свой представител. Императорът изходатайствал от събора за св. Митрофан названието патриарх. И така, той бил първи цариградски патриарх.При това Константин Велики поканил целия събор да посети болния и престарял архипастир. Когато императорът го запитал кого желае да остави за свой наследник на патриаршеския престол, старецът посочил Александра. След това св. Митрофан казал на александрийския патриарх Александър: \"О, брате, превъзходен наследник си оставяш ти!\" И взел за ръка архидякон Атанасий, по-късно св. Атанасий Велики, патриарх Александрийски, и го похвалил пред всички.След това предсказание св. Митрофан се простил с всички и подир 10 дни предал душата си богу в 325 година.", "date": "2018.06.04", "title": "Започват Петровите пости"}
{"url": "https://offnews.bg/politika/tcvetanov-prezidentat-da-mine-prez-parlamenta-za-edno-kafe-681934.html", "text": "Кандидатът на ГЕРБ Страхил Стоянов, който спечели изборите в Галиче, е регистриран земеделски производител, а на БСП Веселин Тушинов е бил по майчинство в последните години. Това коментира зам.-председателят на ГЕРБ Цветан Цветанов по бТВ. БСП даде вота на прокурор, след като Тушинов загуби с 26 гласа. Неговата майка е в същата ловна дружинка на селото, каза още Цветанов по повод снимката на Стоянов с осъдения бивш кмет Ценко Чоков. Снимката не означава нищо, ловната дружинка наброява 90 души, обясни лидерът на ПГ на ГЕРБ. Не трябва да завиждаме на никого заради неговите успехи. „Президентът Радев, чувствайки се изолиран от европейската политика, даже от световната политика, концентрира вниманието си върху това противоречие, за да има челен сблъсък с премиера и с парламента. ГЕРБ винаги е реагирала след изказване на Румен Радев, търсете причината за нарушената комуникация между институциите не в парламента, а в президентството”, подчерта Цветанов. Във връзка с коментарите, че Бойко Борисов не идва в Народното събрание или се появява за едно кафе време и си тръгва с оставката на председателя му, той отговори: „Знаете колко е динамична програмата на министър-председателя особено през последните 6 месеца. Той изпълнява международната си програма, написана месеци преди това”.„Президентът е в правото си също да намери начин или да покани министър-председателя, или да мине през парламента, за да изпие едно кафе”, посочи Цветанов. ", "date": "2018.06.04", "title": "Цветанов: Президентът да мине през парламента за едно кафе"}
{"url": "https://offnews.bg/112/mele-v-sofia-zaradi-intcident-s-kon-i-karutca-681935.html", "text": "Инцидент с кон и счупена каруца в София завърши с масов бой на бул. „Владимир Вазов“, съобщава bTV, като се позовава на сигнал на зрител. Случаят е от неделя малко преди обяд. Тогава кон, теглещ каруца, връхлита колата на пострадалия. Животното било подивяло и ударило спрелия автомобил, след което продължило да препуска. \"След малко забелязахме един човек, тичащ след коня. Приятелят ми слезе от колата, за да опита да го задържи, докато дойде КАТ, за да се опише щетата. Без да казва и дума, собственикът на коня напада приятеля ми. Към него се присъединиха и други. Приятелят ми има множество травми и наранявания, включително две дълбоки рани на главата и следи от много удари с метални предмети\", се посочва в сигнала на пострадалия Цветан Петров.Мъжът разказва, че не е имал никакво намерение да се стига до физически сблъсък, а е искал да види кой е собственикът на животното, за да извикат КАТ. \"Но този човек изобщо не искаше да слуша, директно започна да ми посяга и да ми нанася удари\", разказа Петров.Той отрече да е виновен с нещо – „просто махнах с ръка да спре, да дойде до колата. Той изобщо не искаше да спира, да говорим, буквално започна с юмруци. Друг човек от ромски произход слезе от едно такси и най-нагло ми вика на мен защо аз съм започнал да бия това момче. И той се нахвърли върху мен и вече нямах избор – трябваше да се защитавам по някакъв начин, разказа Петров, цитиран от bTV.Още двама души са се опитали да му помогнат, но и те са отнесли бой.По думите му в един момент нападателите са били десетина.Случи се от мухата слон. И беше наистина много страшно. За щастие, моята приятелка беше в колата, тя се заключи вътре и веднага звънна на 112, добави Петров.15-минути след като всичко свършило, дошла линейка и едва след това – патрулка, разказа още потърпевшият.Той допълни, че в един момент, след като е бил повален на земята, е изгубил и съзнание. Има сериозни натъртвания на прешлените на кръста, ръцете и тялото, лека фрактура на черепа, рана на милиметри от сънната артерия. „Буквално са можели да ме убият“, каза той.Приятелката на Цветан – Петя, разказа, че се е обаждала няколко пъти на 112. По време на боя доста коли са подминали инцидента. Беше много страшно, призна тя.Полицията е задържала двамата основни нападатели, добави Петров.Той и приятелката му вече са дали показания и са разпознали биячите.", "date": "2018.06.04", "title": "Меле в София заради инцидент с кон и каруца"}
{"url": "https://offnews.bg/kultura/preporachvame-vi-muzikata-na-evropa-muzikata-na-italia-v-sofijskat-681920.html", "text": "Днес от 19:00 часа в Софийската филхармония започва седмицата на Италия от цикъла \"Музиката на Европа\". На пианото ще Матео Андри, а самият концерт ще продължи до 20:30 часа.В програмата са включени творби от Алесандро Скарлати, Матео Андри, Алфредо Казела, Нино Рота, Йохан Себастиан Бах – Феручио Бузони.Проект „Музиката на Европа“ се реализира с финансовата подкрепа на програма „Културна програма за Българското председателство на Съвета на Европейския съюз 2018“ на Национален фонд „Култура“.", "date": "2018.06.04", "title": "Препоръчваме ви: 'Музиката на Европа: Музиката на Италия' в Софийската филхармония"}
{"url": "https://offnews.bg/na-tozi-den/4-iuni-sazdava-se-balgarskiat-lev-681910.html", "text": "На тази дата през 1880 година 2-рото Народно събрание на Княжество България приема закон, с който се създава националната валута лев = 100 стотинки = 1 френски франк.Името му произхожда от левъ – остаряла форма на думата „лъв“, употребявана през 19 век.През 1881 година са изсечени и първите монети.От 1997 г. стойността на лева е твърдо свързана с тази на германската марка чрез системата на валутен борд при курс 1000 лева = 1 германска марка. След деноминацията на лева от 5 юли 1999 г. курсът става 1 лев = 1 германска марка, а след премахването на германската марка в края на същата година левът се привързва към еврото при курс 1,95583 лева = 1 евро.", "date": "2018.06.04", "title": "4 юни - Създава се българският лев"}
{"url": "https://offnews.bg/obshtestvo/bez-voda-v-chasti-ot-suhodol-i-suhata-reka-681908.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Заради подмяна на сградно водопроводно отклонение в кв. „Суходол“ се налага спиране на водоподаването от 09:00 до 15:00 часа в кв. „Суходол“, местност Трайков чифлик.Във връзка с подмяна на сградно водопроводно отклонение на ул. „Витиня“ в ж. к. „Сухата река“ се налага спиране на водоподаването от 09:30 до 16:30 часа на ул. \"Витиня\" от ул. \"Тодорини кукли\" до ул. \"Константин Фотинов\". ", "date": "2018.06.04", "title": "Без вода в части от Суходол и Сухата река"}
{"url": "https://offnews.bg/obshtestvo/salmonela-v-3-detski-gradini-v-sofia-681942.html", "text": "Има доказателства за взрив от салмонела в три детски градини в София, обяви директорът на Националния център по заразни и паразитни болести проф. Тодор Кантарджиев в предаването \"Денят започва\" на БНТ.Основната причина за салмонела е недобре съхранена храна. Затова храните от животински произход трябва да са термично обработени, а ако храната е стояла повече от 4 часа на стайна температура, може да е опасна за здравето, обясни той.В началото на летния сезон проф. Кантарджиев припомни колко важни са ваксинациите при децата и препоръча деца под 1 година да не се водят на море, ако не са ваксинирани против морбили. Най-вече да не се ходи с тях в Северна Гърция, където има много случаи на морбили.Около 90% от инфекциите при децата са от бактерии, хигиената е много важна, каза проф. Тодор Кантарджиев. Той препоръча през лятото да се ползват мокри кърпи с хлор хиксидин, защото спиртът не действа на ентеровирусите.Проф. Кантарджиев коментира и ухапванията от кърлежи, като бе категоричен, че при подобно ухапване трябва да се пие антибиотик.В столицата например имаме заразени с Лаймска болест кърлежи и хората трябва да се информират за районите, в които има заразени кърлежи, отбеляза директорът Националния център по заразни и паразитни болести, каза той.", "date": "2018.06.04", "title": "Салмонела в 3 детски градини в София"}
{"url": "https://offnews.bg/politika/premierat%c2%a0na-albania-udostoi-borisov-s-medal-za-priznatelnost-681989.html", "text": "Премиерът Бойко Борисов беше удостоен с Медала за признателност – най-високото отличие, присъждано от министър-председателя на Албания.Наградата му беше връчена от Еди Рама за \"неоспоримите заслуги на Борисов за работата му по европриобщаването на държавите от Западните Балкани.\"Признателни сме, че през тези 6 месеца работихте активно за европерспективата на всички балкански страни, посочи премиерът Еди Рама.Той изрази надежда, че доброто сътрудничество и приятелство между двете страни ще продължи.Ние сме едно голямо европейско семейство. Балканите са част от него, така че полагаме усилия, но и работата на вашия политически елит е изключително важна, каза министър-председателят Бойко Борисов.По думите му колкото по-бързо се развиват и съединяват западнобалканските държави чрез цифрова и транспортна инфраструктура, толкова по-бързо регионът ще забрави за войните.По време на конференция в Тирана, посветена на насилствения екстремизъм, Борисов заяви, че \"само чрез мир и толерантност можем да се противопоставим на заплахите за сигурността и живота на хората\".Българският премиер посочи за пример страната ни, където християни и мюсюлмани живеят заедно мирно и се уважават.", "date": "2018.06.04", "title": "Премиерът на Албания удостои Борисов с медал за признателност"}
{"url": "https://offnews.bg/bojni/edi-harn-maj-se-opitva-da-izbegne-sblasaka-kubrat-dilian-681941.html", "text": "Промоутърът на Дилиън Уайт - Еди Хърн все по-често говори за евентуален елиминационен бой във версия WBC между неговия боксьор и Луис Ортис.Наскоро стана ясно, че компанията Epic Sports and Entertainment на българина Ивайло Гоцев е спечелила търга за претендентски мач на IBF между Кубрат Пулев и британеца, победителят от който трябва да спори с Антъни Джошуа за световната титла.\"Ако ни се гарантира, че мач между Дилиън и Луис ще доведе до задължителна защита на Дионтей Уайлдър срещу победителя, веднага скачаме на битка с кубинеца.Уайт не се страхува от абсолютно никого и е готов да се изправи срещу всеки. Не го спира дори и фактът, че Ортис е далеч по-тежък опонент от Пулев и ще му е по-трудно срещу него. Такъв мач ще прикове вниманието на хората със сигурностЛуис Ортис ще иска много пари от евентуален мач с Дилиан Уайт и този път това ще е наистина оправдано. Тези правила на различните федерации са много объркващи и дават много трудно шансове за труден съперник като Дилиан да има мачове за световната титла срещу шампионите. Просто защото всеки от тях би искал някой по-лек опонент, а Уайт определено не е такъв\", каза Хърн пред \"Скай Спортс\".", "date": "2018.06.04", "title": "Еди Хърн май се опитва да избегне сблъсъка Кубрат - Дилиан"}
{"url": "https://offnews.bg/obshtestvo/gerb-dariava-17-000-leva-za-detska-ploshtadka-v-galiche-681938.html", "text": "Парламентарната група на ГЕРБ дарява 17 000 лв. за построяването на детска площадка в с. Галиче.Този ангажимент пое председателят на ПГ на ГЕРБ и заместник-председател на партията Цветан Цветанов, съобщава пресцентърът на партията.„Искаме да зарадваме децата в с. Галиче, като им подарим чисто нова площадка за игри. Те несъмнено го заслужават и се надявам всички малчугани да имат много незабравими мигове на новата си придобивка. Винаги съм твърдял, че спортът и движението са здраве и изграждат характера“, казва Цветанов.Председателят на ПГ на ГЕРБ изрази надеждата си, че построяването на тази площадка ще бъде стъпка към спирането на политическото противопоставяне в селото.", "date": "2018.06.04", "title": "ГЕРБ дарява 17 000 лева за детска площадка в Галиче"}
{"url": "https://offnews.bg/112/tornado-i-ulitci-pod-voda-vav-varnensko-681990.html", "text": "Торнадо е преминало днес следобед през варненското село Куманово, съобщава БНТ. Една от къщите в Куманово е останала без покрив, керемиди и комини са паднали от покривите на още няколко къщи в селото. Торнадото е преминало за около 10 минути. За щастие няма пострадали хора.Торнадото се е разразило по същото време, когато улиците на Варна бяха наводнени от поройни дъждове.По информация на БНР 55 литра на квадратен метър е количеството на падналия следобед дъжд във Варна - при месечна норма около 40 литра.Десетки са сигналите в пожарната за наводнени сгради и паднали дървета.По основните булеварди във Варна се образуваха големи задръствания, автобусите на градския транспорт се движат със закъснение.Към 22:00 ч. днес нито сайтът на Областната администрация във Варна, нито този на Община Варна са публикували информация за обстановката в града и областта. Не е предоставена информация и за действията на институциите след пороя, както и за постъпилите сигнали. ", "date": "2018.06.04", "title": "Торнадо и улици под вода във Варненско"}
{"url": "https://offnews.bg/politika/komisiata-po-transport-na-evroparlamenta-glasuva-v-polza-na-balgarskit-681988.html", "text": "Комисията по транспорт на Европейския парламент гласува без обсъждане днес предлаганите промени в правилата за работата на дружествата за международни пътни превози, съобщава БТА.Отхвърлено бе предложението водачите да се прибират у дома \"възможно най-често, поне веднъж седмично\".Прието бе предложението водачите да имат право да ползват \"нормалната седмична почивка и всяка седмична почивка от повече от 45 часа, ползвани като обезщетение за предишни намалени седмични почивки, във всички зони за паркиране със специален сертификат\".Промените предвиждат международните водачи да могат да прекарат у дома или на друго място по техен избор поне една нормална седмична почивка или една седмична почивка от повече от 45 часа, след всеки четири последователни седмици.Въвежда се определение за \"дом\" на водача - там, където той е регистриран по адрес в държава от ЕС. Когато водач избере да се върне за почивка у дома, работодателят ще трябва да му предоставя средства за това.По желание на водача дневните почивки ще може да бъдат ползвани в превозното средство, ако то разполага с подходящи условия за спане за всеки водач и превозното средство е неподвижно.Предвижда се обособяването на охраняеми паркинги за почивка по международните пътища, които ще бъдат обозначени, сертифицирани и ще отговарят на много условия, включително за достъп до тоалетна, вода, душове, храна и безжичен интернет. Предлага се въвеждането на интелигентни записващи устройства в камионите за международни превози. Службите за проверка ще могат да разчитат данни от устройствата от разстояние, а устройствата ще трябва да съхраняват данните по два месеца. Устройствата ще имат спътникова връзка и ще записват часовете на работа и почивка, както и държавите, през които превозното средство е преминало.Всички тези предложения ще залегнат в предстоящите преговори между Европейската комисия, Европейския парламент и Съвета на ЕС.Джамбазки: Победа в битката, дано и във войнатаСлед заседанието на комисията, където днес бях заместващ, законът на Макрон бе разбит на парчета. Остава възможността да се почива в кабината, при липсата на определени и сертифицирани паркинги, заяви евродепутатът от групата на Европейските консерватори и реформисти и заместник-председател на ВМРО Ангел Джамбазки.Почивката след 21 дни остава, но никъде не се казва мястото, където тя трябва да бъде извършена. Най-голямата победа, която постигнахме, е че директивата за командироване няма да се отнася за транспортните работници, коментира Джамбазки.Показахме, че заедно можем да се преборим. Разбихме на пух и прах твърдението, че малките държави не ги зачитат. Благодаря на всички, с които водехме тази битка. Но да не се отпускаме. Има още стъпки, докато доведем войната до край, каза още заместник-председателят на ВМРО.Новаков: Капитулация на пакета \"Макрон\"Като капитулация на пакета \"Макрон\" определи евродепутатът от ГЕРБ/ЕНП Андрей Новаков одобрените от комисията по транспорт на Европейския парламент промени в пакета за мобилност.Новаков е единственият български евродепутат, който имаше право да гласува днес и е един от авторите на одобрените поправки.Гласуването означава, че българските фирми за международен транспорт няма да бъдат ощетени от новата директива и българската позиция има пълна победа, каза евродепутатът от ГЕРБ/ЕНП.", "date": "2018.06.04", "title": "Комисията по транспорт на Европарламентa гласува в полза на българските превозвачи"}
{"url": "https://offnews.bg/sviat/zhena-otkri-strelba-do-rokendrol-maraton-v-san-diego-rani-politcaj-681936.html", "text": "Жена откри огън вчера близо до рокендрол маратона в Сан Диего, в Южна Калифорния, и бе арестувана, съобщи БТА.Малко след това маратонът е бил възобновен.При ареста е бил ранен полицай, който се е прострелял в крака, изстрелвайки два куршума срещу заподозряната, но не я улучил. Той е приет в болница.Местни телевизии се позоваха на очевидци, които разказват, че на паркинг близо до финала на рокендрол маратона към 11 ч местно време отекнали четири или пет изстрела. При ареста жената се криела под автомобил на най-високото ниво на паркинг в центъра и била насочила пневматично оръжие към главата си.Организаторите на събитието заявиха, че стрелбата не е била свързана с него. Около 4900 участници в маратона били отклонени към обезопасена зона и маратонът бил прекъснат за 11 минути, след което е било дадено разрешение да продължи, добавя АФП.", "date": "2018.06.04", "title": "Жена откри стрелба до рокендрол маратон в Сан Диего, рани полицай"}
{"url": "https://offnews.bg/dw/tvardiat-che-ako-reshite-tezi-10-zadachi-vashiat-iq-e-nad-146-681970.html", "text": "Българската редакция на \"Дойче веле\" публикува 10 математически задачи, за които се твърди, че определят коефициента ви на интелигентност на поне 146, в случай че успеете да ги решите.Това казват създателите на популярната онлайн-игра CodyCross, която забавлява публиката с различни загадки, главоблъсканици и тестове.Журналисти от германския „Ди Велт\" взимат под лупа твърдението на CodyCross. „Чиста глупост\" - категорични са те по адрес на обещанието, че ще бъдете възнаградени с IQ от поне 146, ако решите въпросните задачи.Междувременно задачите станаха хит в социалните мрежи и намериха място дори в сериозни медии.Първа задача:2X - 8 = -X + 1Възможни отговори: Х = -3; X = 3; X = 12; X = 9*****Втора задача:12:2.(5-2) = XВъзможни отговори: Х = 6; X = 2; X = 18; X = 12*****Трета задача:X + 5 < 0Възможни отговори: X < -5; X > -5; Х > 5; X > 0*****Четвърта задача:Превърнете ¼ в десетична дроб.Възможни отговори: 0,25; 0,20; 0,4; 0,40*****Пета задача:Превърнете 120% в десетична дроб.Възможни отговори: 12; 0,12; 120; 1,2*****Шеста задача (която, според CodyCross, досега са решили само 2% от участниците):Превърнете 123,45 в процент.Възможни отговори: 123,45%; 12345%; 1,2345%; 12,345%*****Седма задача:Кое от тези числа може да се раздели на 9 без остатък? (Но без да използвате калкулатор.)972; 300; 372; 600*****Осма задача:X + 2 > 5Възможни отговори: Х > -3; X > 3; X < 3; X < -3*****Девета задача:24:4.(8:4) = XВъзможни отговори: Х = 3; X = 12; X = 8; X = 4*****Десета задача:23 + 17X + 3 = 13X + 46 + 3XВъзможни отговори: Х = 23; X = 20; X = -20; X = -23", "date": "2018.06.04", "title": "Твърдят, че ако решите тези 10 задачи, Вашият IQ е над 146"}
{"url": "https://offnews.bg/obshtestvo/spirat-dvizhenieto-po-magistrala-liulin-prez-polovin-chas-681939.html", "text": "Движението по магистрала \"Люлин\" ще спира през половин час днес при 9-ти км за обрушването на скатове.Първото затваряне на пътя е от 11 до 11:30 ч., предупреди АПИ. Спирането на автомобилите в участъка от пътен възел Даскалово до граница с област София ще продължи до 16 часа. Алтернативният маршрут на АМ „Люлин“ по направлението София - Перник - Благоевград за леките автомобили е по път I-1 през Владая.Тежкотоварните МПС над 12 тона ще изчакват на място.", "date": "2018.06.04", "title": "Спират движението по магистрала Люлин през половин час"}
