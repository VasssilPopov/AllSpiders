{"url": "https://offnews.bg/politika/ninova-v-general-toshevo-glasuvajte-na-referenduma-da-zashtitim-balga-668666.html", "text": "Днес тук сте хора от различни политически партии, но сме заедно, защото Добруджа е национална кауза. Председател съм на БСП, но съм тук и като българка. Изказвам уважение и респект към силата и смелостта ви да защитите българската земя, българската природа и бъдещето на децата ни. Тук сме да подкрепим референдума, като най-висша форма на решение, защото това е решението на народа и ние политиците трябва да се съобразим с него. Излезте и гласувайте на референдума, за да защитим българската земя, заяви Корнелия Нинова на среща с представители на Инициативния комитет за референдум за добива на природен газ и граждани, които са против добива му в Добруджа.Срещата се състоя по тяхна покана и с искане за съдействие от страна на БСП. Лидерът на левицата се ангажира да инициира в парламента обща декларация на всички парламентарно представени партии срещу добива на газ и в защита на житницата на България.В разговор с Нинова хората споделиха своите тревоги и, че не са уплашени, а гневни. “Земеделието е единственият поминък тук. След хората в Добруджа, най-ценна е земята”, казаха жители на Генерал Тошево.", "date": "2017.11.03", "title": "Нинова в Генерал Тошево: Гласувайте на референдума да защитим българската земя"}
{"url": "https://offnews.bg/sviat/rusia-zasilva-voennoto-si-prisastvie-v-arktika-668667.html", "text": "Русия разполага нови противовъздушни системи за отбрана в Арктика, съобщи командващият Северния флот вицеадмирал Николай Евменов. \"Всички острови в Арктика, на които има бази на Северния флот, бяха снабдени с нови летища, които могат да функционират във всякакво време и да посрещат всякакви самолети\", заяви Евменов, цитиран от Интерфакс и БТА. \"В момента създаваме система за въздушно и морско наблюдение на региона на Северния морски път и сме на път да осигурим пълен контрол на въздушното пространство в нашата зона в Арктика\", добави той.Системите за противовъздушна отбрана в региона също ще бъдат подсилени.Русия засили значително военното си присъствие в Арктика през последните години. Бяха проведени мащабни военни учения. В началото на ноември руското министерство на отбраната съобщи за откриването на 11 нови острова и шест протока в Арктика през последните пет години. Русия претендира за суверенитет над 1,2 милиона квадратни километра в спорния регион.", "date": "2017.11.03", "title": "Русия засилва военното си присъствие в Арктика"}
{"url": "https://offnews.bg/politika/plevneliev-balgarskata-demokratcia-shte-se-obogati-ot-koalitcia-mezhd-668659.html", "text": "Българската демокрация ще се обогати от една голяма коалиция между ГЕРБ и БСП, заяви президентът (2012-2017 г.) Росен Плевнелиев в интервю пред агенция \"Фокус\".Щеше ми се да сме го докарали до там, като например демократични и успели държави - като Германия, Холандия, където една голяма коалиция да не е никакъв проблем. Да не губят своята идентичност и връзка с хората, но и да дават решения в трудни моменти. Трудно обаче мога да си представя от всичко, което виждам в момента, една голяма коалиция в България – между ГЕРБ и БСП. Ще ми се някога да мога да я видя, но трудно мога да повярвам сега. Особено БСП в момента крайно агресивно и непродуктивно действа на фона на предстоящо европейско председателство и това не ме прави оптимист, че при едни извънредни избори партиите след това ще могат да градят мостове и да действат заедно. Така че на Вашия въпрос конкретно – не виждам подобна възможност в близките 2 години, но се надявам да може да има такава. От нея само българската демокрация ще се обогати, каза Плевнелиев.В интервюто той коментира и актуалните политически теми от последните месеци. Оставката на здравния министър проф. Николай Петров президентът определя като морален акт:Според Плевнелиев правителството е стабилно, а актът на оставка не бива и не може да разклати кабинета:Плевнелиев е на мнение, че Румен Радев се е провалил на последния Консултативен съвет по национална сигурност:Според Плевнелиев президентът Радев \"с не едно свое действие работи за разединение в ЕС\":", "date": "2017.11.03", "title": "Плевнелиев: Българската демокрация ще се обогати от коалиция между ГЕРБ и БСП"}
{"url": "https://offnews.bg/futbol/berbatov-netarpeliv-indijskoto-prikliuchenie-da-zapochne-668673.html", "text": "Най-популярният български футболист очаква с нетърпение новото предизвикателство пред себе си - Керала Бластърс.От понеделник българинът потегля към Индия, където след две седмици стартира местното първенство. Досега Митко беше на подготовка с тима в Европа.“Хората ми казаха следното: “Берба, приготви се за приключение, каквото досега не си виждал. Очаквай на всеки мач да има по 60 хил. фенове. Аз досега пред толкова съм играл само на “Олд Трафорд”, коментира Бербатов в студиото на Sportal TV.Той призна, че главната причина да приеме офертата от Изтока е на бившия му треньор Рене Мюлестийн, който сега води Керала.Там негов съотборник ще е Уес Браун, с когото бяха заедно в Манчестър Юнайтед. “Наясно съм, че Рене знае как на тази възраст да ме подготви по най-добрия начин. Той и Уес са основната причина, за да приема офертата. Говоря на младите футболисти да гледат Браун и да се учат от него, защото той е много по-напред от мен по отношение на трофеи.“Човек трябва да бъде реалист - когато си почти на 37 г. и не си играл от една година и виждаш, че нещата се получават все по-трудно, отиваш там, където наистина те желаят, дори това да изглежда екстравагантно за нас българите. С когото и да говорих за Индия - защото аз разпитвах познати на Диего Форлан и Давид Трезеге - чух само суперлативи. Там са се грижели добре за тях”, каза още Бербатов.Сезонът в Индия започва в средата на ноември и продължава до март, а най-интересните мачове ще бъдат излъчени в реално време по каналите Mtel Sport 1 и Mtel Sport 2.", "date": "2017.11.03", "title": "Бербатов нетърпелив индийското приключение да започне"}
{"url": "https://offnews.bg/sviat/bivsha-porno-zvezda-se-kandidatira-za-prezident-na-rusia-668674.html", "text": "Бившата порно звезда Елена Беркова обяви, че ще се кандидатира за президент на Русия на изборите догодина.Беркова обяви решението си във видео в Инстаграм, в което се появи по бельо и с чорапи. Във видеото 32-годишната жена обяви и част от програмата си. Тя включва въвеждане на цензура за облекло - глоби за поли, по-дълги от 40 см, задължително сексуално обучение в училище, което да включва и матура по предмета. Беркова обещава още да въведе задължително разрешение за раждане на деца - медицинско, юридическо и психологическо. Самата Беркова е майка на две деца. Тя настоява още за въвеждане на смъртно наказание за сексуални посегателства, защото ѝ е писнало от хора като Харви Уайнстийн.В програмата ѝ е включено още разводът да стане почти невъзможен за мъжете, тъй като днес огромна част от задълженията, особено за децата, пада върху жените. Всъщност Беркова няма право да се кандидатира за президент, тъй като по конституция за целта трябва да е навършила 35 г. Кандидатурите си за поста на Владимир Путин вече обявиха опозиционната журналистка  и журналистката Екатерина Гордон. Самият Путин все още не е обявил дали ще се кандидатира за нов мандат. ", "date": "2017.11.03", "title": "Бивша порно звезда се кандидатира за президент на Русия"}
{"url": "https://offnews.bg/obshtestvo/aviokompania-svali-ot-samolet-bolno-balgarche-i-semejstvoto-mu-tragna-668678.html", "text": "Българче с онкологично заболяване е свалено от борда на самолет на Австрийските авиолинии заедно със семейството му. 11-годишният Йордан е трябвало да лети заедно със семейството си от София през Виена за Германия за лечението на детето, което е изпратено от Фонда за лечение на деца. Родителите на детето са представили преди полета необходимата медицинска документация на момчето, в това число формуляри от лекуващите лекари, че детето може да лети. Екипажът обаче преценява, че състоянието на детето не позволява то да пътува на борда, съобщи bTV. Фондът изпраща линейка, с която семейството пътува около 18 часа до германската болница, където ще се проведе лечението. Родителите обаче са категорични, че решението на екипажа е застрашило живота на детето. Случаят коментира във Фейсбук и д-р Радина Денкова, която е била на същия полет. От авиокомпанията заявяват, че екипажът е длъжен да осигури сигурността на пътниците на борда и в случай, че има риск за здравето им, може да откаже превоз.", "date": "2017.11.03", "title": "Авиокомпания свали от самолет болно българче и семейството му, тръгнали за лечение"}
{"url": "https://offnews.bg/politika/kmetat-na-batak-izleze-v-bolnichen-zasega-ostava-na-posta-si-668675.html", "text": "Кметът на Батак Петър Паунов излезе в едномесечен болничен и не се яви на заседанието на общинския съвет, съобщи bTV. Главният прокурор разпореди проверка на сигнала, че кметът на Батак Петър Паунов е възлагал обществени поръчки за 580 000 лева на сина си Крум.Същевременно Окръжна прокуратура-Пазарджик вече внесе в съда обвинителен акт спрямо Паунов за това, че като кмет е нарушил служебните си задължения, като е съставил и утвърдил Акт за частна общинска собственост, с който променил собствеността на поземлен имот в местността \"Язовир Батак\", зона А, в землището на Батак, обл. Пазарджик, от държавна собственост в общинска частна собственост.Общинските съветници от ГЕРБ поискаха оставката на кмета с мотива, че уронва престижа на общината, а искането трябваше да се внесе в Общинския съвет на днешното заседание.Паунов обаче така и не се появи на заседанието. По закон общинарите могат да се произнесат за оставката на кмета, ако той не изпълнява задълженията си 6 месеца. Отстраняването е възможно и с решение на прокуратурата, каквото засега няма. Така за момента той остава на поста си.Паунов беше избран за кмет от листата на БСП, но от две години не е член на партията.Депутатът от БСП Румен Гечев коментира пред телевизията, че когато става дума за доказани нарушения, \"няма БСП, няма ГЕРБ, няма Патриоти\", а който е сгазил закона, трябва да носи отговорност.", "date": "2017.11.03", "title": "Кметът на Батак излезе в болничен, засега остава на поста си"}
{"url": "https://offnews.bg/zimni/marten-furkad-pokaza-knigata-si-668669.html", "text": "Френският доминатор в биатлона Мартен Фуркад получи първия отпечатан екземпляр на книгата си, която ще бъде представена на 8 ноември.Автобиографията на легендарния французин се казва \"Моята мечта от злато и сняг\" и е написана съвместно с професионалния журналист Жан Исастел. Предговорът пък е написан от трикратния олимпийски шампион в кану-каяк слалома Тони Естанж.Фуркад се похвали с придобивката си и призова феновете да му изпратят обратна връзка дали им е харесал външният вид на изданието, за чието съдържание ще могат да съдят след броени дни.Фуркад става поредното голямо име от спорта, което пуска своя автобиография. През есента това стори и руската тенисистка Мария Шарапова, чиято книга \"Неудържима\" стана тотален хит и влезе в списъка на бестелърите на Ню Йорк Таймс.", "date": "2017.11.03", "title": "Мартен Фуркад показа книгата си"}
{"url": "https://offnews.bg/sviat/stotitci-se-prostiha-s-ubitata-v-malta-zhurnalistka-668680.html", "text": "Стотици хора присъстваха на погребението убитата в Малта журналистка Дафне Каруана Галиция.Каруана Галиция, разкрила връзки на страната си с офшорни данъчни убежища в рамките на журналистическото разследване \"Досиетата от Панама\", беше взривена в колата си на 16 октомври. Покушението срещу Галиция шокира Европа и света и предизвика опасения за свободата на словото.Правителството на Малта обяви награда от един милион евро за информация, водеща до залавянето на извършителите. Президентът на Малта Мари-Луиз Колейро и премиерът Мускат не бяха на погребението по желанието на близките на журналистката.Синовете на журналистката поискаха оставката на премиера на Малта Джоузеф Мускат, като обявиха, че правителството е виновно за случилото се и че между него и мафията няма разлика.Семейството на Каруана Галиция обяви, че е било подложено на натиск от страна на президента и министър-председателя да одобри даването на награда 1 млн. евро за доказателства, водещи към убиеца.На траурното богослужение в енорийска църква в Моста не бяха допуснати представители на медиите, но предварително бе разпространен текстът на словото на архиепископа на Малта Чарлз Сиклуна. В него духовникът приканва убийците да се покаят, докато не е станало твърде късно. \"Колкото и да се стараете да избягате от правосъдието на хората, никога няма да избягате от правосъдието на Бога\", заявява архиепископът, цитиран от ДПА и БТА. ", "date": "2017.11.03", "title": "Стотици се простиха с убитата в Малта журналистка"}
{"url": "https://offnews.bg/temida/peshko-ot-kozloduj-vazstanoven-na-rabota-davat-mu-15-823-lv-obezshte-668660.html", "text": "Козлодуйският районен съд е възстановил на работа в АЕЦ \"Козлодуй\" Пешко Караджов, който стана популярен със заплахите, отправени към полицай.Решението на съда е от 30 октомври и не е окончателно. С него съдия Галя Петрешкова - Ставарова осъжда електроцентралата в лицето на изпълнителния ѝ директор Иван Андреев да изплати на Караджов 15 823 лв., както и близо 2000 лв. разноски, които Пешко Караджов направил по делото.Решението на съда идва на фона на бавещото се вече близо три месеца разследване, което беше възобновено, след като в социалните мрежи се появи  с отправяните от Караджов заплахи. След като записът стана обществено достояние, по разпореждане на премиера Бойко Борисов Караджов  от поста му. След скандала беше уволнен полицаят, който разпространи видеото Цветан Благоев, а ден по-късно от поста му беше отстранен на шефът на полицията във Враца Димитър Газибарски.Мотивите, с които съдът решава да върне Пешко Караджов на работа, са, че той неправомерно е наказан два пъти за едно и също провинение. Първоначално той е получил \"Забележка\" на 8 юни 2017 г., но когато скандалът се разрази и Бойко Борисов поиска отстраняването му, с нова заповед шефът на АЕЦ-а е наложил най-тежкото наказание \"Дисциплинарно уволнение\". Според съдията първото наказание на практика е изпълнило предназначението и си това, че е отменено с втората заповед на Иван Андреев, не променя факта, че Караджов е наказан два пъти за едно и също провинение.В същото време обаче съдът признава за непристойното поведение на Караджов, нещо, за което се , но по друго производство. Делото е образувано по молба на Пешко Караджов, който е поискал да му бъде изплатено обезщетение за това, че е останал без работа заради незаконното уволнение. Той поискал от АЕЦ да му бъдат изплатени 36 921.50 лева за периода 22 юли 2017 г. - 22 януари 2018 г.От фактите по делото става ясно също, че месечната заплата на Караджов 5 274.50 лева.Съдът подробно коментира законосъобразността на мотивите за уволнението, като посочва, че във втората заповед за наказание има посочено и ново обстоятелство, видно от разпространения запис - това, че Караджов е \"отправил обидни думи\" освен заканата за уволнение на служител на МВР, което е злоупотреба с доверието на работодателя по смисъла Кодекса на труда. По това наказание обаче, работодателят на Караджов не му е поискал обяснения, както изисква законодателството, което е и основният аргумент на бившия шеф на охраната в Козлодуй да иска отмяна на уволнението му. Според защитата на Караджов за новото наказание той е имал право да даде обяснения.От решението на съда става ясно също, че първото наказание на Караджов е мотивирано с това, че той \"се е държал непристойно и използвайки служебното си положение е отправял закана за уволнение на служител на МВР\", но не е посочено новото обстоятелство за отправени обидни думи към полицая. Безспорно е, и че преди издаването на тази заповед на ищеца, работодателя не е изпълнил задължението си по чл.193, ал.1 КТ като не е изискал от ищеца обяснения, заключава съдия Петрешкова. Тя обаче допълва, че когато първата заповед за наказание е отменена, тя вече е породила правните си последици.Нещо повече - съдията смята, че работодателят няма законово право сам да отмени първата заповед за наказание, както и да му наложи по-тежко наказание за същото нарушение на трудовата дисциплина. Тя посочва, че:В решението се посочва също, че в новата заповед за уволнение са посочени нови обстоятелства, които поставят работника в утежнено положение. Това е записът, \"\". Новото нарушение е в това, че Караджов отправил обидни думи към полицая и за това работодателят е следвало да изиска обясненията му преди да го накаже. Съдът не уважава целия иск на Караджов от близо 37 хил. лв. и му присъжда близо 16 хил. лв. за тримесечния период, в който той е бил без работа. Решението може да бъде обжалвано пред Врачанския окръжен съд.Със свое  от 14 септември по друго производство Окръжната прокуратура във Враца посочи, че са събрани достатъчно доказателства за извършено от Караджов хулиганство, което се наказва с до пет години затвор. До момента обаче Районната прокуратура в Козлодуй, която първоначално прекрати разследването и след това го възобнови, не се е произнесла по случая. Срокът на проверката беше удължен веднъж и към материалите към нея е приложен и записа, който заплашваният полицай Валери Манов направил с телефона си на 15 февруари. Тогава Караджов го заплаши с уволнение, след като униформеният съставил акт на негов приятел за това, че шофира пиян.", "date": "2017.11.03", "title": "Пешко от Козлодуй възстановен на работа, дават му 15 823 лв. обезщетение (видео)"}
{"url": "https://offnews.bg/politika/sakskoburggotski-ne-moga-da-si-predstavia-nezavisima-katalunia-dano-668684.html", "text": "Трудно мога да си представя независима Каталуния, дано кризата да се преодолее. Това заяви пред БНТ Симеон Сакскобургготски по повод обявената независимост на Каталуния и последвалото отнемане на автономията на областта от испанския Сенат. Сакскобургготски посочи, че сигналите от Европа и цялата международна общност за кризата в Испания са ясни. Той подчерта, че един такъв прецедент би бил вреден и за други страни и изрази надежда разумът и законите да надделеят. На въпрос за позицията на испанския крал Фелипе VI срещу независимостта на Каталуния, която противоречи на традицията сред монарсите за запазване на неутралитет по важни политически въпроси Сакскобургготски посочи, че \"неутралитетът е едно, но защитата на единството на страната е друго\" и запазването на единството е сред функциите на монарха. По думите му въпросът за независимостта на Каталуния засяга и живеещите в региона българи, които са над 250 000. Симеон Сакскобургготски, който е част от Висшия политически консултативен борд на българското председателство на ЕС, отговори на въпроси и за тази предстояща роля на България. Според него това, че ни се е паднал такъв труден период, прави ролята на председателството още по-важна. За бъдещето на ЕС Сакскобургготски каза, че са положени прекалено много усилия и би било пагубно да се разпадне. Запитан дали е мислел, че след време той ще бъде съветник на Бойко Борисов, след като някога той е работел за него, Симеон II отговори отрицателно, но допълни, че за него това е признак на еволюция. ", "date": "2017.11.03", "title": "Сакскобургготски: Не мога да си представя независима Каталуния, дано кризата се преодолее"}
{"url": "https://offnews.bg/tenis/grigor-dimitrov-stava-6-v-sveta-668683.html", "text": "Рекордно класиране в световната ранглиста ще запише в понеделник най-добрият ни тенисист Григор Димитров.Той ще се изкачи до номер 6 в ранглистата на АТР. До този момент най-доброто класиране за 26-годишният българин беше номер 8, което заема и в момента.Димитров отпадна на 1/8-финал на турнира Мастърс 1000 в Париж, но благодарение на неучастието на Новак Джокович и Анди Мъри, които имаха да защитават точки във френската столица, ще ги изпревари в класацията и те ще отидат зад него.В същото време Димитров защити точките си в Париж, където никога не е достигал 1/4-финал и ще запази актива си.В момента приоритетна цел пред Григор е финалният Мастърс в Лондон. При добро представяне българинът може да стигне дори до номер 4 в света.Участието в английската столица явно е приоритет и за Рафаел Надал, който обяви на извънредна пресконференция в зала “Берси” в Париж, че се отказва от участиеа.Матадора няма да излезе за четвъртфиналния си сблъсък срещу Филип Крайнович, което означава, че сърбинът продължава напред без игра. Испанецът посочи като причина проблеми с коляното.", "date": "2017.11.03", "title": "Григор Димитров става №6 в света!"}
{"url": "https://offnews.bg/obshtestvo/i-shalom-oproverga-zaharova-za-spasiavaneto-na-evreite-668657.html", "text": "Напълно се присъединяваме към позицията на българското външно министерство по повод думите на говорителката на Сергей Лавров Мария Захарова. Това заявиха за OFFNews от организацията на българските евреи \"Шалом\"., а думите ѝ бяха качени като официална позиция на сайта на ведомството в Москва.По повод поредното оскверняване на Паметника на съветската армия в София Захарова заяви:Думите ѝ предизвикаха официална реакция на българското Външно, което разясни на Захарова, че Червената армия няма нищо общо с хуманното дело и че то е акт на българския народ.", "date": "2017.11.03", "title": "И Шалом опроверга Захарова за спасяването на евреите"}
{"url": "https://offnews.bg/tehnologii/autsorsing-industriata-raste-promeniajki-biznes-profila-si-i-iziskvan-668672.html", "text": "„Бизнес профилът на аутсорсинг индустрията се променя през 2017 г. по отношение на източниците на новите работни места и интереса за инвестиции в сектора. Ръстът на работните места се генерира основно от компаниите, които вече са установени на пазара“, коментира Стефан Бумов, главен оперативен директор на  и председател на Българската аутсорсинг асоциация, два последователни мандата до март 2017, в интервю за Bloomberg TV.Основният проблем пред бъдещия ръст на аутсорсинг индустрията остава липсата на кадри. Освен че се задълбочава, вече се наблюдават и нови нюанси. Тенденции като използването на публичния облак, интернет на нещата, роботизацията, автоматизацията на процесите навлизат все повече, променяйки изискванията към човешкия капитал в сектора. Не всички фирми на българския пазар са готови за внедряването на новите технологии от гледна точка на зрялост на бизнеса и квалификация на кадрите в него. Заетите особено в ИТ сферата трябва да преминат по-високо ниво на обучение, което да отговаря на все по-бързо навлизащите нови технологии. Не трябва вече да се говори само за проблем в сферата на образованието, а за необходимостта работещите в бизнеса да повишат квалификацията си.„Едно от водещите конкурентни предимства на България в световен мащаб и в частност в Централна и Източна Европа е многообразието в използването и владеенето на над 20 чужди езика“, допълни Стефан Бумов.През последните години аутсорсинг индустрията в България се характеризира с постоянен ръст, като за 2016 г. секторът формира 3.6% от БВП. Очакванията за 2017 г. са за стабилен растеж от 10%-15%.Има лек спад на инвеститорския интерес спрямо предишните години. Една от причините е невъзможността на България да се позиционира на международно ниво, защото липсват ясни послания към високия клас инвеститори, а държавата ни трябва да има проактивен подход към инвеститорите.България трябва да се стреми да предлага услуги с висока добавена стойност, за да запази водещата си позиция в света. По този начин бизнесът ще продължава да расте и ще има възможност да повишава заплатите на заетите в индустрията. С навлизането на новите технологии като роботизацията, автоматизация и изкуствения интелект, човекът няма да изгуби своята роля. Точно обратното, пазарът ще има нужда от още повече висококвалифицирани специалисти. За да се гарантира ръст на аутсорсинг индустрията в дългосрочен план, е необходимо да се идентифицират правилните бизнес ниши и да се обучават кадрите ни в съответствие с навлизащите нови технологии, обобщи Стефан Бумов, главен оперативен директор на .", "date": "2017.11.03", "title": "Аутсорсинг индустрията расте, променяйки бизнес профила си и изискванията към човешкия ресурс"}
{"url": "https://offnews.bg/obshtestvo/bronzova-kashta-prevrashta-miastoto-na-mavzoleia-v-art-zona-za-godina-668637.html", "text": "Хрельовата кула в Рилския манастир, елементи от Патриаршеската катедрала и от родната къща на скулптора Пламен Деянофф в Арбанаси \"влизат\" в Бронзовата къща, която ще бъде поставена на мястото на бившия мавзолей в София за една година. Арт инсталацията е подарък на страната ни от Австрия, която ще председателства ЕС след нас през втората половина на 2018 година.Столичният общински съвет ще гласува доклад за поставянето на \"Бронзовата къща\" в Градската градина срещу Двореца догодина на предстоящото си заседание следващия четвъртък. Вносители са Малина Едрева, шеф на комисията по култура в общината, колежката й от комисията по култура Силвия Христова, Прошко Прошков и Стефан Марков от РБ. Днес Деянофф представи проекта си пред експерти и съветници на \"Московска\" 33. Той разказа, че работил по проекта цели 12 години. За образец избрал \"Хрельовата кула\" в Рилския манастир, защото според него тя е чудесен пример за постиженията на средновековната архитектура на България. Кулата е висока 27 метра, в бронзовия си модерен вариант ще бъде около 12-13 м. Деянофф вече е показвал елементи от \"Бронзовата къща\" по цял свят - от биенале в Шанхай през изложби в Европа и Америка. Проектът е бил на 35 корици на издания и така навсякъде се говореше за България, сподели той. Пространството, което се оформя във вътрешността на \"Бронзовата къща\", може да бъде използвано за различни културни събития, подчерта скулпторът. На това място отдавна трябваше да пише \"Тук ще се танцува\", надявам се, че правим стъпка в правилната посока, заяви Венци Мицов от Група 5 в общината. Главният архитект на София Здравко Здравков коментира, че знаковите пространства в София са превърнати в паркинги и изрази надежда, че след приключване на конкурса за 3-та зона на централната градска част ще се определи пространство за временни арт инсталации на модерното изкуство. Предстои \"Архитектура и градоустройство\" да проучи основата, върху която ще се гради \"Бронзовата къща\" и да осигури обезопасяването й, за да не се катерят по нея деца например. Единственото, което пречи на този прекрасен проект, е паркингът на жълтите павета, заяви Прошков. Археологът и временно общински съветник, както сам се представи, Борислав Бориславов подчерта, че на мястото е бил не само мавзолеят с мумията, но и селище от каменно-медната епоха, разрушено при соц строителството. Мястото е перфектно, намира се между 4 музея, категоричен бе Бориславов. Временното поставяне на арт инсталацията е чудесен контрапункт на вечността на мавзолея, заяви Иво Божков. ", "date": "2017.11.03", "title": "Бронзова къща превръща мястото на мавзолея в арт зона за година (снимки)"}
{"url": "https://offnews.bg/politika/hristo-prodanov-lipsata-na-esti-e-problem-za-sigurnostta-v-darzhavata-668644.html", "text": "Липсата на Единна система за туристическа информация (ЕСТИ) е много голям проблем за сигурността в държавата. Особено по време на европейското председателство през първите шест месеца на 2018 година.Това заяви народният представител от \"БСП за България\" Христо Проданов по време на днешния парламентарен контрол. Депутатът от Софийския 23-ти МИР получи отговор на зададения от него въпрос към министъра на туризма Николина Ангелкова. Питането беше за това на какъв етап е изграждането на ЕСТИ при положение, че България в момента е единствената държава в Европейския съюз, която все още не разполага с Единна система за туристическа информация. \"Обяснението, че през следващата седмица ще бъде обявена нова обществена поръчка за изграждане на тази система, защото причините за забавянето досега са били обективни, не е сериозно. Все пак Николина Ангелкова е министър на туризма в последните 3 години, с прекъсване за съвсем кратко, коментира Христо Проданов. - А наредбата на Министерски съвет е от началото на 2015 година. Тоест, повече от две години и половина е забавянето. И всеки опит за обяснение на това забавяне е обикновено оправдание за несвършена работа. На мен ми е ясно, че пред министрите на ГЕРБ въпросът с политическата и личната отговорност за действия или бездействия, или за сгрешени действия, не стои. Само се надявам това забавяне да не се окаже фатално, предвид предстоящото европредседателство на България. Защото тогава, освен за политици, журналисти и туристи, страната ни ще бъде център на вниманието и на много хора с нечисти намерения. Затова настоявам госпожа Ангелкова лично да поеме отговорността за работата по изграждането на Единната система за туристическа информация и да направи така, че час по-скоро да започне изграждането й\".Освен за сигурността, Единната сисмета за туристическа информация е важна и за борбата със сивата икономика в бранша, отбеляза още Христо Проданов. \"Министърът е напълно наясно с данните, които регулярно изнасят представителите от хотелиерския бранш. Загубите от нерегистрираните нощувки възлизат на 250-300 000 лева, посочи още депутатът на БСП от София. - Чрез ЕСТИ ще бъде сложен край на тази практика. И това е още една от причините за изграждането на системата\".", "date": "2017.11.03", "title": "Христо Проданов: Липсата на ЕСТИ е проблем за сигурността в държавата"}
{"url": "https://offnews.bg/litca/pregradkata-koiato-spasi-bliznatci-ot-smart-668649.html", "text": "Еднояйчни близнаци са се спасили от задушаване в утробата, като са стояли прегърнати в продължение на месеци. Лекарите казали на 30-годишната майка - британката Вики Плоурайт, че близнаците са в една амниотична торбичка, а не в две отделни, което означава, че има 50% вероятност пъпните върви на бебетата да се оплетат, което би спряло притока на кислород и съответно би довело до смъртта им. Откритието е направено в 10-а гестационна седмица. Състоянието е много рядко, среща се при между 35 000 и 60 000 бременности с близнаци във Великобритания. \"Много се отчаях, когато лекарите обясниха колко висок е рискът бебетата да не оцелеят - около 50%\", разказа Вики, цитирана от Independent.  Жената отишла на рутинен преглед заедно със сестра си, като Вики се шегувала, че се надява бебето да е едно, защото с годеника ѝ Крис вече имат една дъщеря на 4 години.Първоначалното изследване показало, че бебетата са много близо едно до друго, което наложило повече изследвания. Именно така било открито рядкото състояние. \"В рамките на един час разбрах, че очаквам близнаци, но и че са в голяма опасност. Мисълта, че можем да ги загубим по всяко време беше мъчение\", допълва Вики. Две седмици по-късно станало ясно, че двете бебета се се прегърнали, което значително намалявало риска от оплитане на пъпните им върви. През следващите месеци Вики посещава лекаря си почти всяка седмица, за да следят състоянието на бебетата. В 13-а гестационна седмица пъпната връв на едно от бебетата се оплела леко около другото, което ги накарало да стоят още по-близо едно до друго и още по-неподвижни, което намалявало вероятността да се оплетат силно и това да застраши живота им. \"Беше истинско чудо\", разказват родителите. Близнаците били родени в 32-ра гестационна седмица по съвет на лекарите, тъй като едно от бебетата спряло да расте заради тясното пространство. Бебетата се родили на 22 декември 2015 г. с цезарово сечение. Двете момченца - Рубен и Тео, останали в болницата 5 седмици, преди родителите им да ги вземат вкъщи. Сега те са на 22 месеца и са изключително близки. ", "date": "2017.11.03", "title": "Прегръдката, която спаси близнаци от смърт"}
{"url": "https://offnews.bg/zimni/peter-northug-vzima-medal-ot-sochi-sled-porednia-doping-skandal-668658.html", "text": "Знаменитият норвежки ски бегач Петер Нортхуг прибави пореден олимпийски медал към богатата си колекция благодарение на поредния допинг скандал в руския спорт. 31-годишната жива легенда на ски бягането се облагодетелства от наказанието на руснака Александър Легков, който беше лишен от златото си на 50 км и среброто от щафетата 4х10 км заради употреба на забранени вещества. Той и Евгений Белов бяха отстранени доживот от олимпийското движение. Именно заради дисквалификацията на щафетата Норвегия ще вземе с четири години по-късно бронзовите медали.\"Не се радвам на такъв медал, защото няма никаква стойност\", е цитиран да казва от руските медии Нортуг. Преди време се заговори, че той може да кара за Русия на олимпиадата, но след това се замлъкна по темата.На фона на допинг аферата обаче темата може да стане отново актуална. Нортхуг определено не е оптимист, че ще може да спечели квота в силната конкуренция в норвежкия отбор.В момента той се готви по индивидиуална програма във Вал Сеналес заедно с екипа си - треньора Видар Унебаке, лекарят Аре Льосет и скиорът Крис Йесперсен.За Нортхуг подобна самотна подготовка е практика от 2013 г. насам, когато напусна националния отбор.До миналата година той беше в силната позиция, тъй като беше най-добрият скиор. Сега обаче това не е така, тъй като беше свален от трона от Мартин Юнсруд Сюндбю. Младият Юханес Клебо също заяви съществуването си. Сега Нортхуг трябва отново да покаже, че е конкурентен и затова ще трябва да се представи на ниво за Световната купа, чийто календар стартира в Куусамо.За Нортхуг този сезон е изключително важен, защото договорът му с основен спонсор изтича след олимпиадата в Пьончан. Едно злато ще го направи отново атрактивен за спонсорите, но същото не може да се каже, ако въобще не участва.", "date": "2017.11.03", "title": "Петер Нортхуг взима медал от Сочи след поредния допинг скандал"}
{"url": "https://offnews.bg/obshtestvo/chetirima-prezidenti-vav-veselinovo-slagat-pametna-plocha-na-zheliu-z-668642.html", "text": "Президентът Румен Радев, заедно със своите предшественици Петър Стоянов, Георги Първанов и Росен Плевнелиев ще открият паметна плоча на първия демократично избран български президент д-р Желю Желев в родната му къща в село Веселиново. Церемонията ще бъде на 7-ми ноември от 12,00 часа, съобщи кметът на община Смядово Иванка Петрова. Четиримата президенти са потвърдили присъствието си. За откриването на плочата ще дойдат също дъщерята на Желю Желев и двамата му братя.„Идеята за плочата е на президента Румен Радев. Той е видял заснета къщата на Желю Желев във Веселиново, която не е в добро състояние. От президентството се свързаха с мен и обсъдихме какво може да се направи. Решено бе да се постави паметна плоча\", обясни Иванка Петрова, цитирана от Шум.бг. Тя добави, че плочата е изработена от мрамор.За ремонт на стените на къщата и за паметната плоча общината в Смядово отпуснала 3 хил. лв. Кметът допълва, че има идея една от стаите на къщата да бъде превърната в музей, както и да бъде кръстена улица на Желю Желев. ", "date": "2017.11.03", "title": "Четирима президенти във Веселиново, слагат паметна плоча на Желю Желев"}
{"url": "https://offnews.bg/obshtestvo/mvnr-ne-savetskata-armia-a-balgarskiat-narod-spasi-balgarskite-evrei-668647.html", "text": "Българското външно министерство реагира остро на изявлението на говорителя на руското Министерство на външните работи Мария Захарова, която заяви, че съветската армия е спасила българските евреи от нацистките лагери на смъртта през Втората световна война.Ето и цялото изявление на ведомството:", "date": "2017.11.03", "title": "МВнР: Не съветската армия, а българският народ спаси българските евреи"}
{"url": "https://offnews.bg/futbol/uefa-pogna-patris-evra-za-shuta-sreshtu-fen-668648.html", "text": "УЕФА повдигна обвинения срещу защитника на Олимпик Марсилия Патрис Евра заради агресивното му поведение преди мача от Лига Европа срещу Витория (Гимараеш) в четвъртък вечер.Французинът ритна с крак в главата фен, като изпълнението му беше сравнено с прочутото избухване на Ерик Кантона отпреди повече от 20 години.Бившият съотборник на Димитър Бербатов в Манчестър Юнайтед, когото българина нарича \"мой брат от друга майка\", беше записан сред резервите, и успя да влезем конфликт с феновете, като удари един.Заради постъпката Евра получи червен картон преди мачът да е започнал. Със сигурност французинът ще отнесе най-малко един мач наказание - това заради самия картон, а на предстоящото на 10 ноември заседание Дисциплинарната комисия на УЕФА ще обмисля колко още да го накаже.Очаква се отделно клубът му да го санкционира по някакъв начин.“Независимо какво се случва, един професионален играч е длъжен да запазва самоконтрол дори при отправени към него провокации и обиди и то без значение колко несправедливи са те”, се казва в официалното становище на френския клуб.", "date": "2017.11.03", "title": "УЕФА погна Патрис Евра за шута срещу фен"}
{"url": "https://offnews.bg/sviat/ispanski-sad-izdade-evropejska-zapoved-za-arest-na-puchdemon-668682.html", "text": "Испански съд издаде европейска заповед за арест на уволнения каталунски премиер Карлес Пучдемон и четирима от министрите в кабинета му. Заповедта за арест беше издадена по искане на испанската прокуратура. Пучдемон и 13 бивши министри бяха призовани да се явят на разпит по обвинение в организиране на бунт и противодържавна дейност, за което могат да получат до 30 години затвор. Пред съда се явиха 9 бивши министри, а 8 от тях бяха арестувани.Пучдемон, който е в Брюксел от понеделник, и останалите четирима бивши министри не се явиха пред съда, а прокуратурата поиска задържането им. Бившият каталунски лидер поиска да даде показания чрез видеоконферентна връзка от Брюксел, но искането му не беше одобрено. В същото време Карлес Пучдемон каза пред белгийска телевизия, че е готов да съдейства на белгийските съдебни власти.\"Няма да бягам от правосъдието. Ще отида при съдебните власти, но при истинските съдебни власти\", каза Пучдемон пред белгийската телевизия, цитиран от БТА. По думите му е \"видно, че испанските съдебни власти са се политизирали\".Той каза още, че е готов да се кандидатира на предсрочните избори в Каталуния на 21 декември и подчерта, че предизборна кампания може да се води отвсякъде. \"Смятаме себе си за законно правителство. Трябва да има приемственост, за да се каже на света какво се случва в Испания. Не с правителство в затвора ще има безпристрастни, независими и нормални избори\", посочи още той.", "date": "2017.11.03", "title": "Испански съд издаде европейска заповед за арест на Пучдемон"}
{"url": "https://offnews.bg/lajfstajl/zhena-pribra-nepoznat-mazh-smiatajki-go-za-piania-si-sin-668460.html", "text": "Жена прибра непознат мъж в къщата си, мислейки си, че е пияният ѝ син, разказа Independent. Миналата събота, по време на празненства по повод , Джулиет Джарвис от Съри, решила, че мъжът с нарисувано като череп лице, който се озовал пред къщата ѝ, е синът ѝ и го сложила да си легне в съседната стая.Момчето отговорило учтиво „Благодаря“ и заспало. Но това въобще не е бил синът ѝ Стюарт. Оказало се, че е 29-годишният Марк Кемпфийлд, който, след като бил изхвърлен от местен клуб, потропал на входната врата на къщата на Джарвис.На следващата сутрин мъжът на Джулиет – Клиф, заварил непознат да спи в стая на сина му.„На горния етаж има гол мъж, който не е Стюарт“, били думите на Клиф.След като събудили Марк, той се престорил на приятел на сина на семейство Джарвис. Теорията му бързо-бързо се провалила, след като Джулиет пратила негова снимка на Стюарт.Но вместо да изгонят объркалия се Марк, семейство Джарфис му дали стари дрехи на сина си, за да може махмурлията да се прибере у дома.„Нямаше как да попадна в къщата на по-мило семейство“, разказва Марк.", "date": "2017.11.03", "title": "Жена прибра непознат мъж, смятайки го за пияния си син"}
{"url": "https://offnews.bg/politika/mvr-obmislia-da-ne-puska-v-balgaria-chuzhdentci-koito-ne-sa-si-platil-668639.html", "text": "МВР обмисля дали да не въведе временни ограничения за пребиваване в страната на чужденци, които не са си платили глобите. Това става ясно от отговор на вътрешния министър Валентин Радев на въпрос на депутата Николай Александров от групата на Обединените патриоти. Народният представител пита министъра и как гледа на идеята за въвеждане на ограничение за влизане в страната за три месеца в рамките на една календарна година на автомобил с чужда регистрация.В отговора си Радев обяснява, че за подобна мярка трябва да бъде направен анализ на европейската практика и опасността от това да бъдат ограничени основни човешки права. Той се позовава на това, че в Европа превозните средства могат да се движат временно, като в Германия този период е една година. След този срок превозното средство следва да бъде регистрирано в съответната държава.Относно ограничението, в отговора на министъра се посочва, че анализът трябва да покаже, \"дали подобна мярка ще допринесе за по-лесно събиране на наложените наказания \"глоба\" за нарушение на ЗДвП, тъй като не малка част от  тези нарушители са транзитно преминаващи - един или два пъти годишно\".В отговора си вътрешният министър уверява, че \"този проблем ще бъде разгледан\" в рамките на работната група, която подготвя пакет от закони - за движение по пътищата, за пътните превозни средства и за водачите на МПС.Според статистиката 4 895 230 лв. е общата сума, която чуждестранни граждани дължат на МВР за наказания, наложени на пътя. Общата сума на наложените на чужденци глоби от началото на годината до края на месец октомври е 5 107 415 лв., като едва 4.15% от тях са платени. В статистиката на МВР се посочва още, че нарушенията на Закона за движение по пътищата са констатирани при 41 236 лица, които нямат постоянен адрес в България. Малко повече от 5 хил. от тях са получили фишове и наказателни постановление след спиране за проверка.Всички останали са санкционирани с електронни фишове, след като са заснети с камери за превишена скорост.По данни на МВР общият брой на наказаните шофьори за периода е 589 380, като чужденците съставляват 7% от тях.", "date": "2017.11.03", "title": "МВР обмисля да не пуска в България чужденци, които не са си платили глобите"}
{"url": "https://offnews.bg/tehnologii/vivacom-shte-prevrashta-sofia-v-regionalen-internet-of-things-tcentar-668633.html", "text": "Когато си говорим за т. нар. „умни“ градове (smart cities), обикновено се сещаме за азиатски мегаполиси като Сеул, Токио, Шанхай или поне за европейските Барселона и Хелзинки, които от години инвестират в интелигентното развитие на своята инфраструктура и услуги. Едва ли обаче мнозина биха се замислили точно за България в този контекст. И биха сгрешили.През последните години страната ни неизменно попада сред лидерите по широколентова интернет свързаност в различни международни класации. Днес тя е девета в света и шеста в Европа по скорост на 4G мрежата, изпреварвайки Англия, Франция и Германия. По данни на организации като Point Topic и департамента DG Connect към Европейската комисия, България е сред лидерите и по покритие с широколентов интернет.А напоследък страната ни е на път да се наложи и като регионален център за развитие на Internet of Things технологиите (т.нар. „Интернет на нещата“). Стъпвайки на добрите си традиции в области като софтуерната разработка, постепенно започна да се заражда общност в областта на IoT, включваща както установени компании, така и перспективни стартиращи фирми, разработващи съвсем нови услуги и продукти.Какво е „Интернет на нещата“?За незапознатите – Internet of Things (IoT) е концепция за свързването с интернет и „поумняването“ на множество предмети около нас.Това включва както създаването на „умни“ електроуреди и цели домове, така и на автономни автомобили, дори дрехи и бижута. Най-екстравагантните примери включват четка за зъби, комуникираща с мобилно приложение, както и солница, свързана с интернет. И докато те са по-скоро забавни, то сериозните приложения на IoT могат изцяло да променят облика на градовете, предприятията и домовете ни.А националният телеком VIVACOM изглежда има амбициите да играе водеща роля в този процес. Тази седмица компанията анонсира първата по рода си Internet of Things мрежа, изцяло базирана на протокола LoRa, която вече функционира в София. Тя е изградена в партньорство с мрежовия гигант Nokia и целта е да бъде в основата на превръщането на столицата ни в „умен“ град.За какво може да се използва?На практика за всичко – от интелигентно управление на нашите домове, през контрол на автомобилните паркове и цялостно управление на трафика в населените места, отчитането на водомери, електромери и други комунални услуги, до мониторинг на различни екологични показатели, сигурност и контрол на достъпа. „Инвестираме, за да бъдем активен участник в изграждането на нов, по-добър начин на живот и устойчивото развитие на градовете ни“ - заяви по време на анонса на проекта пред журналисти Атанас Добрев, главен изпълнителен директор на VIVACOM.Новата мрежа ще позволява създаването на приложения във всички основни обществени и бизнес сфери – от дома, през обществения транспорт и публичните пространства, до офисите, предприятията и земеделските стопанства. Тя би могла например да помага на шофьорите да откриват най-близкото свободно място за паркиране или да управлява интелигентно осветлението в домовете и в офисите, спестявайки енергия. Технологията може да работи и в помощ на възрастните хора, наблюдавайки тяхното здраве и реагирайки, ако например някой падне на земята.Някои от най-актуалните проблеми на столицата като сметосъбирането и качеството на въздуха също могат да намерят решение в новата базирана на LoRa мобилна мрежа. А от VIVACOM побързаха да уточнят, че компанията вече има разработени решения за много от тези проблеми.Как работи?В основата на всичко е LoRa (Long Range) – безжичен протокол, разработен от организацията LoRa Alliance и специално насочен към развитието на Internet of Things и т.нар. М2М (machine-to-machine) комуникации или с други думи – връзка между различни машини.Сред особеностите на технологията са големият обхват, дългият живот на батериите на устройствата (от порядъка на десет години), както и използването на радиочестотен спектър в под-гигахерцовия диапазон (863 - 870 MHz за страните от Европейския Съюз). Това позволява свързването на множество устройства като базови станции, сензори и др. на голяма територия, без необходимост от SIM карти. Системата е изключително скалируема и лесно могат да бъдат добавяни нови устройства и точки на достъп.", "date": "2017.11.03", "title": "VIVACOM ще превръща София в регионален Internet of Things център"}
{"url": "https://offnews.bg/politika/dogan-dade-komanda-dps-da-demontira-pravitelstvoto-668645.html", "text": "ДПС ще впрегне всички сили за \"демонтажа\" на националистите от управлението на страната. Това е решението на Централния съвет на партията, който се провежда в София.Днешното решение е предшествано от заседание на председателския съвет на партията вчера, в което се е включил и Ахмед Доган.Централното оперативно бюро на движението е издало командата \"всички срещу национализма\" и за целта на този демонтаж ДПС ще ползва всички инструменти на демокрацията, каза на пресконференция в почивката на заседанието председателят на ДПС Мустафа Карадайъ. Участието на националистите във властта е шамар върху демократичното лице на България, минира европейското бъдеще и е заплаха за стабилността на страната. Езикът на омразата, омразата в действие и агресията са на власт, заяви Карадайъ. По думите му ГЕРБ подражава на националистите. Загробването на ГЕРБ не е наш проблем, но тяхната политика и поведение загробват държавата, посочи той. Според него демокрацията и стабилността в страната са под заплаха и това изисква спешни действия. Време е за решителни действия за изваждането на националистите и на всички, които са с тях, от властта, подчерта Карадайъ. Кметове, общински съветници, депутати, членове и евродепутати на партията имат зелена светлина да работят за тази цел, добави Карадайъ. Сред тези инструменти на демокрацията председателят на ДПС каза, че стои и вотът на недоверие, но не потвърди със сигурност, че ДПС ще подкрепи предложението на БСП за отрицателен вот срещу управлението. Между двете партии предстоят разговори и тогава ще стане ясно дали ДПС и БСП ще играят заедно за евентуален бъдещ вот на недоверие. На въпрос дали искат оставка или преформатиране на кабинета в сегашния му мандат, Карадайъ каза: Преформатирането е неизбежно. Дали с предсрочни избори, или не, то е задължително\". Председателството не може да бъде алиби за коя да е власт, още повече власт с участието на националисти, допълни председателят на ДПС. ", "date": "2017.11.03", "title": "Доган даде команда ДПС да демонтира правителството"}
{"url": "https://offnews.bg/politika/darzhavni-firmi-v-zemedelieto-priiutiavat-kadri-na-darzhavna-sigurnost-668641.html", "text": "Държавните фирми към Министерството на земеделието приютяват хора, обвързани с бившата Държавна сигурност. Те са назначени в периода от 1992 г. до 2014 г., показват документи, разкрити от Комисията по досиетата в решение от 1 ноември. Едно от известните имена в списъка е Рушен Риза - бивш съпредседател на Движението за права и свободи (ДПС).По закон Комисията проверява членовете на управителните и надзорни органи на държавни и общински дружества, на дружества с 50% и над 50% държавно или общинско участие, на техни дъщерни дружества, в които държавата има поне 50% от капитала.В случая с дружествата на земеделското министерство са проверени 398 души. 16 не подлежат на проверка, защото са родени след 16 юли 1973 г. Огласеният списък не е пълен, проверката продължава, уточняват от Комисията.Ето огласените към момента имена:1. Асен Христов Сеньов - осведомител към ВКР-София-IV. Член на Съвета на директорите на \"Пазар за плодове, зеленчуци и цветя\" АД, Сливен от 13.05.1999 г. до 17.01.2002 г.2. Бейзат Садък Яхя - агент към ОУ на МВР-Шумен, отдел ДС, отделение териториално по линия на управление VI. Член на Управителния съвет на ДП \"Кабиюк\", Шумен от 25.10.2007 г.3. Валентин Иванов Славов - агент към управление VI-II-IV на ДС. Управител на \"Напоителни системи\" ЕАД – клон Долен Дунав от 06.09.1996 г. до 01.04.1997 г. Член на Съвета на директорите на \"Напоителни системи\" ЕАД, гр. София.4. Герман Маргаритов Ралев - агент ОУ на МВР-Бургас-ДС по линия на ВГУ. Член на Съвета на директорите на \"Агроводинвест\" ЕАД, гр. София от 18.08.2004 г. и от 15.12.2011 г.5. Гото Бочев Петров - съдържател на явочна квартира към СГУ на МВР-ДС-ІІІ-ІІІ. Управител на \"Агроуслуги\" ЕООД, с. Габаре от 07.04.1994 г. до 09.03.2000 г.6. Здравко Дончев Стефанов - агент към ОУ на МВР-Търговище-ДС. Управител на \"Напоителни системи\" ЕАД – клон Търговище от 05.1992 г. до 12.2000 г.  Член на Съвета на директорите на \"Напоителни системи\" ЕАД, гр. София.7. Иван Борисов Чулков - съдържател на явочна квартира към ОУ на МВР-Пловдив-ДС. Управител на \"Напоителни системи\" ЕАД – клон Марица до 31.01.1995 г.8. Иван Христов Иванов - съдържател на явочна квартира към ОУ на МВР-Толбухин-ДС по линия на управление ІІ. Председател на Управителния съвет на \"Сортови семена – Елит\" ЕАД, гр. София (\"Сортови семена –Холдинг\" ЕАД, гр. София) от 1994 г. до 1998 г. Изпълнителен директор на \"Сортови семена– Елит\" ЕАД, гр. София през 1998 г.9. Йордан Петров Йотов - агент към ОУ на МВР-Видин-ДС; ДС, управление V-VII; ОУ на МВР-Смолян-ДС. Управител на \"Агросервиз – 90\" ЕООД , гр. Грамада от 10.11.1997 г. до 15.12.1999 г.10. Калин Василев Андреев - агент към ОУ на МВР-Перник-ДС-01. Член на Съвета на директорите на \"Напоителни системи\" ЕАД, гр. София от 23.04.1997 г.11. Музафер Еминов Ехлиманов - секретен сътрудник към РУ-ГЩ. Управител на \"Напоителни системи\" ЕАД – клон Шумен от 01.03.2005 г. до 20.01.2010 г.12. Муталиб Шевкет Муталиб - агент към управление 03-05-04 на ДС. Член на Съвета на директорите на “Напоителни системи“ ЕАД, гр. София от 2008 г.13. Нанчо Николов Видев - секретен сътрудник във ВКР- II армия-III. Член на Надзорния съвет на \"Сортови семена – Елит\" ЕАД, гр. София (\"Сортови семена –Холдин\" “ЕАД, гр. София) от 1997 г. до 1998 г. Председател на Съвета на директорите на \"Сортови семена– Елит\"ЕАД, гр. София през 1998 г.14. Нежмедин Ахмед Мехмед - агент към ОУ на МВР-Толбухин-ДС по линия на управление VІ. Член на Съвета на директорите на ДП \"Кабиюк\", гр. Шумен от 01.03.2002 г. до 22.10.2004 г.15. Николай Христов Ненов - агент към СОУ на МВР-ДС-Правец. Член на Съвета на директорите на \"Земинвест\" ЕАД от 20.01.2014 г.16. Петко Несторов Иванов - съдържател на явочна квартира към ОУ на МВР-Стара Загора-ДС. Член на Съвета на директорите на \"Напоителни системи\" ЕАД, гр. София от 22.02.1996 г.", "date": "2017.11.03", "title": "Държавни фирми в земеделието приютяват кадри на Държавна сигурност"}
{"url": "https://offnews.bg/futbol/slavia-spria-ustrema-na-botev-plovdiv-668679.html", "text": "Най-старият столичен клуб Славия спря серията от четири поредни победи на Ботев Пловдив, след като стигна до 1:1 като гост в среща от 15-ия кръг на Първа лига.Иван Минчев беше точен за \"белите\" в 26-ата минута, а резервата Стивън Петков отново бе герой за пловдивчани, след като влезе от пейката. Юношата на \"сините\" изравни в 64-ата минута с първото си докосване на топката.В последните минути Пламен Димов (88) от Ботев и Емил Мартинов (89) от Славия бяха изгонени, а ветеранът на \"каканарчетата\" Йордан Минев напусна контузен срещата в 58-ата минута.Ботев събра 25 точки, колкото има и Левски, но \"сините\" имат мач по-малко, а утре играят с Локомотив Пловдив на \"Герена\".\"Получих хубав пас от съотборник и реших да бия веднага. Стана се хубав гол. През първата част мачът беше под наш контрол и съжалявам, че не спечелихме.След почивката ни натиснаха и се получи нелеп гол. Щастлив съм, че съм в националния отбор и нямам търпение да се съберем.Разбрах от медиите на телефона, че съм част от представителния ни тим и много се зарадвах”, каза голмайсторът за Славия Минчев.", "date": "2017.11.03", "title": "Славия спря устрема на Ботев Пловдив"}
{"url": "https://offnews.bg/futbol/fenove-nadahvat-tcska-v-albena-predi-sblasaka-s-ludogoretc-668652.html", "text": "ЦСКА провере първа тренировка в Албена, където от вчера тимът е на лагер преди важния двубой с Лудогорец в неделя. Срещата от XV кръг на Първа лига ще се играе на \"Лудогорец Арена\" в Разград от 18:00 часа.Бразилецът Енрике тренира по индивидуална програма след контузията на глезена. Всички останали играчи се включиха пълноценно в заниманието, информира официалният сайт на \"червените\".В отбора личи настроение и огромно желание за победа в предстоящия мач.Условията в морския курорт са отлични, а времето също предразположи футболистите за добра тренировка.На заниманието присъстваха и фенове, които подкрепиха играчите и щаба преди двубоя в Разград.ЦСКА ще бъде без своя капитан Божидар Чорбаджийски в дербито. Защитникът отпадна от групата за лагера заради травма в кръста, от която страда в последния месец. Той я получи по време на последната тренировка на националния отбор преди заминаването за Люксембург и поради тази причина не взе участие в някои двубои.В последния мач със Славия Чорбаджийски отново е почувствал болки и след направен ядрено-магнитен резонанс лекарите са преценили, че той не може да играе в Разград.", "date": "2017.11.03", "title": "Фенове надъхват ЦСКА в Албена преди сблъсъка с Лудогорец"}
{"url": "https://offnews.bg/futbol/bratat-na-berbatov-ot-druga-majka-psuval-na-majka-668640.html", "text": "Нареченият от Димитър Бербатов \"мой брат от друга майка\" френски защитник Патрис Евра стана печално известен преди мача от Лига Европа между Олимпик Марсилия и Витория Гимараеш.36-годишният французин, който се бори с расовите предразсъдъци, се сби по време на загрявката с фенове от Марсилия и получи червен картон още преди мачът да е почнал. Евра обвини феновете за инцидента, но и те не му останаха длъжни, като разказаха своята версия за инцидента пред Радио Монте Карло.\"По време на загрявката започнахме да се закачаме с Евра по повод формата му в последните мачове. Нападателите тренираха удари към вратата, а незнайно защо и Евра се включи в заниманието.Той обаче не целеше вратата, а феновете по трибуните. Едва ли за един професионалист, макар и защитник, е трудно да уцели вратата. При един от поредните му шутове топката уцели наш приятел в главата. След това той започна да ни обижда. Така започна всичко.Атмосферата се нажежи. Не мога да го цитирам, но в думите му се съдържаха обидни закани към нашите майки. Това ни провокира да му потърсим сметка. Не оправдавам нашето поведение, но това, което той направи - да ритне в главата един от нас, е непростимо. Той няма повече място в Марсилия\", казва привърженик с името Вилям.", "date": "2017.11.03", "title": "\"Братът на Бербатов от друга майка\" псувал на майка"}
{"url": "https://offnews.bg/politika/bsp-nedopustimo-e-dimitrovgrad-da-stane-tcaribrod-668651.html", "text": "Българският парламент и неговият председател са замесени в акция, чийто краен резултат може да бъде само влошаването на двустранните отношения между България и Сърбия. Това заяви от парламентарната трибуна зам.-председателят на НС Валери Жаблянов. Той обясни, че преди няколко дни е била разпространена официална информация, според която председателят на българския парламент Димитър Главчев е изразил мнение, че може да бъде променено името на сръбския Димитровград на Цариброд. Според него, ако тръгне ревизия в тази посока на наименованията на балканските градове и населени места на съседните държави, съобразно техните исторически названия, процесът трудно може да бъде спрян. Той е недопустим от гледна точка на всички норми на международното право.Жаблянов подчерта, че е важен и въпросът на какво основание е отправено това искане. „Официалният аргумент, който е бил посочен е, че това е желание на българското малцинство в Западните покрайнини“, обясни той. Според него желанието на едно или друго малцинство се изразява в официални форми, а в Димитровград са проведени два референдума - през 1993 г. и през 2004г., на които гражданите на Димитровград гласуват за запазването на името на града.", "date": "2017.11.03", "title": "БСП: Недопустимо е Димитровград да стане Цариброд"}
{"url": "https://offnews.bg/politika/turskite-granichari-nabili-nashenetca-zaradi-strah-ot-uvolnenie-668636.html", "text": "Побоят над българин на наша територия от турски граничари бил заради страх от уволнение. Такова обяснение даде вътрешният министър Валентин Радев в парламента, попитан за случая с нападението на нашата граница от страна на турски служители. По думите на Радев, българският гражданин се отказал да минава границата, когато разбрал, че има проблем със системата. Той обаче вече бил в нея и е трябвало да мине през рентгена с колата си. Когато направил обратен завой, за да си тръгне, 10-20 метра навътре в наша територия той бил настигнат и нападнат от турските граничари. Побоят бил, защото турският граничар се страхувал да не бъде уволнен, ако не направи проверката, за която бил отговорен, обясни вътрешният министър Радев за най-агресивния от турските граничари. В момента има създадена контактна група между двете страни за изясняване на всички детайли. Всички документи са предадени на прокуратурата в Ямбол. Най-агресивният от граничарите, нападнали нашенеца, ще бъде наказан, увери Радев.Темата в парламента бе коментирана и от ВМРО, които поискаха агресивните граничари да не стъпват у нас и да им бъде забранено да влизат на наша територия. Този инцидент поставя под съмнение лоялността на Турция като държава, която е подписала споразумение с ЕС за охрана и сигурност, смятат от ВМРО.В Народното събрание темата коментира и Екатерина Захариева, която не добави нищо ново и повтори, че сме получили извинение заради случая и уверение, че ще се извърши проверка. ", "date": "2017.11.03", "title": "Турските граничари набили нашенеца заради страх от уволнение"}
{"url": "https://offnews.bg/sport/futbol-tenis-i-ufc-po-sportnite-kanali-na-mtel-prez-uikenda-668654.html", "text": "Уикенд програмата на отново предлага на феновете разнообразни и интересни спортни събития, като основният акцент отново са футболните дербита от Русия.В събота, от 15:30 часа, по Mtel Sport 2, четвъртият във временното класиране тим на Краснодар гостува в Санкт Петербург на новака Тосно.Началото на неделния ден е отредено за „българското дерби“ между СКА Хабаровск с Венци Христов в състава срещу Арсенал Тула на Мишо Александров. Мачът е с начален час 10:00 сутринта и ще се излъчва пряко по Mtel Sport 1.Програмата на XVI кръг на руската Премиер лига предлага също така и атрактивното московско дерби между водача в класирането Локомотив и третия ЦСКА.Двубоят е в неделя от 15:30 часа. Шампионът Спартак, който се изкачи до 6-ото място в класирането, приема съседа си в таблицата Уфа няколко часа по-късно – от 18:00 часа. И двете руски дербита ще се излъчват пряко по Mtel Sport 2.Феновете на тениса ще могат да проследят пряко развръзката на последния ATP Masters 1000 турнир – този в парижката зала „Берси“. За съжаление на родните привърженици,  още в третия кръг на надпреварата, но пък други от фаворитите продължават напред.Полуфиналите са в събота от 15:00 часа, а финалът е в неделя от 16:00 часа. Ключовите двубои за титлата в последния ATP 1000 Masters можете да следите .За феновете на свободните боеве уикендът също ще предложи много зрелища. Галавечер 31 на UFC в Ню Йорк предлага цели 3 сблъсъка за световни титли. Акцентът ще е битката за шампионския пояс в средна категория между англичанина Майкъл Биспинг и канадеца Джордж Сен Пиер. Преди двубоя британецът намекна, че тази битка може да е последната му в октагона и мисли за отказване от спорта.Другите битки в Ню Йорк противопоставят Коди Гарбранд и Ти Джей Дилашоу в двубой за титлата в категория петел и непобедената Йоана Йеджейчик срещу Роуз Намаюнас. Галавечерта на UFC можете да гледате пряко по Mtel Sport 2 от 4:00 часа сутринта в неделя сутрин.", "date": "2017.11.03", "title": "Футбол, тенис и UFC по спортните канали на Мтел през уикенда"}
{"url": "https://offnews.bg/temida/25-godini-zatvor-poluchi-priateliat-na-viola-za-ubijstvoto-%d1%9d-668643.html", "text": "25 години затвор получи Стефан Станев, който по особено жесток начин  си Виола Николова на 23 юни 2017 г. Делото е протекло по бързата процедура заради това, че подсъдимият признал вината си и всички факти и обстоятелства по делото. Присъдата беше произнесена на 3 ноември и с нея Станев е признат за виновен по две обвинения - за извършено от него убийство по особено мъчителен и с особена жестокост на приятелката му, както и за незаконно държане на наркотици.Според обвинителния акт в нощта на 22 юни 2017 г. подсъдимият Станев и Виола били в дома си. 29-годишната жена обяснила, че е изморена и отишла да си легне. Около 05.00 ч. сутринта на следващия ден Стефан поискал да говори с Виола, но тя отказала. Това го провокирало и той започнал да удря с ръце и метален стик по стената. След това обаче застанал до леглото на момичето, вдигнал стика за голф над главата си и нанесъл силен удар с него по главата ѝ, в областта на лявата слепоочна орбитална област.По този начин той причинил открита тъпа черепно-мозъчна и лицева травма.След удара стикът за голф се счупил като в ръката на Станев останала металната му дръжка. Николова започнала да губи много кръв, но дишала, виждала и чувала. Той преместил тялото ѝ от спалнята на земята и я ударил втори път по главата със счупения метален край от дръжката на стика за голф, с което ѝ причинил нова лицева травма. Започнал и да я души. След като се отказал от тези си намерения, станал взел от кухнята кухненски назъбен нож. Върнал се в спалнята и в момент, в който Николова все още имала сърдечна дейност и съзнавала какво се случва с нея започнал да нанася пробождащи и режещи удари във врата ѝ. После взел друг кухненски нож, с който пробол в дълбочина от 3 см. гърба на Николова, в дясно от гръбначния стълб. Станев бил решен да довърши започнатото и взел трети нож, с който нанесъл удар в шията на пострадалата, като острието на ножа останало забито в шията й, а пластмасовата дръжка на ножа в ръцете му.Когато установил, че Николова не диша, Стефан Станев завил мъртвото ѝ тяло със завивката от леглото, поставил плюшена играчка на котарак върху трупа ѝ и отишъл в съседната стая, изпушил една цигара марихуана и пуснал да слуша музика.Около 08.30 часа той позвънил на своя приятелка и я поканил в дома си за да поговорят. Когато тя пристигнала обвиняемият я посрещнал пред блока и заедно се качили в апартамента му. В хода на разговора гостенката разбрала за случилото се. Станев ѝ показал трупа на Виола Николова, като хладнокръвно заявил: „Аз я убих“. След този разговор жената успяла да си тръгне. В следобедните часове Станев отпътувал с личния си автомобил за Созопол.Едва на следващия ден приятелката на Станев заедно с мъжа, с когото живее, сигнализирали в 03 РУ СДВР за извършеното престъпление.Веднага Стефан бил задържан от полицията в близост до яхтено пристанище в Созопол.Непосредствено след задържането му е извършено токсикологично изследване, което е установило комбинирана употреба на наркотични вещества - амфетамин, екстази, тетрахидроканабинол и кокаин.В хода на разследването са били назначени множество експертизи: съдебно-медицинска експертиза, трасологическа експертиза, ДНК анализ на веществени доказателства, петорната биотрасологична и съдебно медицинска експертиза и др.От назначените по делото физико химична и оценителна експертизи, се установява, че тегло и съдържание на наркотичните вещества намерени в дома на Станев са от вида на амфетамините и са на обща стойност 502.70 лв.Иззетите вещества са високо рискови и подлежат на контрол.Назначената по делото комплексна психолого психиатрична експертиза, проведена в затвора в Ловеч. Тя установила, че Станев страда от личностово разстройство и синдром на зависимост от психоактивни вещества. То няма характеристиката на краткотрайно или продължително разстройство на съзнанието и не е психично заболяване в тесен смисъл. Към момента на извършване на деянието обвиняемият е разполагал с психическа годност да разбира свойството и значението на постъпките си и да ръководи действията си и отново към този момент не се е намирал в психотично състояние - състояние на остра психоза.Вещите лица от назначената по досъдебното производство тройна комплексна психолого-психиатричната експертиза акцентират при изготвяне на психологическия портрет на обвиняемия върху дисхармонични нагласи и поведение, в емоционалната и волева сфера, възбудни процеси, крайно ниска поносимост на фустрация и ниски прагове на задръжка и на отключване на агресивни реакции, склонност да обвинява другите и да измисля правдоподобни обяснения за проявите си, раздразнителност и емоционална лабилност, намалени възможности за самоконтрол, водещи до немотивирана агресивност, ниската или пълна липса на критичност на собственото и околното поведение, особено след употреба на наркотични вещества.Този психологически портрет се потвърждава напълно и от доказателствата по делото и механизма на причиняване на убийството.С нанасянето на множество удари по тялото на пострадалата и то в областта на жизнено важни органи от страна на обвиняемия е установено, че Виола Николова е изпитвала множество болки и страдания. Обвиняемият е проявил изключителна ярост и ожесточеност към пострадалата, като се има предвид броя на нанесените удари. Болките и страданията, които е понесла Николова, са били много силни и това е било мъчително. Тя е изпитвала страх, съзнавала е своето безсилие и безизходица от създалата се ситуация. Смъртта е настъпила в един времеви отрязък, в който пострадалата е търпяла болки, усещала е и е осъзнавал какво ѝ се случва. От друг страна интензитетът проявен от Станев явно надхвърля необходимото за причиняване на смърт и сочи на допълнително лично отношение към жертвата, съдържащо изключителна ярост и ожесточение и формират и категорично наличието на признака - особена жестокост.", "date": "2017.11.03", "title": "25 години затвор получи приятелят на Виола за убийството ѝ"}
{"url": "https://offnews.bg/sviat/moskva-si-prisvoi-spasiavaneto-na-balgarskite-evrei-668638.html", "text": "Руското външно министерство блесна с впечатляващо неточен прочит на историята на спасяването на българските евреи през Втората световна война.Вчера говорителката на Сергей Лавров Мария Захарова коментира поредното оскверняване на Паметника на съветската армия в София, на който преди няколко дни се появи надпис \"100 години ционистка окупация\". Захарова призова българските власти да вземат мерки срещу честите осквернявания на известния като МОЧА монумент, а след това блесна с \"впечатляващи исторически познания\".Историята на спасяването на българските евреи обаче няма нищо общо с разказа на говорителката на руското външно министерство.Спасяването на сънародниците ни от лагерите на смъртта е политически акт, масово подкрепен от народа на България. Целият процес си е от начало докрай \"българска работа\". В защита на евреите са проведени протести, а решаващи се оказват решителните действия на парламентаристи и общественици, които оказват оказват отпор на Хитлеристка Германия срещу изпращането на българските евреи в лагерите на смъртта. Сред най-изявените активисти за спасяване на евреите в България са депутатът Димитър Пешев, Българската православна църква, а депортацията е отменена с личната намеса на Цар Борис III.Това се случва в дните 9 и 10 март 1943 година, когато Червената армия все още е много далеч от българските земи и за неин принос в това дело е несериозно да се говори. Българското външно министерство на изявлението. ", "date": "2017.11.03", "title": "Москва си присвои спасяването на българските евреи"}
{"url": "https://offnews.bg/politika/karakachanov-i-simeonov-se-hvanaha-za-gushata-zaradi-iztrebitelite-668650.html", "text": "Остри критики относно заделените средства за купуване на нови изтребители е отправил вицепремиерът Валери Симеонов на последното заседание на правителството на 30 октомври. Тогава беше приет бюджетът за следващата година. От публикуваната стенограма става ясно, че Симеонов не е съгласен с отделянето на допълнително пари за Министерството на отбраната, като смята купуването на нови изтребители за излишно:Той смята, че парите за изтребители трябва да бъдат пренасочени към повишаване на заплатите в администрацията: Симеонов дава пример от нощните си турове по Черноморието и заявява, че хората, които проверяват \"фирмите нарушители\", взимат 460 лева и от това не може да се очаква ефективно да вършат работата си.Това провокира колегата му от Обединени патриоти Красимир Каракачанов да отговори, че този проект за армията е важен, а парите са планирани и заделени с решение на парламента. \"Уважаеми господин премиер, уважаеми колеги, разбрах, че колегата Симеонов е неразположен и вероятно това е причината да не може да се запознае с темата за отбраната или поне да прочете какво пише в Програмата за управление\", отговаря той.По думите му, ако сега проектът за нови изтребители бъде спрян, той няма да бъде изпълнен през следващите \"пет-шест години\".Страна в спора взима и премиерът, според когото трябва да се помисли за това дали няма възможности за изграждане на общи европейски отбранителни сили. Той обаче е категоричен, че във всички сфери има увеличение, което преди плащането на задълженията по КТБ и Белене, не би могло да се случи.Противоречията между партньорите в Патриотичния фронт се  много след протеста на пилотите от авиобаза Граф Игнатиево, които отказаха да летят заради несигурност. Според Валери Симеонов това тяхно действие граничи с \"национална измяна\". Именно за това той използва и израза \"неразположен\", така както пилотите аргументираха отказа си за летене.  пък е, че не може да се говори за бунт и национална измяна, защото пилотите се възползвали от законното си право, когато не се чувстват сигурни, да не летят.Ето и пълния текст на стенограмата:", "date": "2017.11.03", "title": "Каракачанов и Симеонов се хванаха за гушата заради изтребителите"}
{"url": "https://offnews.bg/politika/patriotite-predlagat-spetcialna-lichna-karta-za-balgarite-v-chuzhbina-668656.html", "text": "Българите в чужбина да имат лична карта, с която да могат безпрепятствено да посещават свободно страната и дори да работят в нея. Това ще бъде заложено в проект за промени на Закона за личните документи, обясни за OFFNews депутатът Юлиан Ангелов.Подобна мярка ще помогне на сънародниците ни зад граница за преодоляване на определени административни пречки.\"В момента има опции за пребиваване на лица от български произход, но когато става въпрос за постоянно пребиваване, ако си пропуснал една година да влезеш в страната, губиш правото си. Има и хора, които имат само едно гражданство, защото страната, в която живеят, не позволява двойното гражданство\", поясни Ангелов. В закона ще бъде записано, че личната карта за българи зад граница ще се издава в кратки срокове. Този документ ще им дава възможност освен да влизат по всяко време в страната, но и да учат и работят. \"Което ще помогне и за допълнителна работна ръка\", каза Ангелов, като поясни, че мярката е в съответствие с демографската политика и политиката за българите зад граница, заложени в управленската програма.\"Това са конкретни мерки, които сме набелязали с оглед приоритетите в коалиционната програма, един от които е демографската политика и българите зад граница и приобщаването им\", каза Ангелов. В момента текстовете се съгласуват с неправителствени организации, синдикати, работодателски организации, а също и с институциите. ", "date": "2017.11.03", "title": "Патриотите предлагат специална лична карта за българите в чужбина"}
{"url": "https://offnews.bg/obshtestvo/na-arhangelova-zadushnitca-se-preklaniame-pred-zaginalite-balgarski-vo-668655.html", "text": "Панихида по повод Архангелова задушница ще бъде отслужена утре от 11.00 ч. във Военния мавзолей-костница на Централните софийски гробища. На този ден отдаваме признателност и почитаме паметта на българските военнослужещи, загинали във войните, в операции по поддържане на мира и при изпълнение на воинския дълг в мирно време. Заупокойната молитва ще отслужи Негово Преосвещенство Тивериополският епископ Тихон. На ритуала в София ще присъстват министърът на отбраната Красимир Каракачанов, началникът на отбраната генерал-лейтенант Андрей Боцев, командирите на Сухопътните войски и Военновъздушните сили генерал-майор Михаил Попов и генерал-майор Цанко Стойков, представители на ръководството на Министерството на отбраната, висши офицери, членове на военнопатриотичните съюзи. По-късно същия ден министърът на отбраната Красимир Панихида по повод Архангелова (мъжка) задушница ще бъде отслужена и в градовете Асеновград, Бургас, Варна, Пловдив, Плевен. В ритуалите ще участват представителни части от Въоръжените сили.Панихидата в Пловдив ще започне в 11.00 ч. в Централния гробищен парк пред паметника на опълченците. Заупокойната молитва в Плевен ще започне в 11.00 ч. пред паметника на загиналите от Четвърти пехотен полк в Сръбско-българската война 1885 г. Панихидата в Асеновград ще започне в 11.30 ч. пред паметника на загиналите във войните 1912-1913 г. в района на военно формирование 24 490.Във Варна ритуалът ще започне в 11.00 ч. в района на Старите гробища пред паметника на загиналите офицери, подофицери и войници във войните 1912-1918 г. Военнослужещи от Военноморските сили и Висшето военноморско училище „Н. Й. Вапцаров“ ще поднесат венци и цветя в памет на загиналите. В ритуала ще участват Представителният духов оркестър на ВМС и почетен караул от състава на висшето морско училище.Панихидата в Бургас ще започне в 11.30 ч. пред паметника на загиналите от 24-ти Черноморски пехотен полк пред военния клуб в града. Ще бъде отслужена заупокойна молитва и ще бъдат поднесени венци и цветя. В ритуала ще участва почетен караул от представителни части в бургаския регион.Българска делегация, водена от заместник-началника на отбраната генерал-лейтенант Пламен Атанасов, ще участва в панихида в памет на загиналите български воини в Първата световна война, която ще бъде отслужена на българското военно гробище в с. Цапари, Македония. На ритуала ще присъстват представители на Министерството на отбраната, ветерани от военно-патриотичните съюзи, военни аташета, акредитирани в Република Македония. Ще бъдат поднесени цветя пред офицерските паметници в църквата „Свети Георги“ в с. Цапари.Ритуалът в памет на загиналите български воини се провежда от 1924 г. Традицията е прекъсната през 1946 г. Възстановена е през 1992 г. от Министерството на отбраната и Съюза на военноинвалидите и военнопострадалите.", "date": "2017.11.03", "title": "На Архангелова задушница се прекланяме пред загиналите български военнослужещи"}
{"url": "https://offnews.bg/ikonomika/finansov-trus-v-starbucks-668614.html", "text": "Американската верига кафенета \"Старбъкс\" (Starbucks) обяви разочароващи данни за продажбите си през тримесечието, приключило на 1 октомври, предаде Асошиейтед прес.Ръстът на печалбата е 2% при очаквани 3.3% от анализатори на Уолстрийт.В пари тя е равна на $788,5 милиона. За същия период на миналата година е била 801 милиона.Общите приходи са 5,7 милиарда, със 100 милиона по-малко от прогнозите.Според Ройтерс слабите резултати на компанията се дължат както на поредицата урагани, ударили САЩ, така и силната конкуренция на съперници, вариращи от бутиковите кафенета \"Интелидженсия\" (Intelligentsia) до предлагащите по-евтини продукти конкуренти като \"Макдоналдс\" (McDonalds).\"Старбъкс\" обяви, че ще продаде марката чайове \"Тазо\" (Tazo), която купи преди 18 години за сумата от 8,1 милиона, на компанията за потребителски стоки \"Юниливър\" (Unilever) за 384 милиона долара.Тази зима банка \"Джей Пи Могран Чейс\" (JPMorgan Chase) ще започне да издава кредитни карти, брандирани с логото на \"Старбъкс\", чиито притежатели ще печелят награди от веригата кафенета, когато пазаруват с нея.", "date": "2017.11.03", "title": "Финансов трус в Starbucks"}
{"url": "https://offnews.bg/ikonomika/vseki-osmi-balgarin-sas-sobstveno-zhilishte-668619.html", "text": "Над 82% от българите притежават собствено жилище. Средният показател за страните от ЕС е 70 на сто, показва анализ на Евростат за жилищния фонд. Повече от половината от хората у нас - 54,5 на сто, живеят в къщи, а 45,5% обитават апартаменти. Броят на селата у нас през миналата година е бил малко под 5000, като 157 села са били изцяло без население, а в 1148 са живеели между 1 и 49 души. Градовете у нас са били 257, а тези с над 100 000 души - шест. Въпреки това в тези шест града са живеели около 34 процента от населението на страната. Средният размер на жилищната площ, която българинът е обитавал, е била около 72 кв. м.Как е в ЕвропаВ Европейския съюз 69.3% живеят в собствени жилища, а 30.7% са наематели. През 2016 г. повече от половината (57,5%) от населението на ЕС живее в къщи и 41,8% в апартаменти. Във всяка държава-членка на ЕС има повече собственици, отколкото наематели на жилища. Най-голям дял от населението, притежаващо свое жилище, е регистрирано в Румъния - 96 на сто. Следват Литва с 90.3%, Словакия с 89,5% и Унгария с 86,3 на сто.На другия край на скалата са Германия - 51.7% собственици, Австрия - 55 %, Дания с 62%, Великобритания 63.4%, и Швеция с 65,2 на сто. Най-голям дял от населението живее в къщи в Ирландия и Обединеното кралство, най-малък в Испания и Латвия.", "date": "2017.11.03", "title": "Всеки осми българин със собствено жилище"}
{"url": "https://offnews.bg/nauka/dupkata-v-ozonovia-sloj-se-svi-do-naj-malkite-si-razmeri-ot-1988-g-na-668617.html", "text": "Дупката в озоновия слой се е свила до най-малките си размери от 1988 г. насам, съобщи НАСА вчера.Само преди месец НАСА предупреди, че озноновата дупка е достигнала застрашителните размери от близо 20 млн. квадратни километра - два пъти колкото територията на Съединените американски щати.Според учените от американската правителствена агенция смятат, че свиването се дължи на серията от тропически бури, които са повишили температурата на въздуха и са попречили на вредните химикали да разядат озона. Не без значение са и усилията на международната общност за намаляване на вредните емисии.", "date": "2017.11.03", "title": "Дупката в озоновия слой се сви до най-малките си размери от 1988 г. насам (видео)"}
{"url": "https://offnews.bg/obshtestvo/balgarin-ot-kardzhali-s-adresna-registratcia-v-turtcia-bez-da-znae-668616.html", "text": "Българин, живеещ в Кърджали, се оказа с адресна регистрация в Турция, без да знае. Ивайло Коджабашев открил грешката с давност в 12 години по случайност, след като подал документи за детски надбавки за двете си деца. От социалните служби в Кърджали посъветвали Коджабашев да поиска проверка в общината, защото иначе няма как да получи помощите за децата си. Резултатът - има грешка, но не е по вина на общинарите, разказа бТВ.Оказва се, че наредба през 2005 г. е позволявала по данни на МВР да се коригират настоящите адреси на лицата, без писменото съгласие на човека. Така при попълване на настоящия адрес на Коджабашев, е допусната техническа грешка. За да си върне адреса в България сега, Ивайло пуска молба.Коджабашев обаче се притеснява, че е възможно личните му данни да са били използвани на избори в Турция. Той ще поиска и проверка, за да разбере дали е гласувал в южната ни съседка, без да подозира. ", "date": "2017.11.03", "title": "Българин от Кърджали с адресна регистрация в Турция, без да знае"}
{"url": "https://offnews.bg/politika/kakvo-e-digitalnoto-badeshte-spored-prezidenta-rumen-radev-668624.html", "text": "За да се възползва от потенциала на дигиталното бъдеще, обществото ни трябва да бъде готово за дълбока трансформация. В днешно време разполагаме с безкрайно много информация. Предизвикателството пред нас е да превърнем тази информация в знание, заяви президентът Румен Радев на конференцията \"Европа - по пътя към дигитално бъдеще\" в Софийския университет днес. Гост на събитието бе и президентът на Швейцария Дорис Лойтхард.“Европа не е изостанала в цифровото си развитие, но със сигурност може и трябва да направи много повече”, призова държавният глава. По думите на президента информацията днес е „оръжие“ – политическо, икономическо и духовно и бъдещето принадлежи на тези общества, които успеят да извършат тази дълбока трансформация и да се възползват от това знание в дигиталната епоха.Президентът предупреди, че в днешния все по-непредсказуем, противоречив и конкурентен свят единството на Европейския съюз изисква да бъдем свързани не само в енергиен и транспортен смисъл, но и дигитално. “За да отстояваме благосъстоянието и сигурността на европейските граждани, трябва да имаме свобода на движение на данните”, категоричен беше президентът.Румен Радев отбеляза бързото развитие на сектора на комуникациите и информационните технологии в България, като ръстът в него през последните години е 250%. “Хората, които строят дигиталния свят и пишат програмите, които използваме ежедневно, волно или неволно задават и нашите ценности, както и модела на обществените ни отношения. Задачата на нашето поколение е дигиталното развитие да бъде насочвано хуманно и да служи на бъдеща обединена и силна Европа”, каза държавният глава.“Днес е правилният момент нашите общества да проведат изключително важната дискусия за това как технологията да подобри демокрациите, в които живеем. Дигитализацията няма граници, но ние се нуждаем от общи регулации и правила, защото демокрацията е неминуемо повлияна от цифровия прогрес на нашите общества. Поздравявам България за това, че акцентира върху дигитализацията в своите приоритети за Председателството на Съвета на Европейския съюз”, заяви Дорис Лойтхарт и пожела успех на страната ни за успешното провеждане на това председателство през 2018 г.", "date": "2017.11.03", "title": "Какво е дигиталното бъдеще според президента Румен Радев"}
{"url": "https://offnews.bg/ikonomika/hranite-s-balgarska-roza-mogat-da-se-varnat-na-kitajskia-pazar-oshte-d-668621.html", "text": "Решение на проблема със забраната за продажба на храни, съдържащи роза Дамасцена може да се очаква в първата половина на 2018 година. Това заяви Евгени Савчев от Селскостопанската асоциация за международни отношения пред БНР.Според него българските власти реагират бързо и адекватно.Преди броени дни от Изпълнителната агенция за малки и средни предприятия алармираха за наложената забрана за внос на хранителни продукти, съдържащи маслодайна роза на китайския пазар. Това прави невъзможно продажбата на продукти като напитки, локум, сладка и гюлова ракия в Поднебесната империя.Според Славчев става въпрос за недоглеждане от страна на китайските власти. Той смята, че проведеният разговор между търговския представител на България в Шанхай и министъра на икономиката в Пекин ще даде резултат.Проблемът е сериозен, тъй като една четвърт от продуктите с българско розово масло се реализират на китайския пазар. Розопроизводителят Владимир Стоянов също смята, че по-скоро става дума за пропуск, отколкото за опит българската роза да бъде изместена от необятния китайски пазар.От Министерството на земеделието на този етап се въздържат от коментар по темата, защото не разполагат с достатъчно информация и при тях няма постъпили официално сигнали за спрени продукти с българска роза на китайския пазар.", "date": "2017.11.03", "title": "Храните с българска роза могат да се върнат на китайския пазар още догодина"}
{"url": "https://offnews.bg/ikonomika/udalzhavat-zhivota-na-peti-blok-na-aetc-kozloduj-s-litcenz-za-oshte-10-668612.html", "text": "Пети блок на АЕЦ Козлодуй ще получи лиценз, който ще му позволи да работи през следващите 10 години, предаде БНР.Така за пръв път българско ядрено съоръжение ще може да произвежда ток след изтичането на проектния му ресурс.След издаването на лиценза ще продължат мерките за повишаване на безопасността на пети блок, заяви изпълнителният директор на централата Иван Андреев пред \"Хоризонт\":\"Всички резултати показват, че няма никакъв проблем V блок да работи до 2047-а година. За по-дълъг срок лиценз не може да се издаде, но той ще се подновява на всеки 10 години. Оборудването има определен жизнен цикъл, но се следи и когато това оборудване е в много добро състояние, то може да работи много повече, отколкото е проектният ресурс. Проектният ресурс е залаган в други условия. Във времето ние ще продължим да подобряваме работата му\", заяви той.", "date": "2017.11.03", "title": "Удължават живота на Пети блок на АЕЦ Козлодуй с лиценз за още 10 години"}
{"url": "https://offnews.bg/bojni/bagata-otupa-korav-braziletc-blagotvoritelno-668620.html", "text": "Звездата ни в смесените бойни изкуства Благой Иванов - Багата постигна 16-а победа в професионалната си кариера.Тази нощ той се наложи със съдийско решение (29-28, 29-28, 29-27) над коравия бразилец Кайо Аленкар в мач, който беше част от програмата на 27-ото благотворително събитие “Битката за децата” във Вашингтон.Сблъсъкът между Багата и Аленкар продължи 3 рунда по 5 минути, а 38-годишния южноамериканец оказа яростна съпротива.Той издържа на мощните крошета на българина, макар че на няколко пъти бе сериозно разклатен, а в края на втория рунд само гонгът го спаси.Бразилецът изпадна в тежка ситуация и в последните секунди на третия рунд, когато бе засипан със серия от удари и вероятно щеше да бъде нокаутиран, ако не дойде финалният гонг. За капак Аленкар дори вярваше, че е спечелил, но съдиите единодушно присъдиха победата на Благой Иванов.Иванов, който в неделя ще навърши 31 години, е световен шампион в тежката категория във версия Professional Fighters League, като вече направи три успешни защити на титлата си - последната през март, когато нокаутира още в първия рунд Шон Джордън - Дивака.", "date": "2017.11.03", "title": "Багата отупа корав бразилец благотворително"}
{"url": "https://offnews.bg/kultura/jeremy-potegliat-na-evropejsko-turne-vizhte-datite-668628.html", "text": " се отправят на концертно турне извън България, което ще обхване четири държави за целия месец ноември. Музикантите ще посетят 11 града в Германия, Англия, Ирландия и Шотландия. По хронологичен ред - Кьолн, Берлин, Хамбург, Франкфурт, Мюнхен, Дъблин, Ливърпул, Уъркингтън, Глазгоу, Брайтън и Лондон.Почти във всеки един от клубовете българската група ще бъде подкрепена от местни банди - като вече са ясни немските Foxy Mood, Soledown, Casual Fridays, Zebrathought, шотландската St. Providence, английските Leontas, Savannah, Atlas Wynd и щатската изпълнителка Sonia Leigh.А тoзи петък и събота - на 3 и 4 ноември в Берлин и Хамбург, JEREMY? ще делят една сцена с американците Battleme, известни с участието си в саунтрака на популярния сериал Sons Of Anarchy.По време на предстоящата обиколка, която през декември ще продължи и в България и е част от серия от около 30 концерта от октомври насам, JEREMY? ще представят на живо част от предстоящия си албум. Той се очаква да бъде издаден в началото на следващия месец, а към момента текат завършителни процеси по продукцията. В разгара на турнето ще излезе и първият нов сингъл, чиито видеоклип е вече заснет.Билети за концертите в различните държави могат да бъдат открити на предварителна продажба онлайн в платформите www.reservix.de (за Кьолн, Берлин, Хамбург, Франкфурт и Мюнхен), www.wegottickets.com (за Лондон, Брайтън и Глазгоу) и www.wavtickets.ie (за Дъблин).Ето списък на всички актуални и известни към момента дати и локации от настоящото турне на JEREMY?:", "date": "2017.11.03", "title": "Jeremy? потеглят на европейско турне, вижте датите"}
{"url": "https://offnews.bg/112/niakolko-dushi-i-malko-narkotitci-zadarzha-mvr-pri-aktcia-v-romska-mah-668627.html", "text": "Ромската махала на столичния бул. \"Константин Величков\" е била обект на снощната . Няколко души са били задържани, като е открито и малко количество наркотици, съобщава БНР.Операцията е на СДВР и е насочена срещу наркоразпространението на територията на София. За момента няма повече информация по случая. От МВР уточниха единствено, че става въпрос за полицейски действия в рамките на противодействие на криминалната престъпност по различни направления. Първоначално се появи информация, че става въпрос за акция срещу едно от най-големите депа за разпространение на наркотици в София.", "date": "2017.11.03", "title": "Няколко души и малко наркотици задържа МВР при акция в ромска махала"}
{"url": "https://offnews.bg/sviat/idil-likuva-sled-terora-v-sasht-nash-voin-atakuva-krastonostci-v-niu-668611.html", "text": "ИДИЛ ликува след терора в Манхатън.\"Един от воините на \"Ислямска държава\" атакува кръстоносци на улица в Ню Йорк\", се казва в статия на онлайн седмичника на групировката \"Ан Наба\", след като във вторник узбекистанецът Сайфуло Саипов уби 8 души и рани 12, като вряза пикапа си във велоалея в Манхатън.Саипов, който бе ранен и хванат от полицията, вчера бе изправен пред съда. Той заяви, че е горд с постъпката си, а от разпитите е станало ясно, че е обмислял в продължение на една година как да убие колкото се може повече хора. Затова е избрал и Хелоуин, когато е бил убеден, че по улиците на Ню Йорк ще има много хора.", "date": "2017.11.03", "title": "ИДИЛ ликува след терора в САЩ: Наш воин атакува кръстоносци в Ню Йорк"}
{"url": "https://offnews.bg/bojni/izbraha-17-hiliadna-zala-za-macha-na-kobrata-v-chikago-668622.html", "text": "Кубрат Пулев ще се бие с Фрес Окуендо за титлата на Световната боксова асоциация в тежка категория в 17-хилядната зала \"Ол Стейт Арина\". Това разкри американският промоутър Боби Фитц, който се е заел с организацията на сблъсъка. В момента се водят финални преговори за този мач.\"Нашата цел е двубоят да бъде за титлата на Световната боксова асоциация - обясни Боби Фитц специално за \"България Днес\". - В момента изчакваме благословията на самата организация. Пратих хора в Меделин, Колумбия, където се провежда техният конгрес. Мачът може да се осъществи в началото на 2018 г. Все още имаме няколко детайла, по които да се споразумеем, но работим по тях. Трябва да дадем време на Кубрат, за да се възстанови от контузията и да може да покаже най-доброто пред хората.\"Според прогнозите лечението на Кобрата може да продължи до четири месеца. Той има 30-процентно разкъсване на гръдния мускул под дясното рамо, както и сериозен хематом. На този етап няма да бъде правена оперативна намеса. Заради травмата пропадна двубоят на Пулев срещу Антъни Джошуа на 78-хилядния  стадион в Кардиф.\"Кубрат е много добър и известен боксьор, а българската общност в Чикаго е развълнувана да се бие пред тях. Надяваме се това да се случи - добави Боби Фитц. - Имахме позитивен разговор и с неговите промоутъри от \"Зауерланд\" през миналата седмица. Всички в САЩ ще бъдат доволни да посрещнат Пулев.\"Ол Стейт Арина\" беше известна в миналото като \"Хорайзън Арина\". Намира се Розмонт, което е в близост до Чикаго. Съоръжението беше домакин на мача за титлата на Световната боксова асоциация през 1981 година между шампиона Майк Уивър и Джеймс Тилис. Марвин Хаглър и Мустафа Хамшо се биха в подгряваща среща за световните титли в средна категория. Сградата има история.\"Хора от екипа на Фитц са се свързали с познати на Кубрат Пулев. Той е търсел съперник за Фрес Окуендо, чиито предишни трима съперници - Лукас Браун, Руслан Чагаев и Шенън Бригс, бяха хванати с допинг.", "date": "2017.11.03", "title": "Избраха 17-хилядна зала за мача на Кобрата в Чикаго"}
{"url": "https://offnews.bg/obshtestvo/plashtat-po-325-leva-na-semejstvata-postradali-ot-navodneniata-v-burg-668613.html", "text": "Еднократна помощ от 325 лева на семействата, пострадали от наводненията в общините Бургас и Камено, се изплаща от днес. Пороите причиниха смъртта на пет души. 149 молби за помощ са постъпили в Регионалната дирекция за \"Социално подпомагане\", съобщи БНР. В село Ливада обаче повечето от жителите не са попълнили молби, защото не са разбрали, че имат право на парите. Затова служители на отдела за социално подпомагане в Айтос ще пристигнат в селото и ще помагат на възрастните хора да попълнят документите. ", "date": "2017.11.03", "title": "Плащат по 325 лева на семействата, пострадали от наводненията в Бургаско"}
{"url": "https://offnews.bg/obshtestvo/tajna-e-koj-odobri-mazhat-da-bie-zhenata-v-uchebnika-za-vi-klas-668634.html", "text": "Тайна е кои са оценителите, препоръчали одобряването на . Попитахме Министерството на образованието за имената им и получихме дълъг отговор, но без тях.В шестия урок (\"Възникване на исляма\") на новия учебник шестокласниците четат текст, който съветва мъжете да си взимат по 3-4 жени, да ги бият и да странят от тях, ако не се подчиняват.Преди да стигне до класните стаи, този учебник е бил прочетен и оценен от 7 души -  оценители на съдържанието: един специалист в съответната научна област, един специалист по дидактика или по методика на обучението на съответния учебен предмет, съответно по начална педагогика или по предучилищна педагогика, един експерт от МОН или РУО и четирима учители.Изискването за оценителите е заложено в Наредба 6 за познавателните книжки, учебниците и учебните помагала, а списъкът с тях се одобрява от ресорния министър със заповед. Всеки от тях е длъжен да даде мотивирана оценка на съответния проект за учебник/помагало, която трябва да завърши със заключението \"Предлагам за одобрение\" или \"Не предлагам за одобрение\". На тази база министърът одобрява или не одобрява изданията.Те могат да не предложат одобрение, ако смятат например, че проектът нарушава наредбата, а тя изисква учебниците \"да са съобразени с възрастовите характеристики на децата\". Нещо повече - чл. 12, ал. 3 гласи: \"Познавателните книжки, учебниците и учебните помагала не може да съдържат текстове, които допускат дискриминация, основана на пол, раса, народност, етническа принадлежност, религия, образование, увреждане, произход, убеждения, обществено положение и имуществено състояние, както и всякакви други признаци, установени в закон или в международен договор, по който Република България е страна\".Освен за имената на оценителите, попитахме МОН дали някой или някои от тях са предложили въпросният проект да не бъде одобряван, както и смятат ли всички те, че чл. 12, ал. 3 от наредбата е бил спазен.\"При одобряването на цитирания учебник нито един от оценителите не е установил наличие на текстове, допускащи дискриминация, основана на пол, раса, народност, етническа принадлежност, религия, образование, увреждане, произход, убеждения, обществено положение и имуществено състояние, както и всякакви други признаци, установени в закон или в международен договор, по който Република България е страна\", се казва в отговора от пресцентъра на МОН.", "date": "2017.11.03", "title": "Тайна е кой одобри мъжът да бие жената в учебника за VI клас"}
{"url": "https://offnews.bg/tenis/obviniha-v-sekstormoz-bivsh-na-serina-668625.html", "text": "Бившият приятел на американската тенисистка Серина Уилямс Брет Ратнър беше обвинен в сексуален тормоз от поне шест жени до този момент. Режисьорът и продуцент на ленти като \"След залеза\", \"Час Пик\", \"Херкулес\" и други излизаше с по-малката от сестрите Уилямс между 2004 и 2006 година.Според свидетелствата на актрисите Оливия Мън и Наташа Хенстридж холивудският лъв им посягал в частни домове и дори на снимачната площадка. Хенстридж например разказва, че била принудена да прави орален секс на Ратнър, когато е била 19-годишна в началото на 90-те години.\"ЛА Таймс\" съобщава също за ситуации, в които Ратнър ги е преследвал дори в тоалетната. Една от засегнатите Мелани Келър директно го обвини в изнасилване, а Ратнър се закани да я съди за клевета.Преследването му по актуалната в момента теза за сексуалното насилие, която обхвана като пожар Холивуд, е лоша новина за киноманите. Той се отказа от работата по екранизацията на хитовия роман \"Щиглецът\" на Дона Тарт, а от студиото също не искат да работят с него до изясняване на положението.", "date": "2017.11.03", "title": "Обвиниха в секстормоз бивш на Серина"}
{"url": "https://offnews.bg/politika/balgaria-ima-nuzhda-ot-razgovor-za-koruptciata-i-zloupotrebata-s-vlast-668623.html", "text": "\"България има нужда от промяна. Има нужда от разговор за корупцията и злоупотребата с власт. Ние ще го изнесем с искания вот на недоверие”, заяви зам.-председателят на парламентарната група на „БСП за България” Жельо Бойчев в интервю за БНТ тази сутрин.Той изтъкна, че откакто управляващото мнозинство е на власт, постоянно стават скандали.Започна се със скандални назначения, защото политиката им не е поставена на принципна основа с ясна законодателна програма, а има разпределение на власт, даде пример Бойчев. Дори депутати от партии в коалицията осъзнават проблемите с корупцията и злоупотребата с власт, каза той.По вота на недоверие предстоят разговори на БСП с другите опозиционни партии, а целта на левицата е да получи максимална подкрепа при гласуването.„Първата ни цел е да направим много съдържателни мотиви за вота. Те да са основен елемент от разговора. Ще започнем дебат на тази тема”, заяви Жельо Бойчев.Бюджет 2018 ще е една от основните теми.\"Дайте да започнем с приходната част на бюджета. Няма ли нужда от анализ защо данъчно-осигурителните приходи намаляват в страната през последните години? Стотици милиони лева не влизат в хазната. Това е първата тема за разговор за бюджета. Втората е – как се харчат парите?”, посочи Бойчев.Народният представител беше категоричен, че на второто четене на бюджета, от „БСП за България” ще бъдат направени много предложения.„За приходите ще предложим по-висока събираемост, на база законодателни мерки. Трябва да бъде разчетен друг размер на БВП, който е поне с 1,1 млрд. лв. по-висок от разписания от ГЕРБ. Ще предложим съвсем друг данъчно-осигурителен модел за облагане на доходите на хората, защото най-бедните хора имат най-голям принос за приходната част на бюджета. Няма такава държава в Европа, която да облага минималните доходи”, каза Жельо Бойчев. Той се съгласи, че проблемите са трупани през годините, но на това трябва да се сложи край с промени на системите, защото наливането \"пусто в празно\" няма да доведе до резултат.„Няколко стотин милиона лева повече за следващата година за образование и здравеопазване няма подобри продукта, който те дават. Ние искаме радикална промяна на финансирането на системите, за да получим друг резултат. Виждаме нервността на ГЕРБ от нашите предложения и разбираме, че сме на прав път”, категоричен беше Жельо Бойчев.", "date": "2017.11.03", "title": "България има нужда от разговор за корупцията и злоупотребата с власт. Ще го изнесем с вота на недоверие"}
{"url": "https://offnews.bg/politika/bsp-kmetat-na-batak-e-nevinen-do-dokazvane-na-protivnoto-668630.html", "text": "\"Ако някои е нарушавал закона, да бъде наказан\" - така депутатът от БСП Антон Кутев коментира проверката на прокуратурата срещу кмета на социалистите в Батак Петър Паунов. Според първоначалната информация градоначалникът възлагал обществени поръчки за 580 000 лева на сина си Крум.\"Виждал съм много хора, които са обвинявани от властта, Цветанов и ГЕРБ. Виждали сме как се набеждават хора, а след това съдят България в Страсбург. Човек е невинен до доказване на противното\", каза Кутев.От партийна гледна точка Паунов не е член на БСП от няколко години.\"Не го познавам в партията, това, което ние можем да направим, е да видим с какво можем да помогнем на органите на реда\", добави още Кутев.Окръжна прокуратура-Пазарджик вече внесе в съда обвинителен акт спрямо Паунов за това, че като кмет е нарушил служебните си задължения, като е съставил и утвърдил Акт за частна общинска собственост, с който променил собствеността на поземлен имот в местността \"Язовир Батак\", зона А, в землището на Батак, обл. Пазарджик, от държавна собственост в общинска частна собственост.Общинското ръководство на ГЕРБ-Батак взе решение чрез общинските съветници на партията да поиска оставката на кмета Паунов.", "date": "2017.11.03", "title": "БСП: Кметът на Батак е невинен до доказване на противното"}
{"url": "https://offnews.bg/112/bitiat-ot-turski-granichari-balgarin-edin-me-blaskashe-v-garba-drug-668631.html", "text": "Турските гранични служители, които биха българин на българска територия, нападнали мъжа заради непоставен в паспорта му печат.Пред Нова тв пострадалият, който пожела да остане анонимен, обясни, че след случая е с посинено око и разкъсана устна. \"Единият турски граничар ме блъскаше по гърба. Другият ме риташе в бедрата. Третият ме дърпаше. Дрехите ми бяха разкъсани. Бях направо като парцал\", разказа мъжът. е от 29 октомври, но както стана ясно, прокуратурата в Елхово е сезирана едва на 1 ноември.Пострадалият българин обясни, че на излизане от Турция е минал през 4 гишета. На последното гише документите на него и спътниците му били обработени от турска служителка. Тя му върнала документите, вдигнала бариерата и му посочила, че може да премине на българска територия. Когато българинът се наредил с автомобила си да изчака преминаване през дезинфекция, изведнъж бил нападнат - вратата на автомобила била отворена и получил силен удар в окото. \"След като бях ударен, в дрехите ми се вкопчиха няколко ръце и ме издърпаха насила навън. Тогава видях въпросните хора, които бяха в последното гише и крещяха \"Юрум, юрум\", което вероятно означава \"обратно\" и сочеха към Турско\", разказа пострадалият.Той разказа, че служителки от българска страна излезли и се развикали на граничарите да спрат да го бият. По думите му българките разказали, че това е поредният подобен случай в рамките на няколко месеца.Според пострадалия българин турците искали да го върнат на последното гише, тъй като в паспорта му не бил отразен печат, който посочвал, че колата може да напусне Турция. Лявото ми око е засегнато много силно, имам разкъсване на устната, заяви пострадалият. Той има намерение да потърси съдебна отговорност на тримата си нападатели и ще иска от всеки по 30 хиляди лева обезщетение за причинените щети.Пред bTV външният министър Екатерина Захариева каза, че веднага след инцидента от турска страна е последвало извинение. \"Надявам се да се предприемат мерки срещу служителя, който е извършил това. Изключително неприятен случай. Има записи на камерите, в момента нашата прокуратура разследва. Факт е, че Гранична полиция е сигнализирала веднага колегите си в Турция. Оттам са получили уверение, че ще се разгледа внимателно казуса и служителят ще бъде наказан\", обясни министърката. ", "date": "2017.11.03", "title": "Битият от турски граничари българин: Един ме блъскаше в гърба, друг ме риташе"}
{"url": "https://offnews.bg/tehnologii/pokrivat-magistralite-v-evropa-sas-stantcii-za-barzo-zarezhdane-na-ele-668629.html", "text": "Най-големите производители на автомобили обединяват усилията си за изграждането на паневропейска мрежа за станции за бързо зареждане на електрически коли, която да покрива основните магистрали.BMW Group, Daimler AG, Ford Motor Company и Volkswagen Group с Audi и Porsche днес обявяват началото на съвместното предприятие IONITY, което ще разработи и въведе мрежа от станции за високоскоростно зареждане High-Power Charging (HPC) за електрически автомобили в Европа.До 2020 година трябва да бъдат пуснати близо 400 HPC станции.Така IONITY ще направи пътуването на дълги разстояния по-лесно и ще отбележи важна стъпка в развитието на електрическите автомобили.Базираната в Мюнхен, Германия съвместна компания се ръководи от Михаел Хайеш, главен изпълнителен директор и Маркус Грол, главен оперативен директор, като екипът ще се разшири до 50 души до началото 2018.Общо 20 от станциите за бързо зареждане ще отворят още тази година. Те ще са разположени на централни пътища в Германия, Норвегия и Австрия на разтояние от 120 км, с партньорството на Tank & Rast, Circle K и OMV.През 2018, мрежата ще се разшири с повече от 100 станции, всяка от които ще даде възможност на множество клиенти, собственици на различни марки автомобили да зареждат едновременно.С капацитет от до 350 kW на всяка точка на зареждане, мрежата ще използва европейския стандарт за зареждане Combined Charging System, за да намали значително времето за зареждане в сравнение със съществуващите системи. Очакванията са инициативата да получи широко европейско разпространение и да направи електрическите автомобили още по-привлекателни.Партньорите, BMW Group, Daimler AG, Ford Motor Company и Volkswagen Group, имат равен брой акции в съвместното предприятие, докато другите автомобилни производители са поканени да разширят мрежата.", "date": "2017.11.03", "title": "Покриват магистралите в Европа със станции за бързо зареждане на електрически коли"}
{"url": "https://offnews.bg/obshtestvo/puskat-dopalnitelen-transport-za-arhangelova-zadushnitca-utre-668602.html", "text": "Допълнителен транспорт пуска Столична община за Архангелова задушница утре, разкриват се и временни линии. С увеличен брой коли ще работят автобусни линии №№ 64, 86, 260 и 309, както и трамвайни линии 3 и 18 и тролеи № 9. Автобусни линии № 83-А ще се движат от Зоопарка по маршрута на автобусна линия № 83 до бул. “Ломско шосе”, наляво по бул. “Ломско шосе”, наляво по ул. “Бели Дунав” и по ул. “Хан Кубрат” по маршрута двупосочно. Автобус 108-А е с маршрут от ж.к. “Люлин – 5” по стария маршрут на автобусна линия № 108 (в посока ул. “Бели Дунав” – от бул. “Сливница” по ул. “Адам Мицкевич”) до ул. “Бели Дунав”, надясно по ул. „Хан Кубрат”, наляво по ул. „Христо Силянов”, наляво по бул. „Ломско шосе”,наляво по ул. „Бели Дунав” и по ул. „Хан Кубрат” по маршрута двупосочно. Автобусни линии № 18-А ще возят от автостанция “Орландовци” до гробищен парк “Малашевски гробища” по маршрута на автобусна линия №№ 18. Автобусни линии № 79-А ще пътуват от надлез “Надежда”, ул. “История Славянобългарска”, ул. “Индустриална”, ул. “Константин Стоилов”, бул. “Ген. Данаил Николаев”, бул. “Владимир Вазов”, ул. “Тодорини кукли”, ул. “Река Велека” и по бул. “Владимир Вазов” по маршрута двупосочно.Автобусни линии № 86-А е с маршрут: АТ Малашевци, ул. “Резбарска”, пл. “Сточна гара”, бул. “Сливница”, обратен завой на ул. “Опълченска” и по маршрута двупосочно. Автобусни линии № 90-А ще превозва от автостанция Изток, бул. “Ботевградско шосе”, ул. “Александър Екзарх”, ул. “Река Велека”, ул. “Васил Кънчев” до гробищен парк “Малашевски гробища”. Ще се движи и трамвайна линия с маршрут ж.к. “Борово” – кв. “Орландовци”.Център за градска мобилност ще осигури специализирани автомобил за принудително преместване на паркирани в нарушение автомобили за всеки един от гробищните комплекси – “Централен гробищен парк”, “Малашевски гробища” и “Бакърена фабрика”, само по нареждане на отдел „Пътна полиция” при СДВР.", "date": "2017.11.03", "title": "Пускат допълнителен транспорт за Архангелова задушница утре"}
{"url": "https://offnews.bg/sviat/mnogohiliaden-katalunski-protest-sled-8-te-aresta-na-ministri-668609.html", "text": "Хиляди каталунци протестираха срещу арестите на осем регионални министри. Представителите на регионалното правителство бяха задържани за подстрекаване към отделяне на областта Каталуния от Испания.Министрите, които се явиха във Върховния съд на Испания вчера, са обвинени в бунт и злоупотреба с държавни средства. Прокурорите поискаха и Европейска заповед за арест, за да задържат избягалия от страната каталунски лидер Карлес Пучдемон, който не се яви в съда вчера, въпреки че бе призован. Пучдемон се крие в Белгия. Искането им включва също задържане на още шестима министри, които пренебрегнаха призовките си и не се явиха в съда. От съда съобщиха, че вероятно заповедта ще бъде издадена днес, предаде БНР.Вчера хиляди хора се събраха пред сградата на каталунския регионален парламент в Барселона в знак на несъгласие с арестите. Мнозина носеха плакати с надписи \"Свобода за политическите затворници\".Подобни протести имаше и в други каталунски градове.Испания е обхватната от конституционна криза след провеждането на референдум за независимост на Каталуния на 1 октомври. Той бе обявен за противоконституционен от Конституционния съд, но това не попречи на регионалните лидери да го проведат и да обявят, че 90% от гласувалите 43% от каталунците искат отделяне от Испания. Миналата седмица испанският министър-председател Мариано Рахой отне автономията на Каталуния, наложи директно управление, уволни правителството, разпусна регионалния парламент и отстрани шефа на полицията. Той насрочи местни избори в областта на 21 декември.", "date": "2017.11.03", "title": "Многохиляден каталунски протест след 8-те ареста на министри"}
{"url": "https://offnews.bg/sviat/stiga-prezidentski-rechi-v-tuitar-iztriha-profila-na-us-prezidenta-668610.html", "text": "Служител на \"Туитър\" изтри профила на американския президент Доналд Тръмп – основното средство за информиране на обществото на държавния глава, който не спира да критикува медиите.11 минути Тръмп, който има 41.7 милиона последователи в Туитър, е бил без достъп до социалната мрежа, а проверявайки акаунта му, те четяха съобщението „Съжаляваме, тази страница не съществува“.Първоначално от Туитър казаха, че става въпрос за човешка грешка, че деактивирането е станало по невнимание, но след това стана ясно, че служител го е направил нарочно в последния си работен ден за Туитър, предаде \"Франс прес\".", "date": "2017.11.03", "title": "Стига президентски речи в Туитър! Изтриха профила на US президента"}
{"url": "https://offnews.bg/obshtestvo/bez-voda-v-chasti-ot-7-stolichni-rajona-668542.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Реконструкция на уличен водопровод на ул. 525 в жк. „Христо Ботев“ налага спиране на водоподаването от 9:00 до 21:00 часа на ул. 511, ул. \"Георги Спасов\", ул. \"Мими Балканска\". Поради реконструкция на уличен водопровод на ул. „Монтевидео“ в кв. „Овча купел“ се налага спиране на водоподаването от 9:00 до 21:00 часа на ул. „Монтевидео“, ул. „Букет“, ул. „Народен герой“, ул. „Иван Радоев“, ул. „Маестро Кънев“, ул. „Народно хоро“, ул. „Безименна“, ул. „Боряна“, ул. „Арх. Франк Лойд Райд“, ул. 671ул. „Монтевидео“ от ул. „Маестро Кънев“ до ул. „Акад. Константин Пашев“, ул. „Монтевидео“ №86, №90 и № 96, ул. 761, ул. „Акад. Константин Пашев“. Прекъсване на сградно водопроводно отклонение на ул. „Софийско поле“ в жк. „Дървеница“ налага спиране на водоподаването от 9:00 до 19:00 часа на бл. 43, бл. 42А, бл. 44 вх. А, трафопост до бл. 43, Посолството на Република Корея. Във връзка с реконструкция на уличен водопровод на бул. „Евлоги и Христо Георгиеви“ в жк. „Яворов“ се налага спиране на водоподаването от 9:00 до 18:00 часа в района на ул. „Мизия“ от бул. „Евлоги и Христо Георгиеви“ до ул. „Янтра“. Подмяна на сградно водопроводно отклонение на ул. „Вит“ в с. Иваняне налага спиране на водоподаването от 9:30 до 16:30 часа на ул. „Вит“ и ул. „Силистра“. Монтаж на спирателен кран на ул. „Люляк“ в с. Бистрица налага спиране на водоподаването от 9:00 до 17:00 часа на ул. „Люляк“, ул. „Младен Ангелов“ между ул. „Люляк“ и ул. „Чемшир“. Без вода във връзка с подмяна на сградно водопроводно отклонение на ул. „Младежка искра“ в жк. „Разсадника-Коньовица“ ще бъдат от 10:00 до 17:00 часа на ул. „Младежка искра“ от бул. „Вардар“ до бул. „Възкресение“. стяване чрез СМС.", "date": "2017.11.03", "title": "Без вода в части от 7 столични района"}
{"url": "https://offnews.bg/obshtestvo/oblachno-i-hladno-dnes-dazhd-v-sabota-do-13-gradusa-v-nedelia-668568.html", "text": "С температури между 0 и 5 градуса ще започне днешният ден, на места сутрешните температури ще паднат до минус 2, предупреждава НИМХ-БАН.През деня ще е облачно, а максималните температури ще достигнат 12-17 градуса.След обяд на места ще превали слаб дъжд. Вятърът ще се ориентира от запад-северозапад и в Дунавската равнина ще е умерен.Атмосферното налягане ще се понижава и ще е по-ниско от средното за ноември.Над планините ще е преобладава облачно време. След обяд и вечерта на места ще превали слаб дъжд, над 1800 метра – слаб сняг.През нощта срещу събота с понижението на температурите и на височина 1500 метра дъждът ще премине в сняг. Ще духа силен вятър от запад-северозапад. Максимална температура на височина 1200 метра около 10°, на 2000 метра – около 2°.Над Черноморието облачността ще се увеличи и до вечерта на места ще превали слаб дъжд. Югозападният вятър ще се ориентира от северозапад и ще се усили. Максимални температури на въздуха: 16°-17°. Температурата на морската вода е 14°-15°. Вълнението на морето ще бъде 1-2 бала.Прогнозата за събота е за дъжд и средни температури за страната между 6 и 11 градуса.В неделя се очаква подобрение на времето, максималните температури ще се повишат и средната ще е 13 градуса, минималната обаче ще слезе до 4 над нулата.", "date": "2017.11.03", "title": "Облачно и хладно днес. Дъжд в събота, до 13 градуса в неделя"}
