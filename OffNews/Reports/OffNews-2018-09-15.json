{"url": "https://offnews.bg/drugi/veselin-topalov-podchini-gari-kasparov-v-sasht-688135.html", "text": "Бившият световен шампион по шахмат Веселин Топалов спечели с резултат 14,5:11,5 мача си с азербайджанската легенда Гари Каспаров, който бе част от демонстративния турнир по шахмат 960 в американския град Сейнт Луис.Във финалния ден на надпреварата двамата изиграха осем партии блиц, които приключиха при равен резултат - 4:4, като тактиците си размениха по три победи и фиксираха две ремита.Така преднината, която Топалов бе натрупал в предишните 12 кръга, когато се редуваха партии блиц с партии ускорен шах, му бе достатъчна за крайния успех.В другите минимачове от турнира арменецът Левон Аронян надигра кубинеца Лениер Домингес със 17,5:8,5 точки, а със същия резултат французинът Максим Вашие-Лаграв победи американеца Сам Шанкланд.Другите двама американски представители в надпреварата постигнаха победи. Хикару Накамура се справи с руснака Пьотр Свидлер с 14:12, докато Уесли Со спечели с 14,5:11,5 срещу холандеца Аниш Гири. Турнирът в Сейнт Луис е с награден фонд от 250 000 долара.", "date": "2018.09.15", "title": "Веселин Топалов подчини Гари Каспаров в САЩ"}
{"url": "https://offnews.bg/politika/demokratite-nastoiavat-marinov-da-ne-stava-ministar-zaradi-skandala-s-688143.html", "text": "\"Демократична България\" настоява кандидатът за вътрешен министър и настоящ главен секретар на МВР Младен Маринов \"да бъде оттеглен заради тежкия провал на властта в сектор „Сигурност“ и превръщането на МВР в бухалка срещу свободното слово\".\"Неправомерното задържане на журналисти е поредното свидетелство за прибягването към авторитарни практики в името на отбраната на корупционния модел на управление на страната. Затова настояваме остро кандидатурата на Маринов за вътрешен министър да бъде оттеглена и той да бъде освободен и от поста главен секретар\" - аргументиват се в позицията си трите партии: \"Да, България\", ДСБ и \"Зелените\".\"Демократична България, като политически представител на демократичната общност в страната, има твърда и последователна позиция за оставка на правителството на Борисов, разпускане на парламента и насрочване на предсрочни парламентарни избори.Само така страната ни има шанс да получи управление, което може да осъществи необходимите радикални реформи и да гарантира на България място в ядрото на Европейския съюз.Чрез предприемане на различни маневри Борисов се опитва да отложи неизбежното си оттегляне от властта. Пример за това са предлаганите персонални промени в правителството, след трагедията край Своге.Предлаганите кандидати за министри страдат от всички дефицити на кадровата политика на ГЕРБ. Подбрани са хора без необходимите личностни и професионални качества, доказали готовността си да обслужват политиката на премиера за разпределяне на общите ни пари към корупционните схеми на управляващата олигархия. Прекалената очевидност на този подход, в случая на единия от кандидатите, вече доведе до оттеглянето му.Дори на фона на пълния кадрови и политически банкрут на това управление, кандидатурата на настоящия главен секретар на МВР за вътрешен министър, бележи ново ниво на скандалност и неприемливост. Защото:- За него отдавна са налице тежки съмнения за зависимости от организирания криминалитет на прехода;- При неговото лансиране не се прави дори минимален опит да се формулира каквато и да било визия за реформа в МВР;- В качеството си на досегашен главен секретар Маринов носи основна отговорност за всички професионални провали, които водят до продължаващ спад на доверието на обществото към полицията и закономерно обосновават оставката на досегашния министър Радев.Кандидатурата на Маринов е абсолютно емблематична за цялостния модел на управление на сектор „Сигурност“ при Бойко Борисов, характеризиращо се с пълзяща криминализация, отказ от реформи и лансиране на напълно непригодни и зависими хора в професионалното и политическо управление на МВР.Никак не е случайно, че дори в самия период, в който протича неговото инсталиране на поста министър, избухнаха два огромни скандала: пореден тежък пробив в граничния контрол на „Аерогара София“ и неоснователното задържане от полицията на журналисти, разследващи тежка корупция.Тези два много тежки инцидента показват пълния провал на политиката в областта на сигурността.Неправомерното задържане на журналисти е поредното свидетелство за прибягването към авторитарни практики в името на отбраната на корупционния модел на управление на страната.Затова настояваме остро кандидатурата на Маринов за вътрешен министър да бъде оттеглена и той да бъде освободен и от поста главен секретар.Заедно с това, стоим на позицията си, че никакви персонални промени в правителството не могат да решат дълбоката политическа криза. Единственото правилно решение за България е Борисов да подаде оставка на цялото правителство, да се разпусне парламентът и да се насрочат предсрочни парламентарни избори.\"", "date": "2018.09.15", "title": "Демократите настояват Маринов да не става министър заради скандала с арестуваните журналисти"}
{"url": "https://offnews.bg/politika/tcvetanov-vapros-na-vreme-e-prezidentskiat-ukaz-da-bade-podpisan-pro-688136.html", "text": "Въпрос на време е президентският указ за освобождаването на номинирания за министър на вътрешните работи главен секретар на МВР Младен Маринов да бъде подписан. В това увери председателят на парламентарната група на ГЕРБ и зам.-председател на партията Цветан Цветанов.Той коментира въпроса, след като държавният глава Румен Радев днес заяви, че \"указ не може да бъде подписван, без да мине през предварителна процедура по съгласуване\".  С думите си  президентът обясни ситуацията от миналата седмица, когато парламентът не гласува новите министри, защото нямаше указ и - държавният глава замина за Рига, без да го подпише.\"У нас сякаш се превърна в норма погазването на закона, а когато някой го спазва, вие ме питате защо. Аз мисля, че това вече е диагноза за нашата демокрация\", коментира още Радев.\"Смятам, че липсата на президентски указ се дължи на технически проблем, а не на търсенето на политическа конфронтация. Срокът беше доста кратък, а президентът имаше пътуване в чужбина и вероятно това не му е позволило да подпише документа. Вярвам, че всичко е въпрос на време и в сряда ще можем да гласуваме новите министри в Народното събрание\", увери Цветан Цветанов.От думите му стана ясно, че все още няма номинация за поста министър на транспорта. Предстои обсъждане на политически съвет в понеделник.Номинираният зам.-министър на икономиката Александър Манолев се оттегли след публикация във в. „Капитал“ за инцидент от биографията му с „класическо хулиганство на пътя, след което всички замесени излизат невинни“, за негови бизнес връзки с висши представители на СИК и осъдени лица, висящо гражданско дело за друг инцидент на пътя и др. По този повод Манолев обяви, че срещу него има атака от определена група и за да не влиза от самото начало в обяснителен режим и да не навреди на репутацията на правителството и премиера, е предпочел да се оттегли.", "date": "2018.09.15", "title": "Цветанов: Въпрос на време е президентският указ да бъде подписан, проблемът е технически"}
{"url": "https://offnews.bg/gimnastika/ansambalat-ni-specheli-bronzovite-medali-v-mnogoboia-na-svetovnoto-v-s-688144.html", "text": "Българският ансамбъл изпусна златния медал и се класира трети в многобоя на световното първенство, което се провежда в София.Грациите ни в състав Симона Дянкова, Елена Бинева, Мадлен Радуканова, Лаура Траатс и Стефани Кирякова изиграха добре съчетанията си, но допуснаха някои неточности както на 3 топки и 2 въжета, така и на 5 обръча, заради което останаха на 3-а позиция. Те събраха общ сбор от 42.050 точки.Българските гимнастички показаха и красиви нови трика за двете композиции, но не успяха да издържат на напрежението пред пълните трибуни на \"Арена Армеец\".Руският ансамбъл защити световната си титла в многобоя. Мария Кравцова, Евгения Леванова, Ксения Полякова, Анастасия Шишмакова, Анастасия Татарева и Мария Толкачева събраха сбор от 46.300 точки. Руските грации изиграха без грешки и двете си композиции и получиха оценки 23.250 на пет обръча и 23.050 на три топки и две въжета.Среброто спечели отборът на Италия. Италианките изиграха с една малка неточност съчетанието си с пет обръча и получиха оценка от 22.775 точки. С три топки и две въжета ансамбълът на Италия беше оценен с 22.050 също след чудесно изиграване и събра сбор от 44.825 точки.Нашите гимнастички все пак се класираха за утрешните финали на отделните уреди, с което и завършва програмата на световното първенство в зала \"Арена Армеец\" в София. Oсвен това, българките взимат и квота за летните олимпийски игри в Токио 2020.", "date": "2018.09.15", "title": "Ансамбълът ни спечели бронзовите медали в многобоя на световното в София"}
{"url": "https://offnews.bg/koloezdene/sajman-jejts-si-garantira-titlata-vav-vueltata-688146.html", "text": "Саймън Йейтс от отбора на \"Mitchelton–Scott\" е новият шампион на колоездачната обиколка на Испания, след като завърши трети в 20-ия етап на надпреварата.Британецът за пореден ден доказа, че е в най-добра форма и увеличи преднината си, която на практика гарантира триумфа му във Вуелтата.Иначе състезаващият се за отбора на \"Quick Step\" Енрик Мас спечели предпоследния етап от 73-ата обиколка на Испания. Колоездачът измина 97.3-километровото планинско трасе с време 2:59:30 часа.Испанецът изпревари с по-силни последни метри колумбиеца Мигел Анхел Лопес (Astana) в директния спор за победата на двамата откъснали се състезатели.Утре предстои финалният параден етап в Мадрид. Той е само за битка за етапната победа между спринтьорите и няма да има разлики в генералното класиране.", "date": "2018.09.15", "title": "Саймън Йейтс си гарантира титлата във Вуелтата"}
{"url": "https://offnews.bg/112/samoubi-se-bivshiat-shef-na-baretite-filko-slavov-688145.html", "text": "Бившият шеф на баретите Филко Славов се е самоубил в къщата си в Банкя.В петък той се е прострелял със законния си пистолет, съобщава По информация на изданието, Славов от десетина години се е борил с онкологично заболяване. Ходил е на лечение във Франция, опериран е 4 пъти.Славов беше близък до бившия главен прокурор Никола Филчев, съседи са в Банкя.Филко Славов беше назначен за шеф на Специализирания отряд за борба с тероризма от Богомил Бонев през 1997 г.", "date": "2018.09.15", "title": "Самоуби се бившият шеф на баретите Филко Славов"}
{"url": "https://offnews.bg/futbol/krasivi-i-kuriozni-golove-beliazaha-pobedata-na-tcska-nad-cherno-more-688151.html", "text": "ЦСКА победи Черно море с 3:1 в двубой от 8-ия кръг на Първа лига и успя да свали Левски от първото място. \"Червените\"  оглавиха класирането заради по-добрата си голова разлика, но още утре \"сините\" може да се върнат на върха, тъй като играят с Локомотив в Пловдив.Срещата на \"Българска армия\" предложи много интересни моменти и атаки към двете врати, а особено през първото полувреме зрителите видяха доста равностойна битка.Едвин Джеси даде предимство за ЦСКА още в 15-ата секунда на мача, но Витаутас Черниаускас си вкара куриозен автогол в 14-ата минута и Черно море изравни. \"Армейците\" обаче стигнаха до победата с попадения на Кирил Десподов (39) и Рубен Пинто (58).След този успех ЦСКА събра 19 точки, колкото има и Левски, Лудогорец е трети със 17, а Черно море е на пета позиция с 12 пункта.", "date": "2018.09.15", "title": "Красиви и куриозни голове белязаха победата на ЦСКА над Черно море (видео)"}
{"url": "https://offnews.bg/protesti/kamennata-gramada-na-gneva-pred-obshtina-varna-tihomalkom-e-razchisten-688139.html", "text": "Всички камъни, свещи, цветя и велосипедни части, струпани от варненци пред градската администрация, тихомълком са разчистени.Както съобщава Радио Варна, премахването на грамадата на гнева е станало часове след като десетки демонстранти се включиха в акция за безопасност на пътя, провокирани от смъртта на 39-годишния балетист Мартин Чикалов.В понеделник Чикалов беше прегазен от шофьор без книжка. В петък вечерта варненци оставиха камък и запалиха свещ в памет на балетиста и поискаха по-безопасни пътища в града.От велосипедни части демонстрантите направиха сърце върху грамадата от камъни.Първата каменна грамада на гнева беше струпана пред Община Варна на мястото, на което през февруари 2013 г. се самозапали Пламен Горанов - в знак на протест срещу управлението на града.", "date": "2018.09.15", "title": "Каменната грамада на гнева пред Община Варна тихомълком е разчистена"}
{"url": "https://offnews.bg/politika/vanshno-otgovori-na-prezidenta-minalata-godina-vie-biahte-na-sesiata-688150.html", "text": "На 72-ата сесия на Общото събрание на ООН през 2017 година България вече беше представена от президента Румен Радев. Принципът на редуване на участията на премиер и президент носи принос към българската външна политика, тъй като дава възможност да се организират срещи на различни равнища.Това гласи официално съобщение, публикувано във Facebook страницата на българското министерство на външните работи.От ведомството са категорични, че \"президентът е бил уведомен в писмен вид за мотивите на правителството тази година делегацията да бъде водена от министър-председателя Бойко Борисов.\"По-рано днес , че \"министерство на външните работи е нотифицирало в ООН премиера като ръководител на българската делегация без абсолютно никакво уведомяване на президентската институция.\"Всички други впоследствие срещи, писма, те са постфактум. А, между другото, от писмата много ясно личи липсата на съгласуване, каза още държавният глава.\"Това решение бе взето и с оглед на успешно приключилото първо българско председателство на Съвета на ЕС и на необходимостта да се обсъди и с други лидери темата за бъдещето на страните от Западните Балкани като фактор за мира в контекста на глобалната политика. Това послание е необходимо да бъде излъчено не само като продължение на Българското председателство, но и с цел популяризиране на най-силната и резултатна външнополитическа инициатива на страната ни от много години\" - отговориха от министерството на външните работи.От ведомството обясняват, че \"в чл. 27 от Процедурните правила на Общото събрание на Организацията на обединените нации (ООН) , приети на основание чл. 21 от Устава на ООН, правомощия за представителство в сесиите на ООН могат да бъдат давани на министър-председателя, президента или министъра на външните работи на съответната държава, т.е. Уставът на ООН не поставя задължително изискване кой да оглави правителствената делегация при провеждане на сесия на Общото събрание на ООН.\"\"Правителството винаги се е отнасяло с необходимото институционално уважение към президента Румен Радев, защото по Конституция той олицетворява единството на нацията. Националните интереси са единственото, от което се води външната политика на страната. Припомняме, че според Конституцията Министерският съвет ръководи и осъществява външната политика на страната\" - заявиха още от министерството на външните работи.", "date": "2018.09.15", "title": "Външно отговори на президента: Миналата година вие бяхте на сесията на ООН, сега е ред на Борисов"}
{"url": "https://offnews.bg/sviat/papata-kam-mafiotite-prestanete-da-mislite-za-sebe-si-i-parite-si-ni-688142.html", "text": "В Палермо, по време на визитата си в Сицилия по повод 25 години от смъртта на свещеника Пиво Пулизи, убит от мафията, папата се обърна пряко към мафиотите с думите „Покайте се!“.Не може да вярваш Бог и да бъдеш мафиот. Мафиотът не живее като християнин, защото богохулства с живота си името Божие, което е любов. Днес се нуждаем от мъже и жени на любовта и на честта; на служението, а не на насилието; на единението, а не на жаждата за власт, подчерта Франциск, цитиран от Ако литанията на мафиотите е: „Ти не знаеш кой съм аз“, християнската е: „Аз се нуждая от теб“. Ако мафиотската заплаха е „Ще ми платиш“, християнската молитва е: „Господи, помогни ми да обичам“. Затова се обръщам към мафиотите: променете се! Престанете да мислите за себе си и парите си. Знаете, че нищо не можете да отнесете на онзи свят. Покайте се на истинския Бог Исус Христос, скъпи братя и сестри! На вас, мафиоти, казвам: ако не направите това, вашият живот ще бъде изгубен и ще бъде най-тежкото поражение, заяви папа Бергольо.Папата подчерта, че сме изправени пред избора: да живеем за себе си или да дарим живота си, да изберем любовта или егоизма. Победата в живота не означава да живеем за себе си и да задоволим собствените си нужди, „привързани към нещата и парите, властта и удоволствията“, тъй като това води към неизбежна загуба – \"дяволът ни чака с разтворени обятия“.Най-силният глас не е онзи, който крещи повече, а молитвата. Най-големият успех не е за собствена слава, а личното свидетелство. Единственият възможен популизъм, единственият християнски популизъм е да се слуша и се служи на народа, без да се вика, без да се обвинява и без да се предизвикват разпри, заяви папа Бергольо.Парите и властта не освобождават човека, а го правят роб, каза още Франциск.Папата припомни свидетелството на убития от мафията отец Пулизи: „беден сред бедните на своята земя“; „не живееше, за да бъде видян, не живееше с призиви срещу мафията, но не се задоволяваше да не отговори на злото и сееше доброто“.Преди 25 години, както днес, когато умира в деня на рождения си ден, той короняса живота си с усмивка, онази усмивка, която не позволява на неговия убиец да спи нощем, който каза: „В тази усмивка блестеше светлина“. Отец Пино бе беззащитен, но усмивката му предаваше Божията сила: не като заслепяващо сияние, а мека светлина, която дълбоко навлиза в сърцето и го разпалва, подчерта папа Франциск.", "date": "2018.09.15", "title": "Папата към мафиотите: Престанете да мислите за себе си и парите си. Нищо няма да отнесете на онзи свят"}
{"url": "https://offnews.bg/nauka/lazer-ot-kosmosa-shte-osiguri-bezpretcedentni-danni-za-globalnoto-zato-688130.html", "text": "Американската космическа агенция ще изпрати лазер в орбита, за да измери състоянието на ледената покривка на Земята, съобщи Би Би Си.Сателитната мисия, наречена ICESat-2, трябва да осигури по-точна информация доколко ледената покривка е засегната от глобалното затопляне.Антарктида, Гренландия и плаващият лед в Северния ледовит океан губят обема си през последните десетилетия.ICESat-2 ще проследява текущите промени в безпрецедентно детайлен начин от точката си на наблюдение - около 500 км над планетата.Ракетата Delta II ще изпрати сателитния лазер в Космоса в събота.Учените ще могат да картографират по-голяма част от повърхността на леда от възможното досега, както и да изчислят наклона на повърхността.Антарктика и Гренландия губят милиарди тонове лед всяка година в резултат основно на затоплянето на водата, която го топи. Тази загуба на леда бавно, но сигурно повишава морските нива по целия свят.", "date": "2018.09.15", "title": "Лазер от Космоса ще осигури безпрецедентни данни за глобалното затопляне"}
{"url": "https://offnews.bg/politika/ukaz-ne-se-podpisva-bez-saglasuvane-prezidentat-radev-za-osuetenoto-n-688131.html", "text": "Указ не може да бъде подписан, без да мине през предварителна процедура по съгласуване. С тези думи президентът Румен Радев обясни ситуацията от миналата седмица, когато се оказа, че парламентът не може да гласува назначението на новия министър на вътрешните работи - държавният глава заминал за Рига, без да освободи с указ номинирания за поста главен секретар на вътрешното министерство Младен Маринов.Оказа се, че проблемът не е в държавния глава, а в неспазването на закона от страна на правителството.\"У нас някак си се превърна в норма погазването на закона, а когато някой го спазва, вие ме питате защо. Аз мисля, че това вече е диагноза за нашата демокрация. Няма как да подпиша указ, при положение че няма съгласуване, което законът изисква за всеки проект на акт, който съдържа предложение за указ\", заяви Радев пред медиите, в отговор на въпрос дали ще подпише указа. Днес той участва в провеждащия се в Казанлък първи Национален събор на запасното войнство.След коментара на президента такъв направи и Цветан Цветанов. Според председателя на парламентарната група на ГЕРБ ставало въпрос за технически проблем, а не за политически. Той изрази увереност, че указът скоро ще бъде подписан. Държавният глава подчерта, че ясно е посочил какво трябва да се направи и го е обяснил където трябва. Законът трябва да се спазва на най-високо ниво, ако искаме да се спазва и по-надолу, категоричен беше Румен Радев.„Мисля и че е малко странно да ми задавате този въпрос след случая в Перник с арестувани журналисти, който вече ни прослави по страниците на световния печат, докато вие удобно мълчахте“, посочи още президентът.Попитан за предстоящото участие на делегация, водена от българския министър-председател, която ще представи страната ни на заседанието на Общото събрание на ООН, държавният глава подчерта, че „обилните обяснения от Министерски съвет категорично не отговарят на истината“.„Проблемът изобщо не е дали ще ходи президентът или премиерът. Проблемът е дали се спазва законът, как се вземат решенията и дали се спазва духът на Конституцията“, заяви Румен Радев. Президентът посочи и че Министерство на външните работи е нотифицирало в ООН премиера като ръководител на българската делегация без абсолютно никакво уведомяване на президентската институция.„Всички други впоследствие срещи, писма, те са постфактум. А между другото от писмата много ясно личи липсата на съгласуване“, подчерта още държавният глава. ", "date": "2018.09.15", "title": "Указ не се подписва без съгласуване: президентът Радев за осуетеното назначаване на новите министри"}
{"url": "https://offnews.bg/politika/bsp-sofia-i-oeb-shalom-chistiat-svastiki-v%c2%a0stolitcata-688140.html", "text": "Столичната организация на БСП се присъединява към инициативата на Организацията на евреите в България \"Шалом\" \"Да изчистим омразата от улиците на София\", съобщават от БСП-София.Почистването на свастики ще се проведе на 16 септември, неделя, от 12.00 ч., а началната точка ще бъде храм Света София.В инициативата по почистването на нацистките символи в центъра на града ще се включат общинските съветници Иван Таков и Борис Цветков, както и членове на БСП - София.\"Така всички те ще се противопоставят на езика на омразата и дискриминацията. Освен това ще дадат личен пример с действията си и ще покажат, че преодоляването на негативните предразсъдъци и превенцията на агресивното поведение и насилието е дълг на всеки гражданин\" - коментираха още от пресцентъра на БСП-София.", "date": "2018.09.15", "title": "БСП - София и ОЕБ Шалом чистят свастики в столицата"}
{"url": "https://offnews.bg/sviat/migranti-pred-deportatcia-ot-avstria-podpaliha-zatvornicheskata-si-kil-688128.html", "text": "Група мигранти, очакващи депортиране от Австрия, запалиха пожар в затворническата си килия късно снощи, предаде БНР.Петима афганистанци на възраст между 18 и 33 г. и иракчанин на 30 г. са приети в болница, съобщава австрийската агенция АПА.Мигрантите са оставили прощално писмо, което сочи, че може би са искали да се самоубият, съобщи говорител на полицията. Това внушение засилва и съпротивата им срещу опитите в килията да влязат полиция и служители на затвора, след пламването на огъня.Неясно е как са успели да го запалят. Той бил изгасен бързо, но гъстият дим наложил преместването на 40 други затворници на безопасно място.В акцията участвали 100 полицаи и 70 пожарникари.Австрийски медии припомнят, че не за първи път затворници се опитват да опожарят килиите си. Има съобщения и за гладни стачки.", "date": "2018.09.15", "title": "Мигранти пред депортация от Австрия подпалиха затворническата си килия в опит за самоубийство"}
{"url": "https://offnews.bg/ikonomika/shesti-blok-na-aetc-kozloduj-sprian-za-planov-godishen-remont-688133.html", "text": "Шести блок на АЕЦ \"Козлодуй\" беше спрян за планов годишен ремонт, съобщи БНР.Той ще продължи до края на месец октомври.В рамките на престоя ще бъдат изпълнени предвидените ремонтни дейности, профилактика на оборудването и на системите на блока, както и презареждане на реактора със свежо ядрено гориво за следващата 24-а поред горивна кампания.Другият хиляда мегаватов блок на АЕЦ \"Козлодуй\" - пети, работи с пълно натоварване на мощността.", "date": "2018.09.15", "title": "Шести блок на АЕЦ Козлодуй спрян за планов годишен ремонт"}
{"url": "https://offnews.bg/sviat/chetiri-zhertvi-i-nad-40-svlachishta-vav-filipinite-ostavi-sled-sebe-s-688132.html", "text": "Четири жертви и повече от 40 свлачища остави след себе си тайфунът Мангхут във Филипините.Загинали са двама спасители и две жени, затрупани от земни маси в град Багио. Телата им са открити от полицаи след срутване на част от хълм, подкопан от силните дъждове.Свлачищата са в северния район Кордилера, уточни Рикардо Джалад, изпълнителен директор на националния съвет за управление на рисковете, цитиран от БТА.Той прогнозира, че може да има още загинали. Спасителните екипи постоянно съобщават за нови щети, причинени от тайфуна Мангхут.Тайфунът Мангхут отслабна над Северните Филипини и се очаква да се насочи към Южен Китай или Хонконг тази вечер, съобщава ДПА. Скоростта на постоянните ветрове спадна до 170 км/ч, с пориви достигащи 260 км/ч.Това е най-силният тайфун, засегнал Филипините тази година.", "date": "2018.09.15", "title": "Четири жертви и над 40 свлачища във Филипините остави след себе си тайфунът Мангхут"}
{"url": "https://offnews.bg/horoskop/horoskop-za-15-21-septemvri-ot-antonia-mechkova-686265.html", "text": "Следващите дни са напрегнати, отварят ви добри делови шансове, обаче и празнични поводи са се събрали... Овните искат лидерската роля, сега е важно да преценяват какви слабости има в екипа и да помагат за сплотяването му. От понеделник планирайте пестеливо време и разходи, но не се съмнявайте, че трудът ви ще дава подобаващи плодове. От вторник до петък стабилизирате партньорства, през уикенда ви се е струвало: мнозина гледат да ви използват. Ако не сте се разбирали с близките, вече стигате до съгласие за важните неща.Направили сте си подробен план за работа и отдих през тези 7 дни, а условията май не са подходящи за замислите ви. Телците да не си развалят настроението, ненадейно ще им се отворят други пътища, има и компании, и възможности за развлечения. През уикенда не споделяте вълнения, може да сте влюбени, да се заемете с пазаруване, разкрасяване. Така ще посрещнете понеделник уморени, а и неразбрани от партньори, близки. В сряда се съобразявайте с техните идеи, ала без да се поддавате на неверието им, ще обърнете нещата си към по-добро.За вас периодът е емоционален, хвърляте се ту към една идея за работа, ту към друга. Като добавим и празничните купони, където необвързаните Близнаци може да се запознаят с привлекателен човек... Овладейте вълненията, иначе петък ще ви завари преуморени. Партньорствата може да бъдат укрепени с такт и разум, още през уикенда ще се сближите с колеги и познати по повод искани услуги. От понеделник преценете кои планове ще задействате, за да се утвърдите в службата, да спечелите. Промяната ще си проличи  до четвъртък.Чертаете си амбициозни делови цели и хвърляте много сили за тях. Дано Раците не открият след време, че желаното не им е било толкова нужно. Едни трябва да се устремят към по-равностойни партньорства, втора част да търсят професионална изява, която им допада, а не само носи пари. Има и трета група, която трябва да решава финансови въпроси, все разчитат на чужда подкрепа. В понеделник с припряност не става. Във вторник промените едва ли зависят от вас, та искайте подкрепа от околни, не бива да влошавате отношения с никого.Сега осъществявайте делови и лични планове с подчертано търпение, има обстоятелства, които ще ви карат да промените желанията си. Някои Лъвове няма да се съобразят със съвета в понеделник, искат да блеснат, да спечелят. Вторник ще докаже, че позицията в сянка е много по-сигурна, приключвайте рутинните задължения и дискретно гответе новите планове, има обективни трудности, опоненти. Вие залагате на сериозно партньорство, ако шеф ви издига – колеги ще ви подкрепят. В любовта също отстоявате принципите си.До понеделник нещата не се подреждат както искате, бъдете внимателни със съветници, помощници, а и хора, които се възползват от ваши постижения. Девите се тревожат за бюджета си, да бъдат по-пестеливи, а и бдителни, за да не се окажат прецакани в общите начинания. От вторник ще разчитате само на своите сили, не налагайте мнението си в екип и не се лъжете, че ще печелите на чужд гръб. В петък уреждайте най-стриктно административни и финансови въпроси, това ви пази от разочарования и интриги. За някои ще са в любовта.Периодът ви амбицира за изяви и печалби, упорствате по всяка задача. Това не стига. Повече гъвкавост при изясняване на проблеми не е излишна на Везните, нека да анализират пречките пред начинанията си, пък тогава да ги борят. Не се задоволявате с второстепенни роли, а от вторник май е по-добре да следвате идеите на околни, били те и ваши близки. С домашните трябва да бъдете най-тактични, иначе господата ще берат ядове. В сряда си направете нов делови план, от четвъртък разчиствайте забавените дела и уреждайте стриктно новите.За вас тези дни са озарени от Вяра, Надежда, Любов и Мъдрост да правите всичко по силите си да помагате на своите най-обичани. Доста Скорпиони може да се натъкнат на по-сериозни делови пречки, те не ги плашат, знаят си силите. През уикенда задачи ви идват в повече, в понеделник забавяте темпо, а и зависите от чужди услуги. Няма да си развалите настроението, усещате подкрепа на колеги, познати и близки, вкъщи цари хармония, а дамите правят много и за финансовата стабилност. Влюбените се радват на подходящ избор.Добър период за нарастване на трудови доходи и укрепване на отношенията. Нека Стрелците да слушат внимателно събеседници – може да им подскажат ефективни начинания, да ги посъветват как най-разумно да се справят с делови проблеми. През уикенда не поемайте нови задачи, от понеделник си направете по-точна програма за работа и отдих. Вторник носи редица финансови или административни въпроси за уреждане, от сряда залагайте на сътрудничество с околни. Едни се изкушават да спорят с шефове, други с близки и пилеят сили...От понеделник до петък е редно да заложите на търпение и умерен ритъм в деловата сфера, макар че бърза кариера и доходи биха ви зарадвали доста. Е, Козирозите знаят, че което си е тяхно – ще си ги чака и последователно ще упорстват за постигане на целите си. Във вторник се огледайте за сътрудници, при изпълнение на плана ви ще има сериозни затруднения, изненади, така че го стартирайте чак като подготвите всеки детайл в него. И се съобразявайте с прогнози на специалисти, важно е. В любовта анализирайте обективно нещата.През уикенда ви се ще да избягате от делови и лични проблеми, ако овладеете емоциите – ще намерите изход от всяко затруднение. Иначе понеделник ще ви се види доста напрегнат, а домашните ще ви ядосват... Водолеите ще получат шансове за изява и печалби при срещи с познати, някои ще помогнат със съвет, други с връзки, ходатайство. В четвъртък още не се чувствате много уверени, но в петък ще се убедите, че привлечените сътрудници заслужават доверие и ще успеете. Ако ви мъчи любовно неразбирателство, споделете това с близък.Този уикенд ще ви подскаже да не се месите в споровете на околни, не сте в силна позиция и не бива да пилеете енергия. Рибите имат верен усет за делата, скоро ще се види, че грижите и услугите им за колеги, познати и близки не са били губи време. Във вторник ще ви предложат оздравяване на отношения, но не допускайте да ви командват и особено за работа. Вие знаете и умеете много неща, ако някой ви е готвил капани, ще остане излъган, но да започвате голям проект все още не е момент. В любовта спокойно отстоявате принципите си...", "date": "2018.09.15", "title": "Хороскоп за 15 – 21 септември от Антония Мечкова"}
{"url": "https://offnews.bg/temida/turski-sad-osadi-balgarkata-mira-iashar-na-1-g-i-10-mesetca-zatvor-za-688134.html", "text": "Съдът за тежки престъпления в турския град Айдън е осъдил на една година и 10 месеца затвор българката Мира Яшар Селямоглу, съобщи в. \"Миллиет\", цитиран от БНР.Жената, чийто баща е кюрд, беше задържана на 27 юли 2017 г. в курортния град Дидим заедно с приятеля си - британският гражданин Джо Робинсън, по време на почивка на двойката и майката на Мира. Той бе обвинен в членство в терористична организация, а Яшар – в пропаганда на въоръжена терористична организация.Робинсън е осъден на 7 години и 6 месеца затвор.Обвиненията бяха повдигнати заради снимки, които показват Робинсън в камуфлажна униформа с бойци на Силите за защита на народа - сирийски кюрдски милиции, които Турция определя като терористи заради връзките им с Кюрдската работнимеска партия (ПКК).Обвиненията към Яшар били провокирани от снимки в профилите ѝ в социалните мрежи.По информация на БНР след като през 2014 г. напуска британската армия, Робинсън се запознава в социалните мрежи с кюрдски активисти. През юли 2015 г. лети за Сюлеймания в Иракски Кюрдистан, след което се присъединява към силите на сирийските кюрди и в рамките на три седмици получава военно обучение.Робинсън се запознал с Мира в социалните мрежи.", "date": "2018.09.15", "title": "Турски съд осъди българката Мира Яшар на 1 г. и 10 месеца затвор за подкрепа към ПКК"}
{"url": "https://offnews.bg/politika/shefat-na-gdbop-za-arestuvanite-zhurnalisti-ne-dalzha-izvinenie-na-ni-688141.html", "text": "Не дължа извинение на никого. Смятате ли, че трябва да се извинявам заради това, че сме задържали един или два часа повече български журналист в помещение на МВР. Не създаваме ли усещането в българските граждани, че са нещо по-малко от българските журналисти, заяви пред bTV директорът на ГДБОП Ивайло Спиридонов.Спиридонов твърди, че полицаите, задържали Димитър Стоянов от българския сайт \"Биволъ\" и Атила Биро от румънския Rise Project, са били на секретен пост и не са знаели, че журналистите ще идват на местопроизшествието. Журналистите бяха  уличаващо строителната фирма „Джи Пи Груп” в двойно счетоводство и корупционни практики.Спиридонов е категоричен, че не е възпрепятствано журналистическо разследване. Според него полицаите са си изпълнили задълженията както трябва.Ние сме действали както към всеки български гражданин. Тези журналисти се намират в района на местопроизшествие, по което ГДБОП работи. Не очаквайте, че служителите, които са били там, са знаели кой какъв е, каза шефът на ГДБОП.Той твърди, че след като на 13 септември са получили точната локация на документите, на мястото е изпратен автопатрул от Перник. По думите на Спиридонов главният редактор на „Биволъ” Атанас Чобанов е подал информация, че отново се пълни друг автомобил с документи и най-вероятно ще тръгне към мястото - \"поради което направихме организация колегите от Перник да застанат на т. нар. секретен пост, който изненада въпросните господа\".Димитър Стоянов твърди, че от ГДБОП са знаели, че журналистите също се движат натам.Спиридонов обаче отрече: „Такава информация не е подавана от г-н Чобанов”.Каква работа имат тези журналисти да се намират на мястото, нали са подали на нас информацията? Българските служби за сигурност ли работят или журналистите? - попита той.Биволъ: Спиридонов лъга изключително агресивно и безочливо в ефир! От сайта \"Биволъ\" излязоха с опровержение след интервюто на директора на ГДБОП. Публикуваме пълния текст на позицията на \"Бивол\":\"Биволъ\" разпространи и запис на разговор на главния редактор Атанас Чобанов, проведен на 13.09 (четвъртък) в 18:57 със служител на ГДБОП.\"Фактът е, че от 12 септември на обед ГДБОП е била сезирана по сигнал на Биволъ до Премиера, МВР и Главния прокурор. Лично премиерът Борисов възлага проверка. От този момент до 13 септември вечерта, повече от 36 часа, не са проведени никакви оперативни действия за пресичане на изнасянето и унищожаването на доказателства за корупция с обществени поръчки и еврофондове. От сградата на Черни Връх 59А спокойно се изнасяха папки, чували с нарязани документи и компютри, товареха се и заминаваха нанякъде\" - твърдят от \"Биволъ\".", "date": "2018.09.15", "title": "Шефът на ГДБОП за арестуваните журналисти: Не дължа извинение на никого"}
{"url": "https://offnews.bg/obshtestvo/sv-nikita-bil-izgoren-na-klada-no-tialoto-mu-ostanalo-nevredimo-688044.html", "text": "Църквата почита днес свети великомъченик Никита. Той живял през IV в., когато християнската религия се разпространявала бързо по бреговете на р. Дунав. Там живеели вестготите, какъвто бил и Никита. Вестготите били разделени тогава на две държави. В едната владетел бил Анатарих, езичник, гонител на християнството, а в другата – Фритигерн, християнин и закрилник на християнстовото. Между двете страни избухнала война, след която Анатарих бил победен и той избягал с група войници. Тъй се открила широка възможност за разпространение на християнството в просторната готска земя. Победата на Фритигерн била призната като победа на светия и животворящ Господен кръст, под знамето на който той воювал.Приемникът на готския епископ Теофил, епископ Вулфила, изнамерил готската азбука и превел на готски език Свещеното Писание и много богослужебни книги. В резултат на това християнството се затвърдило още повече.Особено допринесъл за неговото укрепване св. Никита, който бил един от прославените мъже сред готите. Със своите вдъхновени слова той обърнал мнозина към вярата в Божия Син Исус Христос.По-късно обаче Атанарих се върнал отново в родината, сформирал войска, насочил се срещу войските на Фритигерн, разбил ги и взел в ръцете си властта над цялата готска земя отвъд Дунава. Езичник–фанатик, Атанарих започнал страшно гонение против Църквата.Св. Никита излязъл в защита на християнската вяра. Все по-усилено и по-безстрашно проповядвал словото Божие, подготвял вярващите за мъченически подвизи и открито изобличавал тиранина Атанарих в безбожие и безчовечие.Всички мъчения, с които Атанарих искал да принуди Никита да се отрече от Христа, останали без резултат. Нито многото рани, нито изтезанията на плътта могли да го заставят да се откаже от Господ. Тогава мъчителят заповядал да изгорят мъченика на клада. Твърд и непоклатен стоял светия великомъченик сред пламъците. Душата му отминала във вечността, тялото му обаче останало невредимо сред пламъците.По заповед на властта, незасегнатото от огъня тяло било оставено без погребение.В това време живял в готската земя един благочестив християнин, на име Мариан. Той бил родом от Мопсует – град в малоазийската област Киликия. Мариан се бил сближил с Никита и щом узнал, какво се е случило с неговия приятел, решил да намери тялото му и да го отнесе в своята родина.Той тръгнал нощем да го търси. Бог му изпратил светлина във вид на звезда, която озарила пътя му и се спряла над самото тяло на мъченика. Мариан го взел, загънал го в чисто платно и го отнесъл в отечеството си – Киликия. Погребал го в своя дом. По-късно тук християни изградили храм, в който били поставени светите мощи на великомъченика. Край тях започнали да се извършват чудеса. Мнозина получавали изцеление както на телесни, така и на душевни недъзи. ", "date": "2018.09.15", "title": "Св. Никита бил изгорен на клада, но тялото му останало невредимо"}
{"url": "https://offnews.bg/futbol/vratariat-na-levski-blizo-do-top-3-na-liubopitna-klasatcia-688137.html", "text": "Словашкият вратар на Левски Мартин Полачек има възможност да влезе в топ 3 на интересна класация. Стражът записа седем мача за \"сините\" в Първа лига, а срещу Локомотив Пловдив може да регистрира своя 8-и двубой.Това ще го нареди на трето място сред чуждестранните вратари в Левски. В момента на трето място по мачове е украинецът Олег Моргун. Той има 7 мача в периода 1993-1995 година.На върха с най-много мачове от чуждестранните вратари е Боян Йоргачевич. Сърбинът има общо 71 мача, от които 61 са за първенство. Второто място в тази историческа класация е за Горан Блажевич, който е с 21 срещи в елита.До момента статистически Полачек се справя по-добре от Блажевич. Словакът все още няма загуба, а освен това в 7 двубоя записа 4 сухи мрежи. Горан за този период има 4 победи, 2 равенства и една загуба.", "date": "2018.09.15", "title": "Вратарят на Левски близо до топ 3 на любопитна класация"}
{"url": "https://offnews.bg/kultura/preporachvame-vi-kvartal-festival-688017.html", "text": "Днес започва третото издание на КвАРТал фестивал, чиято цел е да представи богатото културно наследство на стария еврейски квартал – един от най-колоритните и интересни райони от близкото минало на София.Той се провежда по улиците между бул. “Мария Луиза”, бул. “Дондуков”, бул. “Васил Левски” и бул. “Сливница”. До 16 септември посетителите на фестивала ще могат да видят интересни акценти от уличното изкуство, разнообразни представления, артистични пърформънси, лекции и работилници.Повече информация за програмата на фестивала ще откриете .", "date": "2018.09.15", "title": "Препоръчваме ви: КвАРТал фестивал"}
{"url": "https://offnews.bg/obshtestvo/slanchevo-do-31-gradusa-dnes-688092.html", "text": "Днешният ден ще е слънчев, с временни увеличения на облачността.Ще духа слаб, в Дунавската равнина - до умерен северозападен вятър.Минималните температури ще са предимно между 11° и 16°, а максимални - между 26° и 31°, показва прогнозата за времето на Националния институт по метеорология и хидрология. В София минималната ще е около 10°, а максимална около - 26°.Над планините ще бъде предимно слънчево с до умерен север-северозападен вятър. Максималната температура на височина 1200 метра ще бъде около 21°, на 2000 метра – около 13°.Над Черноморието ще бъде предимно слънчево с до умерен северозападен вятър. Максималните температури на въздуха ще са 27-28°. Температурата на морската вода е 24-25°. Вълнението на морето ще бъде 2-3 бала.", "date": "2018.09.15", "title": "Слънчево, до 31 градуса днес"}
{"url": "https://offnews.bg/sviat/5-zhertvi-na-uragana-florans-darvo-smaza-kashta-s-majka-i-dete-zagin-688125.html", "text": "Ураганът Флорънс взе пет жертви в петък, обявиха властите, докато стихията продължава да помита Северна и Южна Каролина с бурни ветрове и проливни дъждове.Загиналите са майка и малкото ѝ дете - те били убити от дърво, паднало върху къщата им в Уилмингтън, Северна Каролина; още една жена и двама възрастни мъже.Флорънс намаля до тропическа буря в петък следобед, но все още опасността е голяма. Властите очакват катастрофални наводнения следващата седмица.Бурята остави близо 800 хил. жилищни и бизнес сгради без електричество в Северна Каролина.Съобщението за първите жертви бе потвърдено в петък сутринта, когато майка и детето ѝ били убити в Уилмингтън. Бащата е ранен, откаран е в болница.Третата жертва е жена, която повикала 911 в петък сутринта заради влошено здравословно състояние, но екипът не успял да стигне до нея. Пътя на линейката препречили повалени на пътя дървета. Жената е починала от инфаркт.Четвъртата и петата жертви са 78- и 77-годишен мъж. Първият бил ударен от ток - опитвал се да свърже кабели в дъжда. Вторият бил намерен мъртъв пред дома си, след като излязъл да провери как е кучето му.Флорънс предизвика и свлачище в района край Уилмингтън.", "date": "2018.09.15", "title": "5 жертви на урагана Флорънс: Дърво смаза къща с майка и дете, загинаха и жена, и двама мъже на 77 и 78 г."}
{"url": "https://offnews.bg/turizam/ministar-angelkova-vizhda-kozloduj-kato-tcentar-za-kulturno-istoriches-688138.html", "text": "Козлодуй има голям потенциал да стане притегателен център за културно-исторически туризъм. По този начин общината ще има възможност да се превърне във все по-търсена и атрактивна туристическа дестинация за четири сезона. Това заяви министърът на туризма Николина Ангелкова по време на откриването на втория Фестивал на занаятите и изкуствата в Козлодуй, където тази година се очакват над 2000 посетители.По време на посещението си в града министър Ангелкова проведе работна среща с кмета на общината Маринела Николова. Тема на разговорите бяха възможностите за развитие на регионалния туризъм. Поради големия потенциал на града министър Ангелкова предложи да бъде организирана съвместна дискусия за развитието на туризма в Козлодуй и региона.Министър Ангелкова посочи, че през последните години отседналите в града чужди туристи непрекъснато се увеличават, като най-много те са от Русия, Украйна и Румъния. Общите приходи от нощувките в общината за изминалата година възлизат на близо 30 хил. лв.В Регистъра на туристическите атракции, създаден от Министерството на туризма по данни на българските общини, са включени 7 обекта от Козлодуй, сред които античните крепости Августа и Региана, корабът „Радецки“, мястото на слизане на Ботевата чета на дунавския бряг, Аспаруховия вал, Матеевият геран и др., припомни министър Ангелкова.Тя добави, че много перспективен за цялото дунавско крайбрежие, а и за община Козлодуй, е маршрутът „Дунав Ултра“ - най-дългият за туристи велосипедисти у нас – 730 км по поречието чак до Черно море. Той свързва най-северозападната с най-североизточната част на страната и преминава през близо 90 населени места. На вторите годишни награди на Министерството на туризма през 2017 г. веломаршрутът спечели първо място в категория “Иновация на годината” в туризма.„Пътят за устойчиво развитие на регионалния туризъм очевидно е правилен и ние като администрация ще насърчим всеки работещ проект за по-нататъшното му стимулиране. Принос за този напредък имат и събития като настоящия фестивал, който е сред новите туристически атракции в общината, но според мен има прекрасно бъдеще“, заключи министър Ангелкова.", "date": "2018.09.15", "title": "Министър Ангелкова вижда Козлодуй като център за културно-исторически туризъм"}
{"url": "https://offnews.bg/na-tozi-den/deniat-v-kojto-leman-bradars-ruhna-688126.html", "text": "На 15 септември 2008 г. инвестиционната банка \"Лемън Брадърс\" обявява фалит в САЩ. Операциите ѝ във Великобритания спират малко след това. Рискови сделки водят до \"спукване на балона\" с ипотечните кредити. Следва най-тежката криза от 30-те години насам.Спомените си от онзи кошмар споделя пред Би Би Си Наталия Рогоф, която работила в звеното за международни продажби на банката:Наталия работи в \"Лемън Брадърс\" от 2004 до 2008 г. Това е работата, за която е мечтала. Никога не е допускала, че банката може да рухне.Сега управлява бизнес за производство на паста и казва, че животът ѝ е много различен, че дори работи повече.", "date": "2018.09.15", "title": "Денят, в който Лемън Брадърс рухна"}
{"url": "https://offnews.bg/analizi-i-komentari/nakade-ni-parzalia-maia-gojkovich-688122.html", "text": "Сръбската парламентарна делегация начело с председателката на Скупщината Мая Гойкович, беше на посещение в България по покана на председателката на Народното събрание Цвета Караянчева.Българските медии доста пестеливо отразиха тази среща, но все пак разбрахме, че основните теми са били европейската интеграция на Сърбия и поетите (и все още неизпълнени!) ангажименти към българското малцинство. За тия ангажименти продължавам да съм отчаян песимист.По-озадачаващото е, че Мая Гойкович обяви, че догодина ще се чества 140 години от установяването на дипломатическите отношения между България и Сърбия!?Много е странно, че г-жа Гойкович, пък и не само тя, се натиска по всяка цена да се отбележи 140 години от установяването на дипломатическите отношения с България!? Имаше такива опити и по повод 133-та и по повод 135-та годишнина. Още по-странно е наивното, почти детско мълчание от страна на българските политици и дипломати по този въпрос. Изглежда те не проумяват, че смисълът на това честване е по заобиколен път България да признае прекъснатият исторически континуитет на Сърбия, да подправи историческата истина, да заличи или да прередактира със задна дата повечето от събитията на територията на бивша Югославия, довели до изчезването на Сръбската държава в продължение на 86 години.Днес на тази територия съществуват седем независими, суверенни, самостоятелни държави с които България е установила дипломатически отношения. Понастоящем България де юре не е признала само държавата Сърбия, обявила своята независимост през 2006 година! С оглед на това, че България е членка на ЕС, признаването на Сърбия едва ли може да стане без съгласуване с другите европейски държави и особено без съседните на Сърбия държави. Това е съвсем естествено, защото ако България беше признала през 2006 г. Сърбия, признаването на Косово през 2008 г. щеше да бъде невъзможно. Никой от съседите де юре не е признал Сърбия след разпада на федерацията. Почти всички съседни държави имат неуредени териториални претенции към днешна Сърбия, включително и България. Колкото и да искаме да си затворим очите, или да си забием главата в пясъка пред този щекотлив проблем, той продължава да тлее не само в научно-историческото, но и в публичното пространство.Сърбия, от една страна, не иска (или безкрайно протака) да изпълни поетите ангажименти към българското малцинство в Западните покрайнини, а от друга, чрез честването на 140 години от установяването на дипломатическите отношения с България, иска по заобиколен начин да изнуди де юре признаване на Сърбия, като по този начин накара България да се откаже от най-силния си коз за решаване на проблемите на българите в Западните покрайнини и дори да стане говорител на Сърбия в ЕС. Докато България държи този коз в ръцете си, дотам ще е и надеждата за българите в Западните покрайнини.За капацитета на някои български политици и дипломати, не искам да говоря, но съм убеден, че всеки студент първокурсник по история, е наясно, че през изтеклите 140 години Сърбия не е била самостоятелна, суверенна и независима държава. Тя губи държавността си на 1 декември 1918 година след обявеното създаване на Кралството на сърбите, хърватите и словенците и си я възстановява едва на 5 юни 2006 г. след излизането на Черна гора от последното югославско държавно формирование - Държавната общност Сърбия и Черна гора. Както и да го смяташ, няма как през 2019 г. да начислиш 140 години дипломатически отношения между Сърбия и България.Проблемът се намира на друго място.Догодина се навършват 100 години от окупацията на Западните покрайнини от страна на Сърбо-Хърватско-Словенска държава по силата на чл. 27 от Ньойския договор. Сърбия тогава е заличена от политическата карта на света, не съществува като субект на международното право по Версайската система от договори и не може да черпи самостоятелни права от тях.По силата на чл. 27, 36 и 37 от Ньойския договор носител на права и задължения е съответно Сръбско-Хърватско-Словенската държава и България. Като страна по Договора, по силата на чл. 36, България признава, както това са сторили Съюзните и сдружени сили, Сръбско-Хърватско-Словенската държава, създадена на 1 декември 1918 година, като единствена държава на западната граница, а не Сърбия, която престава да съществува!На фона на така очертаните факти и действащата правна уредба, определящи статута на Западните покрайнини и правата на граничещите с тях държави, остава само отворен въпрос за безотговорната външна политика, провеждана от всички български правителства през последните 28 години, по отношение на бивши и настоящи съюзници и в частност по отношение на Сърбия, която възкръсна през 2006 г. и за втори път, за по малко от век, съвсем незаконно и без никакво основание в международните договори, реокупира Западните покрайнини след заличаването на субекта на международното право, комуто бе предоставена тази българска земя по силата на международен договор.За разлика от повечето български политици, Мая Гойкович, като юрист и адвокат, много добре си знае, че Сърбия по международното право не е и не може да бъде правоприемник на българските територии, окупирани по силата на Ньойския договор от Сърбо-Хърватско-Словенската държава. Знаят го и другите сръбски държавници и политици и затова разчитат на мекошавото „суперевропейско“ поведение на българските политици които наивно продължават да плуват в уюта на „поетите ангажименти по отношение на българското малцинство“ от сръбска страна и европейските стандарти за правата на малцинствата.Мая Гойкович по убеждение е последовател на сръбската националистическа десница и има съвсем други политически и дипломатически възгледи. Тя няма как да не знае какво представлява за българският народ стогодишнината от Ньойския договор и бърза да го изпревари с честване на 140 години от установяването на дипломатически отношения когато, хванати за ръчички, пред отрупаните маси, българските и сръбските дипломати най-накрая ще празнуват! Въпреки че няма абсолютно никакви причини за радост и празненство.Каквито ангажименти и да поеме, и каквото и да обещае, Сърбия няма да го изпълни поради простата причина, че никой няма да строи дом върху чужд имот. Но ако може да си набере без проблеми ябълки от чуждия двор – защо да не? В момента става дума точно за това – никакви инвестиции и безмилостна експлоатация на природните ресурси в Западните покрайнини. Когато стане дума за човешки права – веднага се вади парцалената кукла наречена Национален съвет на българското национално малцинство чрез който то се било ползвало с правото на „автономия“?! На Косово и на Войводина им бе отнета политическата автономия, но българското, барабар с македонското малцинство в Сърбия били имали право на „автономия“ по въпросите за образование, медии, култура и официална употреба на българският език и писмо?Демографските и социалните резултати опровергават твърденията и на сръбските и на българските политици и дипломати.Западните покрайнини продължават да са горещ картоф в сръбско-българските отношения, който те не могат да преглътнат. А нашето положение никак не се вписва в блудкавите изказвания след срещите на високо равнище за „добросъседски отношения“, „мост на сътрудничество“ и втръсналите се вече безсмислици от типа на „икономическо развитие на района“, „изграждане на пътна инфраструктура“, „изучаване на български език“, „превеждане на учебници“и т.н.Истинският показател за сръбско-българските отношения са Паметната костница в двора на Техническо училище „Никола Тесла“ в Сурдулица, Международните конференции за „зверствата“ на българската армия в Първата световна война и отказа да се постави паметна плоча на жертвите от Босилеградският погром. Безотговорното разхвърляне с ангажименти и обещания – също е показателно за ония които могат да го проумеят.", "date": "2018.09.15", "title": "Накъде ни пързаля Мая Гойкович?"}
{"url": "https://offnews.bg/tenis/ohuleniat-ot-serina-uiliams-sadia-poluchi-izvinenie-ne-ot-neia-688124.html", "text": "Нареченият \"крадец\" и \"лъжец\" от Серина Уилямс главен съдия на финала на US Open Карлос Рамос е получил извинение. Но не от победената от 20-годишната Наоми Осака американка, глобена заради поведението си на мача, която и след него продължи с обвинения към Рамос в сексизъм. То дойде от президента на американската асоциация по тенис Катрина Адамс, която бе сред един от най-острите му критици заради трите наказания, които наложи на носителката на 23 титли от Големия шлем, пише Daily Mail.Португалският съдия наказа Серина с: предупреждение заради съвети от треньора ѝ Патрик Муратоглу; точка за противничката ѝ заради строшена ракета; гейм за съперничката ѝ заради излятата словесна ярост от американката. След мача 36-годишната тенисистка го обвини в сексизъм, защото мъжете не били наказвани, когато трошат ракети и обиждат съдиите, а жените били. Женската тенис асоциация разпространи позиция, в която застана на страната на американката.По-късно обаче излезе и статистиката, която показа, че обвиненията в сексизъм не са основателни: наказанията към мъжете, които изпускат нервите си по този начин на корта са много повече, отколкото към жените.В четвъртък Карлос Рамос излезе на корта, за да ръководи мач за първи път след драматичния сблъсък със Серина Уилямс. По време на двубоя в Хърватия той бе сниман да говори с Катрина Адамс, а свидетели на разговора разказаха, че са я чули да казва \"Съжалявам\" заради реакцията си по повод обвиненията към него на Серина Уилямс в сексизъм, пише вестникът.Разговорът, проведен преди полуфинала на Davis Cup, съвпадна с получаването на данните за наложените наказания за последните 20 години на турнирите от Големия шлем. Те категорично опровергаха твърденията за несправедливо третиране на жените спрямо мъжете от съдиите.Карлос Рамос ръководеше мача, в който Марин Чилич победи Франсис Тиафо 6-1 6-3 7-6 (7-5). Проблеми при ръководенето му нямаше.", "date": "2018.09.15", "title": "Охуленият от Серина Уилямс съдия получи извинение. Не от нея"}
{"url": "https://offnews.bg/obshtestvo/ochakvajte-dandi-kenguruto-po-viasat-nature-687940.html", "text": "По дългата 2735-километрова магистрала \"Стюърт\" в Австралия - пътят, който пресича континента през центъра на пустошта - е често срещано явление майка-кенгуру да лежи мъртва на асфалта с малко бебе все още в торбата. Един мъж е решен да помогне на тези малки сирачета. Бролга, двуметров австралиец от пустошта със златно сърце, е спасител на малки кенгурута. За него разказва поредицата \"Дънди Кенгуруто\" по научнопопулярния канал . Епизодите следват Бролга и екипа му от помощници, докато отглеждат малките и след това ги пускат в дивата природа. Заредена с топли, изненадващи, сърдечни и оптимистични истории за отделни кенгурута, \"Дънди Кенгуруто\" предлага и рядък поглед към странната билогогия и завладяващия семеен живот на едно от най-очарователните и необичайни животни на планетата.\"Дънди Кенгуруто\" започва на 15 септември от 16:00.", "date": "2018.09.15", "title": "Очаквайте Дънди Кенгуруто по Viasat Nature"}
{"url": "https://offnews.bg/obshtestvo/vsichki-burgaski-uchilishta-v-onlajn-sistema-za-porachki-na-hranata-za-688127.html", "text": "Община Бургас въведе първата в страната онлайн система за поръчка на ястия от училищните столове. Пилотният досега проект ще обхване всички училища на територията на морския град от новата учебна година.Чрез платформата , родителите могат да изберат и да платят седмичното обедно меню на децата си онлайн.Целта на нововъведението е да се разширят мерките за насърчаване на здравословното хранене сред децата в училищата, те да се мотивират да се хранят в училищните столове, вместо да купуват от павилионите около училищата, където качеството на храните не може да бъде гарантирано и не отговаря на изискванията на наредбите за здравословно хранене на учениците, пишат от общината.В училищата в Бургас стриктно се спазва наредбата за здравословно хранене на учениците, тази за специфичните изисквания към безопасността и качеството на храните, предлагани в детските заведения и училищата, както и към храни, предлагани при организирани мероприятия за деца и ученици.Извършват се редовни проверки от екипи, съвместно с РЗИ-Бургас и ОАБХ-Бургас. Училищните столове се контролират постоянно, относно предлаганите храни в столовете, качеството на хранителните продукти, от които се приготвят ястията за учениците, съхранението и срока на годност. Ястията и грамажа се приготвят от рецептурник одобрен от Министерството на здравеопазването. В менюто се включват хранителни продукти от всички групи храни, необходими за балансирано хранене на децата.Досега менютата от фирмите бяха проверявани от технолог и обявявани на сайта на общината. Сега се предвижда изготвянето на специални централизирани хранителни менюта от технолога на община Бургас. Менютата и включените в тях ястия ще се съгласуват с фирмите, като инженер-технолога ще се грижи за балансирано и рационално предлагано меню в столовете.За да се възползват от системата, родителите трябва да се регистрират и да открият и присъединят едно или повече деца към профила си.\"Има всякакви възможности за заплащане - едната възможност е чрез дебитна, или кредитна карта да се заплати в платформата. Другата е на място в стола - но по-голямата част от хората, които ползват е-stol, го използват и за плащане, защото е лесно и удобно\", коментира зам.-кметът на общината Йорданка Ананиева пред БНТ.Извън основното меню, което се предлага в електронната система, е въведено и второ, алтернативно.Бургас е първенец по отношение политиката и инвестициите в областта на образованието у нас. ", "date": "2018.09.15", "title": "Всички бургаски училища в онлайн система за поръчки на храната за децата"}
{"url": "https://offnews.bg/futbol/liubimetc-na-gerena-blesti-v-turtcia-688123.html", "text": "Бившият любимец на феновете на Левски Гари Родригес блести с изявите за Галатасарай. В дербито на върха с Касъмпаша, с което бе даден старт на петия кръг, бързоногият атакуващ футболист отбеляза два гола за успеха с 4:1, информира Гонг.Той започна като титуляр, а от 58-ата до 65-ата минути наниза две попадения. Преди него резултатът бе открил Ерен Дердийок в 55-ата миута.Мбайе Дина намали на 1:3 в 70-ата минута от дузпа, а Сердан Азис оформи крайното 4:1 в 77-ата минута.Така Галатасарай и Касъмпаша се изравниха по точки на върха. И двата състава имат по 12, като „лъвовете“ са начело заради по-добра голова разлика.", "date": "2018.09.15", "title": "Любимец на \"Герена\" блести в Турция"}
