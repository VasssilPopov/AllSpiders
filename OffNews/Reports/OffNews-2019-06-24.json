{"url": "https://offnews.bg/futbol/tcska-gromi-chehi-v-kontrola-nov-belezhi-za-chervenite-706060.html", "text": "Отборът на ЦСКА победи чешкия Прибрам с 3:0 в първата си контрола от подготвителния лагер в Австрия. \"Червените\" изиграха силен мач и спечелиха с лекота срещу елитния чешки тим.Освен три гола играчите на Добромир Митов и Люпко Петрович изпуснаха няколко чисти положения, а на три пъти и гредите спасиха чешкия отбор от голове.Това е втора победа за ЦСКА в контролите, след като в първата проверка през лятото отборът победи Локомотив Горна Оряховица в Тетевен със същия резултат.ЦСКА започна в следния стартов състав срещу Прибрам: Витаутас Черниаускас, Стойчо Атанасов, Нуно Томаш, Пламен Гълъбов, Петър Занев, Кристиян Малинов, Тиаго Родригес, Денис Давидов, Енрике Рафаел, Греъм Кери, Али Соу.\"Червените\" поведоха с гол на Али Соу в 11-а минута след асистенция на Енрике.Самият Енрике пропусна две чисти положения, но в 41-а минута се реваншира и отбеляза втория гол за своя тим след пас на новото попълнение Денис Давидов.Малко преди това Тиаго Родригес нацели гредата на вратата на Прибрам.На почивката бяха направени 10 промени - само новото попълнение Греъм Кери започна и втората част, а в игра се появиха Бусато, Жеферсон, Бодуров, Чорбаджийски, Пинто, Антов, Фабрини, Евандро, Митков и Уот. 15 минути преди края Смоленски замени Кери.Италианецът Диего Фабрини оформи класическата победа на \"армейците\" с дебютното си попадение с червената фланелка в 79-та минута. С пропуски през втората част изпъкна новото попълнение Тони Уот, който веднъж уцели напречната греда, а след това не успя да овладее добре топката, останал сам срещу вратаря на чехите.Следващата проверка на ЦСКА е срещу Ференцварош в четвъртък (27 юни) от 19:00 часа българско време.", "date": "2019.06.24", "title": "ЦСКА громи чехи в контрола, нов бележи за “червените”"}
{"url": "https://offnews.bg/dw/obrachi-ot-firmi-za-kakvo-beshe-teatroto-na-gerb-i-dps-706045.html", "text": "Накрая ще излезе, че плаващото мнозинство ГЕРБ & ДПС е най-принципното по отношение на партийното финансиране. Хем иска да спази „народната воля“ за субсидия от левче, хем не му дават. Хем иска да станат явни “обръчите” на партиите, хем не му позволяват.Как започна всичко? ГЕРБ предложи 1 лев субсидия, а ДПС - нула и да падне забраната за финансиране от бизнеса. В следващите три седмици те получиха необходимото - чуха гласовете на 2,5 милиона българи, поискали субсидия от лев на референдума на Слави Трифонов през 2016 г.; поставиха на колене опозицията, парламентарна и извънпарламентарна, предизвиквайки я да ги обвини в нечисти договорки, нечестни удари преди местните избори и атентат срещу демокрацията. Но понеже са диалогични, милеят за демокрацията и за политическия плурализъм, няма да го направят. Просто показват, при това - с доводите на противниците си - колко несъстоятелно и кощунствено е да се премахне държавното финансиране и да се хвърлят горките партии в лапите на тия зверове, олигарсите, които само това и чакат.Представлението върви в седмиците след евроизборите и ще приключи тази седмица - след коалиционния съвет, насрочен за вторник, 25 юни. По БНР министърът на правосъдието Данаил Кирилов допусна, че в резултат на консултациите, „вероятно би могло да възникне и модификация на това становище (1 лев за един действителен глас, получен на избори - бел. а.), но проблемът стои“.Театър без последствия?След като театрото приключи, трудно ще се намери политическа сила, която да повдигне отново темата за правилата на партийното финансиране. Партийните субсидии вероятно ще останат на сегашното си ниво, в краен случай малко под него. Йордан Цонев, заместник-председател на ПГ на ДПС, вече обяви, че Движението държи на цената от 11 лева за действителен глас. Излиза, че досегашното им поведение е било камуфлаж - всъщност искали да покажат, че не бива да се намалява субсидията, предлагайки обаче точно това. Тоест - ДПС играе като антагонист на протагониста ГЕРБ. Така ГЕРБ ще имат още един аргумент, за да не се случи намаляването на партийните субсидии - партньорът от плаващото мнозинство вече се е отказал.Разбира се, в управляващата партия бяха наясно, че темата за субсидиите и предложението за орязване ще разгневи партньорите им в коалицията, особено НФСБ и “Атака”, които не са така имотни като ВМРО. Неслучайно предложението за лев субсидия, прието от парламентарната бюджетна комисия, не влезе в пленарна зала за окончателно гласуване миналия петък. Намери се причина, чиято формалност беше лесна за разгадаване - комисията не успяла да подготви навреме доклада. Трудно за вярване предвид прецизната ѝ председателка Менда Стоянова (ГЕРБ); лесно за догаждане, че партньорите от “Обединени патриоти” са недоволни. И ето че заради това недоволство чак от Брюксел премиерът Бойко Борисов свири сбор на коалиционния съвет.В този формат управляващите партньори не са се събирали от февруари, когато обсъждаха заздравяване на дисциплината и осигуряване на кворума в парламента, след като БСП напусна. Дори “Апартаментгейт” и последвалите оставки не предизвикаха коалиционен съвет, но сега май ГЕРБ и “Обединени патриоти” се канят да ни представят как потушават напрежението, след като по-големият отстъпи. Някак пропуснахме в триседмичните дискусии по темата, че ДПС, които настояваха за американски тип отворено финансиране на политическата система, така и не представиха такава концепция. Вече се досещаме за обяснението - не са го мислели в действителност, на ужким е било, по принуда. Едва ли ГЕРБ искат избирателите им да знаят какви благодеяния ще направят строителните фирми – дали бизнесменът Георги Гергов дава повече на БСП, или на управляващите; дали председателят на Минно-геоложката камара Николай Вълканов освен оня хонорар от над милион за председателя Ахмед Доган спонсорира и ДПС.Ерзац дискусиите за партийните субсидии от последните седмици скриват голямата тема: защо и сега има олигархични зависимости, при положение, че в момента партиите се финансират с парите на данъкоплатците? И как да престанат тези зависимости, или поне ограничени до санитарен за обществото минимум? Вместо изхвърлянията за един лев или нулева субсидия, можеше да се предложат различни други варианти за здравословно намаляване. Все пак, откакто са въведени преди 17 години, парите за партиите са увеличавани няколко пъти от парламента - Тройната коалиция ги вдигна на 5% от минималната работна заплата за глас, първият кабинет на Борисов наложи друга формула, която ги оцени на 12 лева, впоследствие намалени на днешните 11 лева. Но вместо разумни предложения, ГЕРБ и ДПС стресираха партийните централи, отваряйки чувствителната тема за парите.Предстоят важни гласуванияВ парламента предстоят важни гласувания по сделката за американските изтребители F-16: актуализация на бюджет 2019, за да се извади сумата от резерва и да се платят накуп, и одобрение на междуправителствения договор между САЩ и България за закупуването им. Именно ДПС бяха политическата сила, оказала съществена подкрепа през януари т.г., когато парламентът даде мандат за преговори с американското правителство за сделката. А партньорите от коалицията не са единодушни за покупката. Тоягата и морковът са изпитан метод за въздействие.Но ДПС едва ли очаква само намаление на ДДС за книги и учебници срещу участието си в плаващото мнозинство с ГЕРБ. В парламента предстоят и други сериозни теми. По подкрепата им ще ги познаем.", "date": "2019.06.24", "title": "Обръчи от фирми: за какво беше театрото на ГЕРБ и ДПС?"}
{"url": "https://offnews.bg/obshtestvo/maia-manolova-shte-dade-zuchk-na-konstitutcionnia-sad-ako-niama-veto-706035.html", "text": "Омбудсманът Мая Манолова се срещна днес с представители на Българското кепмер общество и Обединена група „Бетономорие“, които протестират срещу промени в Закона за Черноморското крайбрежие. Според тях гласуваното законодателство с необосновано строгите си забрани ще ограничи правото на гражданите на свободно придвижване, като на практика забранява палатките, кемперите и караваните по Черноморието. Също така ще се обезобразят и бетонират последните метри от българското крайбрежие и ще се унищожи природата. Протестиращите се обърнаха с писмо към омбудсмана, в което настояват да бъдат предприети действия и установяване на противоконституционност на закон, с който по думите им се нарушават права и свободи на българските граждани. „Протестиращите са абсолютно прави. С екипа ми заставаме твърдо зад справедливите им искания за отмяна на текстове в Закона за Черноморското крайбрежие. Неприемливо е решенията да се вземат, без да се чуе мнението на общността на къмпингуващите, на хората с караваните и кемперите“, заяви Манолова и подчерта, че няма да приеме подхода на работа на народните представители по този важен законопроект. Според омбудсмана е необходим анализ на проблема, към който да се подходи с идеи за регулация и за ограничаване на застрояването по Черноморието, а не просто да се налагат санкции и забрани.По думите й законодателните решения са в противоречие с принципа на правовата държава и с чл. 35 от Конституцията, който дава право на свободно придвижване на българските граждани.„Заедно с екипа ми ще анализираме и другите текстове и в случай, че не бъде наложено вето върху този закон или то бъде преодоляно, в незабавен порядък ще аргументираме конституционна жалба за отмяната на текстовете, срещу които хората възразяват и протестират“, каза Манолова.От Обединена група „Бетономорие“ и Българското кемпер общество обявиха, че са се обърнали към омбудсмана не за защита на нечии интереси, а за защита на конституционните права на всички български граждани.По думите им 22-рата поредна поправка на Закона за устройството на Черноморското крайбрежие е противоконституционна, защото не опазва околната среда, не защитава дюните, а създава възможност на местната власт да приема наредби без устойчив регламент, като нарушава правата на гражданите. Освен това уличава тяхното съсловие едва ли не като единствен разрушител на Черноморското крайбрежие. Кадастър, който не знае къде са му дюните, две министерства – на туризма и на регионалното развитите, не изпълняват задълженията си вече 5-а година, да направят така, че специализираните кадастрални карти да съвпаднат. 3 200 дка дюни от 4 500 дка вече са частни“, алармира Мирослава Петрова, представител на Обединена група „Бетономорие“. По думите на Манолова текстовете, които уличават къмпингуващите като замърсители и унищожители на природата, трябва да бъдат отменени като противоконституционни. Тя бе категорична, че няма никакво колебание да подкрепи протестиращите, тъй като институцията на омбудсмана има последователно поведение по отношение защита на правата на гражданите да живеят в благоприятна околна среда.„Безобразията по българското Черноморие са най-видими и последователни извършвани. Няма човек, който да не настръхне, когато види поредната сценка на изливане на бетон“, заключи омбудсманът.  ", "date": "2019.06.24", "title": "Мая Манолова ще даде ЗУЧК на Конституционния съд, ако няма вето от президента"}
{"url": "https://offnews.bg/obshtestvo/8-rabotni-chasa-za-sedmitca-sa-optimalniat-variant-za-psihichesko-zdra-706040.html", "text": "8 работни часа в рамките на една седмица са оптималният вариант за добро психическо здраве, установиха британски учени. Изследването е извършено от социолози от университетите в Кеймбридж и Салфорд. Учените са използвали данни от 71 113 британци, като изследването е проведено между 2009 и 2018 г. Резултатите са публикувани в списание Social Science & Medicine.Учените са достигнали до извода, че най-добро психическо здраве се достига при 8-часова работна седмица. Според тях няма данни психическото здраве да се подобрява при увеличаване на работните часове. Резултатите са на базата на отговорите на участниците за това дали страдат от тревожност и безсъние и как се справят с тези проблеми. Участниците мъже в изследването са посочили увеличаване с около 30% на нивата на удовлетвореност от живота, ако работят 16 или по-малко часа на седмица. Жените пък докладвали за такава удовлетвореност при над 20, но под 24 работни часа на седмица.В редица държави по света се правят опити за намаляване на 40-часовата работна седмица. В Белгия например хората работят по 38 часа на седмица, в Норвегия - 37,5 часа на седмица. На места обаче се правят и по-смели опити за намаляване на работната седмица, за да се види как това се отразява на продуктивността. Компания в Нова Зеландия въведе през 2018 г. 4-дневна работна седмица - 32 часа. Резултатите са толкова позитивни, че компанията обмисля да въведе за постоянно 4-дневната работна седмица. Въпреки че опитите за намаляване на работната седмица се оказват успешни, не са проведени много проучвания за това как това се отразява на психическото здраве на работещите. Вече е известно, че безработицата се отразява зле на самочувствието. Проучването на британските учени сега дава и информация за това колко минимално работа е необходима на един човек, за да се чувства добре психически. На базата на резултатите специалистите са категорични, че намаляване на работните часове в рамките на седмицата водят до по-добро психическо здраве. Те предлагат и няколко различни варианта - само един пълен работен ден седмично, работа по два или три часа на ден или увеличаване на годишната отпуска на няколко месеца.", "date": "2019.06.24", "title": "8 работни часа за седмица са оптималният вариант за психическо здраве"}
{"url": "https://offnews.bg/ikonomika/kabelarki-gdbop-zastrashi-natcionalnata-sigurnost-i-nanese-ogromni-sh-706042.html", "text": "Загуби за над 1 млн. лв. и заплаха за националната сигурност в пограничните райони са резултатите от показната акция на ГДБОП и Жандармерията срещу кабелните оператори „Кабел Сат Запад“ и „Вайтъл“, осъществена на 13 юни т.г. Това съобщиха собствениците на телекомуникационните компании, които оперират в Югоизточна България повече от 25 години и бяха пряко засегнати от репресивните действия. Дружества притежават мрежи в погранични райони и населени места на границите на България с Гърция и с Македония.С прекъсване на сигнала в мрежата, населението в региона е останало не само без интернет, но и без стационарни гласови телефони, които на места са единствената възможна връзка със спешния телефон 112 и за подаване на сигнали към МВР, Бърза помощ и при всякакви обществено опасни инциденти.Те отхвърят твърденията, че е иззета само техника за разпространяване на телевизионен сигнал, тъй като технологията на кабелните мрежи е такава, че по един кабел текат, както телевизионните сигнали, така и интернет и стационарните телефони.Отнетата техника е нарушила цялостното функциониране на мрежата и е прекъснала всички предоставяни в услуги.„На практика се случи така, че с неясни аргументи бяхме обявени на „обществено опасни“, а акцията на ГДБОП пряко застраши националната сигурност на страната“, заявяват операторите.Иззета е апаратура, сървъри, излъчватели и приемници за доставка на интернет, както и измервателна апаратура за поддържане на кабелната инфраструктура. Пряко засегнати и без достъп до интернет са оставени „Пожарна защита“ в Гоце Делчев, МБАЛ „Св. Иван Рилски“-Дупница, МБАЛ „Св. Иван Рилски 2003“-Дупница, МБАЛ „д-р Никола Василиев“ – Кюстендил, общински и областни администрации, санаториуми, училища и детски градини, както и огромен брой домакинства в региона.По думите му допълнителен шок у служителите на компаниите и случайните минувачи е предизвикало присъствието на Жандармерията, която се използва за борба с масовите безредици.Десет дни по-късно дружествата все още не са получили и задължителните констативни протоколи, в които да са посочени нарушенията, които се твърди, че са извършени.Според него тези отношения трябва да се решават по пътя на търговските договорки, при приемливи условия за всички участници в процеса, а не със сигнали за „престъпления“ и унищожаване на телекомуникационна инфраструктура. Според компаниите, „хвърлените“ в медиите цифри и факти като причинени вреди за над 10 млн. лв. за 2 месеца и 700 000 абоната в „сивия сектор“ са неверни и некоректни и целта им е единствено да бъдат оправдани показните действия. Цялото население на регионите, в които оперират компаниите е в пъти по-малко, а за телевизия се плаща от домакинство, а не от човек.Справка в страницата на Европол, сочи, че направената проверка в България е била за незаконно разпространяване на IPTV телевизия и на телевизионно съдържание чрез мобилно приложение, които нямат никакво отношение с разпространяването на интернет и телевизионни програми по кабел, какъвто е бизнесът на операторите в Югозападна България.", "date": "2019.06.24", "title": "Кабеларки: ГДБОП застраши националната сигурност и нанесе огромни щети на тв бизнеса"}
{"url": "https://offnews.bg/futbol/milan-i-inter-reshiha-sabariat-dzhuzepe-meatca-i-stroiat-nov-stadio-706036.html", "text": "Митичният стадион \"Джузепе Меаца\", който е дом на италианските грандове Милан и Интер, ще бъде разрушен до основи.Съоръжението ще бъде заменено от ново такова, което ще бъде построено до него. В неделя се е състояла среща между ръководствата на двата отбора по плановете за новия стадион.Те са стигнали до извода, че най-добре е да вложат общо 750 милиона евро за нов и модерен дом, отколкото да хвърлят почти същата сума, за да реновират \"Джузепе Меаца\".По-рано през този месец, кметът на Милано Бепе Сала споедли: \"Построяването на нов стадион е много скъпо начинание, но не искам да влияя на това по никакъв начин. Очаквам предложенията на Милан и Интер. Надявам се, те да пристигнат преди празниците. По мое мнение, \"Сан Сиро\" е едно великолепно спортно съоръжение\".Милан играе своите домакински мачове от отварянето на стадиона през 1926, докато Интер се настани там 19 години по-късно.Новото съоръжение ще е с капацитет 60 000 места, с 20 000 по-малко от настоящото. Ще има обаче и подвижна трибуна от още 5000 места, която ще бъде изваждана при нужда. Тя ще се ползва най-вече при концерти и други събития.  ", "date": "2019.06.24", "title": "Милан и Интер решиха: Събарят 'Джузепе Меаца' и строят нов стадион"}
{"url": "https://offnews.bg/ikonomika/kfn-proveriava-kupuvacha-na-chez-u-nas-evrohold-706049.html", "text": "Комисията по финансов надзор проверява купувача на бизнеса на ЧЕЗ у нас \"Еврохолд България\" АД и три застрахователни дружества от групата на холдинга. От КФН съобщиха, че проверяват финансовото състояние и капацитета на дружествата с оглед на бъдещи придобивания. Становището на КФН за финансовото състояние на купувача е от изключителна значимост с оглед на факта, че освен опит в сектора от него ще се очаква и сериозен финансов ресурс – от една страна за заплащането на инвестицията по изкупуването и от друга за поддържането на адекватна инфраструктура в електроснабдителния сектор.КФН има ангажимент да предостави до края на настоящата седмица – 28 юни 2019 г., констатираните до момента факти и обстоятелства на компетентните институции – Главна прокуратурата и Държавна агенция „Национална сигурност“, с цел информираност и обективност.При окончателно приключване на проверките в законоустановения срок отговорните институции ще получат резултатите от тях заедно с наличните факти и заключения. Комисията също така поема отговорността да информира обществеността за момента на приключване на проверките, обявиха от КФН.\"Еврохолд\" съобщи преди дни, че купува бизнеса на ЧЕЗ в България. Сделката е за 335 млн. евро и ще бъде финансирана с комбинация от собствен и заемен капитал, като холдингът вече е подписал мандат с две глобални инвестиционни банки за осигуряване на финансиране.Сделката трябва да бъде одобрена от регулаторните органи.", "date": "2019.06.24", "title": "КФН проверява купувача на ЧЕЗ у нас 'Еврохолд'"}
{"url": "https://offnews.bg/zvezdi/alis-kupar-i-saprugata-mu-sa-skliuchili-pakt-na-smartta-706037.html", "text": "Алис Купър и съпругата му Шерил Годард са скючили „пакт на смъртта“, в който се твърди, че ще напуснат този свят заедно.Планът се отнася до смъртта на който и да е от тях. Музикантът заяви, че причината за това е, че те не могат да живеят един без друг, пише британският \"Мирър\".„Не бих могъл да живея без нея. Винаги сме казвали, че никога няма да дойде времето, когато някой от нас ще страда за другия. Когато това се случи, ние ще си тръгнем заедно“, казва музикантът.Двойката е заедно от 43 години и се влюбва, когато Шерил започва да танцува на неговите концерти през 1975 година. Алис Купър винаги споделя, че Шерил е най-добрият му приятел. Двамата имат три деца. Сключват брак през 1976 година.През ноември 1983 година, когато Купър има проблем с алкохола, Шерил попълва молба за развод, но в средата на 1984 година двамата се сдобряват и оттогава не са се разделяли.В телевизионно интервю през 2002 година Алис Купър заявява, че никога не е изневерявал на съпругата си.", "date": "2019.06.24", "title": "Алис Купър и съпругата му са сключили 'пакт на смъртта'"}
{"url": "https://offnews.bg/sviat/dva-nemski-iztrebitelia-se-sblaskaha-v-nebeto-edin-pilot-zagina-obno-706044.html", "text": "Два немски изтребителя \"Юрофайтър\" са се ударили в небето над северна Германия и са се разбили, предаде \"Дойче веле\".Те са били на мисия около тренировъчна база на немските военно-въздушни сили. Двамата самолета са паднали на около 10 километра един от друг.Единият пилот е намерен жив в клоните на дърво. Другият се издирва. Предстои да се разберат причините за инцидента.Към 19:00 часа българско време беше съобщено, че вторият пилот, който се издирва, е открит мъртъв.", "date": "2019.06.24", "title": "Два немски изтребителя се сблъскаха в небето, един пилот загина (обновена 19:17 ч.)"}
{"url": "https://offnews.bg/bojni/belberov-dokosva-medalite-v-minsk-706051.html", "text": "Българският боксьор Петър Белеберов постигна втора победа Европейските игри в Минск (Беларус) и се класира на 1/4-финалите.Във втората си среща той беше изключително категоричен срещу преставителя на домакините Виктор Хварков. И петимата съдии бяха единодушни и му присъдиха успех с 5-0 гласа (30-27, 29-28, 29-28, 29-28, 29-28). В първия си двубой Белберов се наложи над представителя на Азербайджан Мохамад Абдулаев също с 5-0 съдийски гласа.Четвъртфиналният бой на Белберов е утре, 25 юни след 19:30 часа.Сестрите Христина и Мариела Пеневи пък отпаднаха в квалификациите на скокове на батут. Христина Пенева зае 18-о място в пресявките с 87.690 точки, а по-голямата й сестра Мариела остана 23-а с 49.155 точки.Най-добър резултат в квалификациите на индивидуалната надпревара записа рускинята Яна Павлова - 104.900 точки. Сестри Пеневи ще участват и в синхронните скокове утре, където се надяват на по-добро класиране.Междувременно председателят на БОК Стефка Костадинова посети днес селото на спортистите на Европейските игри в Минск. Само няколко часа след като се прибра от Лозана, където бе за откриването на новия дом на МОК, президентът на БОК се срещна с българските състезатели и треньори, за да благодари на призьорите и да окуражи нашите представители през следващите дни.“Искам да благодаря на всички медалисти, които само за два дни спечелиха 9 отличия, специални поздравления за шампионката Мария Оряшкова, за златните ни момичета от художествената гимнастика, за всички останали, които ни направиха горди на Европейските игри в Минск.Благодаря и поклон пред вашите треньори за работата, която са свършили, на президентите на федерациите за това, че осигуряват условия и средства, на екипа на БОК и колегите. Да поздравим сред нас една легенда – Мария Гроздева, която спечели квота за седмата си олимпиада…Благодарности към държавата в лицето на Бойко Борисов, един от най-спортните премиери, който ви изпраща специални поздрави и благодари за успехите. Тук, в Минск, няма случайни неща. Всички стартирате от една линия и всеки може да стигне до успеха. Желая ви да сте здрави, да носите националните екипи с гордост и самочувствие и още много радостни дни в Минск,“ каза Костадинова.", "date": "2019.06.24", "title": "Белберов докосва медалите в Минск"}
{"url": "https://offnews.bg/futbol/van-gaal-obvini-rozhdenika-mesi-za-provalite-na-barselona-706053.html", "text": "Легендарният холандски треньор Луис ван Гаал вгорчи 32-ия рожден ден на звездата на Барселона Лионел Меси.Според бившия наставник на каталунците, аржентинецът не е отборен играч и това е причината за провалите на \"блаугранас\" в Шампионската лига.Ван Гаал отчита, че Меси се е променил много след напускането на Джосеп Гуардиола и не играе на същото ниво при наследниците му.\"Харесвам го като индивидуалност, но защо не е печелил Шампионската лига от четири години насам? Като капитан трябва да си зададе този въпрос.Никой не може да каже, че Ракитич, Алба или Тер Стеген са слаби футболисти. Меси също е отговорен за случващото се в отбора.Гуардиола успяваше да го използва за нуждите на отбора, докато следващите треньори поставиха отбора в негова услуга\", заяде се Ван Гаал.Все повече гласове срещу Меси се чуват и в родната му Аржентина, където недоволстват, че националния отбор не може да спечели нищо, въпреки присъствието на такава ярка индивидуалност в редиците му. Късно снощи аржентинците успяха да достигнат до 1/4-финал на Копа Америка след 2:0 над Катар и ще се изправят срещу Венецуела в спор за място в топ 4.", "date": "2019.06.24", "title": "Ван Гаал обвини рожденика Меси за провалите на Барселона"}
{"url": "https://offnews.bg/obshtestvo/padna-135-metroviat-komin-na-tetc-maritca-iztok-2-706054.html", "text": "Част от 135-метровият комин на ТЕЦ 'Марица-изток 2' се е срутил след пожара днес, предаде БНР. Към момента огънят е изгасен, има останали огнища. Не се съобщава за ранени хора, нито пък за опасност за централата и производството на енергия.Предположението, по което се работи, е, че огънят е пламнал по време на ремонт. Според официалната информация пожарът е тръгнал от гума на един от абсорберите на сероочистващата инсталация към 8-ми блок, който е в планов ремонт до края на месец август, допълват от БНР.Към момента втори и осми блок са изключени, централата работи на половин мощност. Няма опасност за живущите в региона от замърсяване на въздуха от дима.На място работиха 14 екипа с общо 80 пожарникари, а операцията се ръководи лично от главен комисар Николай Николов, директор на ГД „Пожарна безопасност и защита на населението“.", "date": "2019.06.24", "title": "Падна 135-метровият комин на ТЕЦ 'Марица-изток 2'"}
{"url": "https://offnews.bg/obshtestvo/naj-chestite-prichini-za-intcidenti-v-rezultat-na-porazhenie-ot-elektr-706041.html", "text": "От началото на годината ИА „Главна инспекция по труда“ участва в разследването на серия инциденти на работното място, причините за които са идентични и най-общо са свързани с пренебрегване на правилата за безопасност, неосъществен ефективен контрол или недооценяване на рисковете на конкретните работни места. Според направените анализи в голямата си част тези инциденти са били напълно предотвратими.Предвид постоянните усилия на ИА ГИТ за повишаване информираността на работодателите и работещите за техните права и задължения с цел превенция на трудовия травматизъм, ще бъдат подготвени и разпространени серия информации, насочени към типичните причини за тежките трудови злополуки в отделни сфери на трудовата дейност. Повтарящи се причини за инциденти в следствие на поражение от електрически токПричините за възникването на инциденти в резултат от поражение от електрически ток се групират в две основни групи според напрежението на електрическата мрежа и съоръжения.1. Злополуки в мрежи с напрежение 380/220 волта.Две са основните причини за възникването на тези инциденти.Често се започва съзнателно работа по или в близост до неизключено съоръжение или части от мрежата. Тези злополуки по правило се допускат от персонал, притежаващ документи, доказващи неговата квалификация и ниво на знания по електробезопасност. Работещите в тези случаи демонстрират прекалено самочувствие и умишлено пренебрегват правилата за безопасност. Втората типична причина за този вид инциденти е допускане в експлоатация на електрически съоръжения без необходимата защита срещу директен и/или индиректен допир до части, намиращи се под опасно напрежение. Нарушената защита срещу директен допир е свързана с наранена или липсваща изолация, счупени или липсващи капаци, обвивки и др. По отношение на индиректния допир най-честите нарушения са свързани с липса на такава защита (най-често зануляване) и/или неизвършена периодична оценка за нейната ефективност, което става с измерване. Неправилно свързан нулев проводник и неизвършено измерване за оценка ефективността на защитната мярка „зануляване“ е причината да се допусне метални работни плотове в кухня в заведение да попаднат под напрежение, което през месец май доведе до смъртта на работник.2. Злополуки в мрежа с напрежение над 1000 волта.Тези инциденти също са в резултат на периодично повтарящи се причини - извършване на работа, при която се допират или доближават опасно намиращи се под напрежение въздушни електропроводи или електрически съоръжения. Пострадалите лица, които са както квалифициран, така и неквалифициран персонал, във всеки от случаите са извършвали работа в близост до части под напрежение без да отчетат този факт. Следва да се отбележи, че тези злополуки не са поради непознаване на опасността, а по-скоро от неотчитането й при конкретните условия на работа. При една от злополуките загина работник, след като металният стълб, който са вдигали заедно с колега, е опрял в проводник на въздушна линия и той е попаднал под напрежение. Други, традиционно повтарящи се причини, водещи до тежки трудови злополуки, са свързани с неизпълнение на техническите мероприятия за безопасност (най-често започване на работа без да бъде извършена проверка за отсъствие на напрежение). Това, наред с несъгласуване на действията между отделните работодатели и/или между длъжностни лица, и/или самите работещи, става причина за започване на работа по части под напрежение. Неизползването на лични предпазни средства при работа по електрически уредби и съоръжения също води до злополуки, макар и непричинени от протичане на ток през човешкото тяло. Има случай на инцидент, при който работникът не е починал от токов удар, а от травмите, получени при падането от височина, тъй като не е използвал колан.Основните нормативни актове, които регулират безопасността при работа с електрически ток, са: - Наредба № 16-116 от 08.02.2008 г. за техническа експлоатация на енергообзавеждането;- Наредба № 9 от 09.06.2004 г. за техническата експлоатация на електрически централи и мрежи;- Наредба № 3 от 09.06.2004 г. за устройството на електрическите уредби и електропроводните линии;- Правилник за безопасност и здраве при работа по електрообзавеждането с напрежение до 1000 V;- Правилник за безопасност и здраве при работа в електрически уредби на електрически и топлофикационни централи и по електрически мрежи.По проект „Превенция за безопасност и здраве при работа“ са разработени интерактивни инструменти за онлайн оценка на риска в предприятия от икономически дейности „Далекосъобщения“ и „Производство и разпространение на електрическа и топлинна енергия и на газови горива. Общо са разработени практически инструменти за над 30 икономически дейности. За тези от тях, за които е съотносимо, се оценява и рискът от поражение от електрически ток. Инструментите могат да бъдат използвани и за обучения и инструктажи. По проект „Оптимизация и иновации в ИА ГИТ“ са назначени помощник-инспектори, които могат да демонстрират функционалностите им пред работодателите.От ИА ГИТ напомнят, че дори да се установят нарушения на безопасността и здравето при работа, допуснати от работниците, работодателите носят цялата отговорност, тъй като на тях е вменен ангажимент не само да осигурят безопасност и здраве при работа, но и да гарантират чрез ефективен контрол спазването на законодателството и на въведените правила. Това означава, че ако работник не използва личните предпазни средства например, отговорност на работодателя е да не го допуска да работи. Ангажиментите на работодателите за осигуряване на безопасни условия на труд са регламентирани в чл. 275 от Кодекса на труда, както и в чл. 14 от Закона за осигуряване на здравословни и безопасни условия на труд. В специалния закон е отбелязано, че работодателите носят отговорност за осигуряване на тези условия, независимо от задълженията на работещите, както и дали тази дейност се осъществява от техни органи или е възложена на други компетентни служби и лица.", "date": "2019.06.24", "title": "Най-честите причини за инциденти в резултат на поражение от електрически ток"}
{"url": "https://offnews.bg/ot-vas/bus-i-kola-izgoriaha-i-zatvoriha-patia-za-sozopol-snimki-706055.html", "text": "Пътят към Созопол беше затворен днес, след като бус, натоварен с храна, и лека кола се сблъскаха и подпалиха, съобщи читател на OFFNews, изпращайки снимки.От МВР съобщиха, че инцидентът е станал около 15:30 часа, като колата е имала метанова уредба, което е предизвикало пожара. Към момента отсечката е отворена за движение. Няма данни за пострадали хора.", "date": "2019.06.24", "title": "Бус и кола изгоряха и затвориха пътя за Созопол (снимки)"}
{"url": "https://offnews.bg/obshtestvo/dazhdat-spria-za-kratko-trolei-v-liulin-navodni-chast-ot-solunska-706038.html", "text": "Шест екипа на дирекция „Аварийна помощ и превенция“ на Столична община извършват обходи на терен във връзка с валежите и реагират на сигнали. Екипите са отработили сигнали за завиряване на улици в район „Витоша“ и „Илинден“. Наблюдават се критични места на реки и водни обекти, съобщи Столична община. Във връзка с обилните валежи над София временно бе затруднено движението на тролейбусите по линия 6 и 7 през кръстовището на бул.“Петър Дертлиев“ и ул.“Владимир Динчев“ поради завиряване. Движението е възстановено, след като екипи на пожарната бе изпратени на място. В момента градският транспорт се движи навсякъде по маршрутите си. Реки потекоха по улиците на Бистрица, съобщи бТВ. Пороят наводни и част от новоремонтираната улица \"Солунска\" до площад Славейков, видя репортер на OFFNews. ", "date": "2019.06.24", "title": "Дъждът спря за кратко тролеи в Люлин, наводни част от Солунска"}
{"url": "https://offnews.bg/temida/osadiha-uchitel-na-8-g-zatvor-za-bludstvo-s-dve-maloletni-uchenichki-706052.html", "text": "Учител от Русе по физическо възпитание и спорт получи 8 години затвор по обвинение, че е блудствал с две малолетни момичета, негови ученички, предаде \"Дарик\".Престъпленията са извършени през 2013 и 2017 г. Едно от децата се е опитало да се самоубие.Родителите на едно от момичетата са подали сигнал в МВР, след като разбрали за станалото.Заради възрастта на пострадалите, процесът, който започна през ноември миналата година, протече при закрити врата. Днешната присъда може да се обжалва в 15-дневен срок пред Великотърновския апелативен съд.От прокуратурата в Русе заявиха, че ще обжалват решението и настояват за по-тежно наказание.", "date": "2019.06.24", "title": "Осъдиха учител на 8 г. затвор за блудство с две малолетни ученички"}
{"url": "https://offnews.bg/obshtestvo/6-medala-za-balgaria-ot-mladezhkata-balkanska-olimpiada-po-matematika-706058.html", "text": "23-тата Mладежка балканска олимпиада по математика за ученици до 15,5 години се провежда в Кипър от 20 до 25 юни 2019. На нея българският отбор, ръководен от доц. д-р Ивайло Кортезов от ИМИ-БАН и Емил Карлов от СМГ, се представи блестящо с 6 медала.Балканиадата се провежда в един състезателен ден, като участниците решават в продължение на 4,5 часа 4 задачи от областите алгебра, геометрия, теория на числата, комбинаторика. Всички наши участници спечелиха медали: два златни медала с пълен сбор, три сребърни и един бронзов. Ето резултатите им:- Иван Тодоров Тагарев, 8 клас СМГ, златен медал с пълен сбор; - Илияс Башир Номан, 8 клас СМГ, златен медал с пълен сбор;- Никола Александров Цачев, 8 клас ПЧМГ, сребърен медал;- Божидар Данчев Димитров, 8 клас ПМГ Силистра, сребърен медал; - Ивайла Ивайлова Радкова, 8 клас 125 СУ - София, сребърен медал;- Мария Николаева Дренчева, 7 клас СМГ, бронзов медал.Отборно България е на второ място от официалните 10 държави-участнички (след Румъния) и на трето сред всички 17 отбора (след Казахстан).Отборът се прибира на 25 юни в 21:15 с полет от Ларнака.", "date": "2019.06.24", "title": "6 медала за България от Mладежката балканска олимпиада по математика"}
{"url": "https://offnews.bg/sviat/tciala-holandia-ostana-bez-telefoni-sled-avaria-706059.html", "text": "В цяла Холандия мобилните и стационарните телефони не работят, след като авария спря телефонните услуги, предаде БНР.Все още не е ясна причината за аварията. Властите съветват хората да ползват социалните мрежи и интернет, за да се свържат с полицията или спешна помощ.", "date": "2019.06.24", "title": "Цяла Холандия остана без телефони след авария"}
{"url": "https://offnews.bg/obshtestvo/prezidentat-nalozhi-veto-na-zakona-za-ustrojstvoto-na-chernomorskoto-k-706048.html", "text": "Президентът Румен Радев наложи вето върху два параграфа от Закона за изменение и допълнение на Закона за устройството на Черноморското крайбрежие.В мотивите си държавният глава заявява, че не се противопоставя на опита да бъдат въведени правила, нормативи и стандарти, както изрично повелява чл. 55 от Конституцията, прокламиращ основното право на здравословна и благоприятна околна среда.Според президента обаче, режимът за „диво къмпингуване\" става по-рестриктивен, като се въвеждат значителни ограничения в сравнение с досегашния ред. Тази промяна е предложена между двете гласувания на законопроекта, без обществено обсъждане, което оставя без отговор редица въпроси. Президентът подчертава, че ограниченията за „диво къмпингуване\" по Черноморието са вече в закона, а местата, където ще може да се къмпингува, не са определени. Не са определени и условията за ползване и престой в тези места, т.е. няма ги стандартите и нормативите, които са изрично предвидена в Конституцията гаранция за осъществяването на основното право на чиста околна среда.Освен рестриктивни правила, с промените в закона се въвеждат и строги санкции за тяхното нарушаване. При липсата на яснота за капацитета на местата, разрешени за разполагане на палатки, кемпери или каравани, не може категорично да се твърди, че е намерена най-щадящата мярка за постигане на желания резултат - опазването и възпроизводството на околната среда. Налага се извод за несъразмерност между строгите санкции към гражданите и липсата на строгост към дължимата грижа от страна на държавата.Мотиви за връщане за ново обсъждане в Народното събрание на разпоредби от Закона за изменение и допълнение на Закона за устройството на Черноморското крайбрежие,приет от 44-то Народно събрание на 13 юни 2019 г.Уважаеми народни представители,С приетия Закон за изменение и допълнение на Закона за устройството на Черноморското крайбрежие (ЗИД ЗУЧК) се въвеждат изисквания за временно разполагане на палатки, кемпери или каравани (§ 2), както и административнонаказателна отговорност за тяхното нарушаване (§ 9).Не се противопоставям на опита да бъдат въведени правила, нормативи и стандарти, както изрично повелява чл. 55 от Конституцията, който прокламира основното право на здравословна и благоприятна околна среда. Спазването на такива нормативи и стандарти е гаранция за опазването и възпроизводството на околната среда, поддържането и разнообразието на живата природа и разумното използване на природните богатства на страната ни съгласно чл.15 от Конституцията.Регламентацията на досегашното „диво къмпингуване\" е в по-либерален режим, отворен към близостта до природата, който е трябвало да бъде уреден със Закона за туризма или други закони. Със ЗИД ЗУЧК режимът става по-рестриктивен, като се въвеждат значителни ограничения в сравнение с досегашния ред. Тази промяна е предложена между двете гласувания на законопроекта, без обществено обсъждане, което оставя без отговор редица въпроси. Какъв е броят на лицата, които ще бъдат засегнати от промените? Ако всички притежатели на каравани, кемпери, любители на палатки и др., отидат в съществуващите на категоризирани къмпинги по Крайбрежието, защото искат да летуват по този начин на българското море, ще има ли място за всички тях? Правени ли са проучвания и разчети за капацитета на категоризираните къмпинги? Без отговори на тези въпроси не може да се приеме, че новият рестриктивен режим е пропорционална мярка.Освен рестриктивни правила, с § 9 от приетия закон се въвеждат и строги санкции за тяхното нарушаване. При липсата на яснота за капацитета на местата, разрешени за разполагане на палатки, кемпери или каравани, не може категорично да се твърди, че е намерена най-щадящата мярка за постигане на желания резултат - опазването и възпроизводството на околната среда. Налага се извод за несъразмерност между високите и строги санкции към гражданите и липсата на строгост към дължимата грижа от страна на държавата. Стандартите и нормативите все още не са установени, както повелява Конституцията (чл. 55), но високите глоби вече са разписани в закона.Конституцията изисква от гражданите като тяхно основно задължение да пазят околната среда (чл. 55, изр. 2), но изисква и от държавата да се ангажира в осигуряването на опазването и възпроизводството на околната среда. Ограниченията за „диво къмпингуване\" по Черноморието са вече в закона, а местата, където ще може да се къмпингува, не са определени. Не са определени и условията за ползване и престой в тези места, т.е. няма ги стандартите и нормативите, като изрично предвидена в Конституцията гаранция за осъществяването на основното право на чиста околна среда.Уважаеми народни представители,По изложените мотиви упражнявам правото си по чл. 101, ал. 1 от Конституцията на Република България да върна за ново обсъждане § 2 и 9 от Закона за изменение и допълнение на Закона за устройството на Черноморското крайбрежие, приет от 44-то Народно събрание на 13 юни 2019 г.", "date": "2019.06.24", "title": "Президентът наложи вето на Закона за устройството на Черноморското крайбрежие"}
{"url": "https://offnews.bg/obshtestvo/niama-da-butat-nezakonnite-postrojki-na-terasata-na-shefa-na-kpkonpi-706056.html", "text": "Помните ли Пламен Георгиев, председателя на Комисията за противодействие на корупцията? Той обаче .На тази тераса, която той твърдеше, че не е негова лична собственост, а се ползва от всички, той си беше построил навеси, барбекю, сауна. След административна проверка беше наредено на шефа на КПКОНПИ да .Сега обаче изглежда, че Георгиев нямало да ги събаря и всичко му било точно всъщност. За това съобщи бТВ, която твърди, че въпреки че строителният контрол на \"Слатина\" е заявил, че барбекюто на първенеца срещу корупцията е незаконно - актът им е бил обезсилен.Георгиев обжалва акта на администрацията, която твърди, че на покрива е строено без строителни книжа и над максимално позволената височина с около 1 метър. Директорът на \"Общински строителен контрол\" - арх. Влади Калинов - обаче решава въпреки това да обезсили акта на колегите си, тъй като той има последната дума. И така и става. Не е ясно обаче защо точно.След като избухна скандалът, Пламен Георгиев не подаде оставка от поста си, както направиха редица други засегнати, ами само излезе в отпуска.", "date": "2019.06.24", "title": "Няма да бутат незаконните постройки на терасата на шефа на КПКОНПИ"}
{"url": "https://offnews.bg/zdrave/szo%c2%a0konstatira%c2%a0nedostatachni-grizhi-za-bolnite-s-epilepsia-v-stranit-706032.html", "text": "Недостатъчни грижи за болните с епилепсия в страните с ниски доходи констатира Световната здравна организация (СЗО).Три четвърти от хората в тези страни не получават адекватно лечение, което повишава риска от преждевременна смърт, а в много случаи води до пожизнената им стигматизация.Изводът е от доклада , публикуван преди дни от организацията. Документът е изготвен съвместно с Международната лига за борба с епилепсията и Международното бюро по епилепсия – водещи неправителствени организации ангажирани със заболяването.„Пропуските в лечението на епилепсията са недопустимо много, при положение че при 70% от болните пристъпите могат да бъдат предотвратени при осигурен достъп до лекарствени средства“, заяви д-р Тарун Дуа, сътрудник към Департамента на СЗО по психично здраве и злоупотреба с психотропни вещества.При болните от епилепсия рискът от преждевременна смърт е три пъти по-голям.Това се обяснява преди всичко с липсата на достъп до качествени здравни услуги на болните, при които епилептичните припадъци са по-продължителни или се случват твърде често, без периоди на ремисия. Друга част от леталните случаи при тези пациенти са резултат от предотвратими индиценти като удавяне, травми на главата и изгаряния.Почти половината от възрастните с епилепсия имат поне още един здравословен проблем. Най-често това са депресията и тревожното разстройство – 23% от тях се сблъскват с клиничната депресия, а 20% имат тревожно разстройство. Подобни нарушения на психичното здраве могат да влошат припадъците и да снижат чувствително качеството на живот. При 30-40% от децата с тази диагноза възникват проблеми с развитието и обучението.Широките мащаби на стигматизациятаТази болест много често е обект на стигматизация. „Свързаните с епилепсията негативни стереотипи са една от основните причини, заради които хората не се обръщат към специалист - коментира д-р Мартин Броуди, президент на Международното бюро по епилепсия. – Много деца с епилепсия не посещават училище, а възрастните се отказват от работа, шофиране и дори от създаване на семейство. На тези нарушения на правата на човека, с които се сблъскват хората с епилепсия, трябва да бъде сложен край.“Сред приоритетите на СЗО е провеждането на информационни кампании, чиято цел е да бъде преодоляна стигмата свързана с епилепсията и инициирането на законодателни промени срещу дискриминирането на хората с тази диагноза.25% от случаите на епилепсия могат да бъдат избегнатиПричините за отключване на заболяването включват травми в пренаталния период, черепно-мозъчни травми, инфекции, поразяващи главния мозък (менингит, енцефалит), и инсулт. Според доклада на СЗО профилактиката на епилепсията трябва да включва мерки свързани с майчиното и детско здравеопазване, борбата с инфекциозните болести, профилактиката на травматизма и сърдечно-съдовите заболявания.Известяването на травми в пренаталния период може да улесни скрининга на рисковите бременности и наблюдението на бъдещата майка от специалисти. Намаляването на случаите на епилепсия може да бъде постигнато и с имунизации срещу пневномия и менингит; програма за борба с маларията в ендемичните райони; намаляване на пътно-транспортния травматизъм, случаите на насилие, както и с редовни профилактични прегледи.Епилепсията е едно от най-разпространените неврологични заболявания в света. От нея страдат почти 50 милиона души от всички възрасти. Над 70 хиляди са болните у нас, почти половината от тях са деца.", "date": "2019.06.24", "title": "СЗО констатира недостатъчни грижи за болните с епилепсия в страните с ниски доходи"}
{"url": "https://offnews.bg/zdrave/deteto-e-s-astma-vodete-go-na-selo-706013.html", "text": "Богатата микрофлора на селските домове помага на децата да изградят правилно имунитета си и чувствително намалява вероятността от развитие на астма и други форми на алергия. До този извод са стигнали финландски медици, които неотдавна публикуваха резултатите от експеримента си в списание .„От незапомнени времена човек се приспособява към живота в среда, която е богата на микроби. Отношенията ни с тях се промениха в резултат на урбанизацията, което може да предизвика епидемия от астма и алергии. Ние проверихме така ли е наистина, като се опитахме да пренесем богатата микрофлора на селските къщи в градски условия“, разказва Юха Пекканен от Хелзинкския университет.Астмата е хронично възпаление на дихателните органи, което се изразява в пристъпи на задушаване с различна сила и продължителност. Те възникват заради нарушения в работата на имунните клетки, които предизвикват възпаление на дихателните пътища. По данни на СЗО над 300 млн. души страдат от алергия и всяко десетилетие броят на болните нараства 0,5 пъти.Тези нарушения в работата на имунните клетки, смятат учените, могат да възникнат по най-различни причини – в резултат на недостатъчния контакт на хората с микробите и плесенните гъби, които обучават имунитета със сигнали „свой-чужд“; заради развитието на хронични възпаления; заради затлъстяването, а също и в резултат на нарушения в обмяната на веществата и работата на сигналните молекули.Тъй наречената „хигиенна хипотеза“ намира все повече привърженици. Неслучайно учените предлагат да се борим с астмата и другите форми на алергия като преднамерено оставяме децата да играят в мръсни пясъчници, не ги изолираме от паразити и не мием ръцете им всеки път, когато имат контакт с микроби.Пекканен отбелязва, че много родители отдавна се опитват да се борят с астмата, изпращайки децата си на село, където те постоянно контактуват с микроби, мръсотия, и други „дресьори“ на имунната система. Този прост метод работи достатъчно ефективно, както показват десетки наблюдения и изследвания в последните години.Ученият и колегите му се опитали да разберат в какво точно се състои оздравителният ефект на живота на село, наблюдавайки здравословното състояние и средата на обитание на две големи групи деца през първите шест години от живота им.Половината от участниците в този проект живеели в типични градски условия, а останалите - на село. Още преди раждането, учените изследвали домовете, оценили нивото на влажността, богатството на микрофлората и направили кръвен анализ на родителите.Сравнявайки как се развиват астмата и алергиите при децата, учените се опитали да разберат какво в селото влияе на тези болести и може ли същите параметри да се пренесат в градски условия. Оказало се, че вероятността да се разболееш от астма се влияе не толкова от конкретните видове микроби, колкото от количеството им.Най-често боледували жителите на града, където микрофлората силно се различава от тази на село. Този фактор оказал най-силно влияние върху развитието на болестите, за разлика от влажността, наличието на плесенни гъби и други феномени.Впоследствие учените провели сходен експеримент на територията на Германия. Въпреки че методиката на анализ на микрофлората се отличавала, изводите на Пекканен и колегите му се оказали сходни. Имунологът и неговият екип изолирали микробите, които са свързани с развитието на астма и защитата от нея. Оказало се, че няколко вида бактерии влияят на шансовете да се разболееш.Повишеното ниво на стрептококи в микрофлората на дома например способства развитието на астма, а появата на цианобактерии и микроби от рода Sphingobacteriia и Alphaproteobacteria понижават тази вероятност. В скоро време учените планират по-детайлно изследване на различията между селската и градската микрофлора с надеждата да разберат как може да се промени състава на последната, за да бъдат защитени от астма децата.", "date": "2019.06.24", "title": "Детето е с астма? Водете го на село!"}
{"url": "https://offnews.bg/obshtestvo/varna-vzima-primer-ot-sofia-zabraniava-mahaneto-na-paveta-706014.html", "text": "Паважните настилки по варненските улици да бъдат запазени, за да се съхрани обликът на Варна. Това предложение ще бъде внесено за разглеждане от главния архитект Виктор Бузев. По примера на София искаме да забраним премахването на паветата в историческата част на Варна. Тази настилка е автентична и дълготрайна и пази духа на града ни, каза арх. Бузев пред членовете на комисията по архитектура към Общинския съвет. Предложението най-вероятно ще залегне в изцяло нова наредба за градските пространства.На днешното си заседание общинските съветници дадоха съгласието си три парцела в „Св.Св. Константин и Елена“, собственост на частна фирма, да бъдат обединени в един. Предназначението на имота остава за „жилищни сгради“.По-рано днес се проведе заседание и на ПК „Структури и общинска администрация“, на което съветниците одобриха назначаването на още един служител в Зоопарка. Той ще съвместява няколко длъжности, една от които е касиер. „В момента на касата в зоокъта, който почива единствено на 1 януари, работят двама души. За да ползват полагащите им се почивни дни и платен годишен отпуск, е необходимо да се назначи още един човек“, обясни директорът на ОП „Зоопарк – Спасителен център“ Иванка Стоянова. ", "date": "2019.06.24", "title": "Варна взима пример от София: Забранява махането на павета"}
{"url": "https://offnews.bg/obshtestvo/proverkite-na-kashti-za-gosti-stignaha-do-milko-kalajdzhiev-negovata-706019.html", "text": "Продължават проверките на Държавен фонд \"Земеделие\" на построените с европари къщи за гости. Инспектиращите влязоха в къщата на фолк певеца Милко Калайджиев в свиленградското село Мезек, съобщи .Проверяващите са установили, че няма нарушения и къщата се ползва по предназначение. Тя е построена преди четири години и все още е в мониторингов период. Общата стойност на проекта е 435 000 лева, от които 304 000 лева са европейско финансиране.„Нямам никакви притеснения. Аз съм казвал отдавна, че съм публично лице и всяка моя стъпка се следи от всички възможни институции. Къщата от първия ден, в който е построена и пусната за това, за което е направена, се използва само и единствено за гости”, каза пред bTV Милко Калайджиев.", "date": "2019.06.24", "title": "Проверките на къщи за гости стигнаха до Милко Калайджиев - неговата е изрядна"}
{"url": "https://offnews.bg/obshtestvo/ek-sravni-1400-hrani-v-19-darzhavi-razlika-v-sastava-ima-no-ne-i-geo-706034.html", "text": "Европейската комисия публикува резултатите от общоевропейска кампания за тестване на хранителни продукти, чиято цел бе да провери дали продукти под еднаква или сходна марка се предлагат на пазара с различен състав.Основното заключение е, че често храни в едни и същи опаковки имат различен състав, но при това не се наблюдават географски тенденции. Проучването идва по инициатива на българската страна заради съмнения, че на някои пазари производителите предлагат продукти с по-некачествен състав, отколкото в западната част на Европа.Анализът е обхванал 1400 хранителни продукта в 19 държави - България, Германия, Гърция, Дания, Естония, Испания, Италия, Кипър, Латвия, Литва, Малта, Нидерландия, Полша, Словакия, Словения, Унгария, Франция, Хърватия и Чехия. Анализът е направен от Съвместния изследователски център – службата за научни дейности и познания към Комисията.Ето какво сочат изводите от изследването:- В повечето случаи съставът е отговарял на начина на представяне на продуктите;- 9% от сравнените продукти са се различавали по състав, въпреки че лицевата страна на опаковката им е била една и съща;- Други 22% от продуктите с различен състав са имали сходна лицева страна на опаковката;- При използването на еднаква или сходна опаковка на продукти с различен състав не се наблюдават географски тенденции.\"Някои европейци смятат, че марковите хранителни продукти, които купуват, са с различно, може би по-лошо качество, в сравнение с тези, които се предлагат на друго място. Комисията призова нашите учени да помогнат за извършването на обективна оценка на тези различия в рамките на единния пазар. Резултатите са смесени – радвам се, че не бяха открити доказателства за разделение Изток – Запад по отношение на състава на марковите хранителни продукти, но в същото време у мен буди притеснение фактът, че една трета от тестваните продукти се продават под еднаква или сходна марка, но имат различен състав\", споделя по повод на изследването еврокомисарят Тибор Наврачич, който отговаря и за Съвместния изследователски център.Комисарят по въпросите на правосъдието, потребителите и равнопоставеността между половете Вера Йоурова на свой ред коментира: \"На европейския единен пазар не може да има двойни стандарти. С новите закони за санкциониране на разликите в качеството на храните и засилване на правомощията на органите за защита на потребителите разполагаме с необходимите инструменти за прекратяване на тази практика. Европейските потребители ще могат да пазаруват напълно спокойни, че купуват това, което виждат.\"", "date": "2019.06.24", "title": "ЕК сравни 1400 храни в 19 държави: Разлика в състава има, но не и географски принцип"}
{"url": "https://offnews.bg/obshtestvo/remont-na-bul-balgaria-ot-nedelia-tapata-shte-e-do-15-septemvri-706016.html", "text": "Ремонтът на бул. \"България\" от НДК до бул. „И.Е.Гешов“ ще започне на 30 юни и трябва да завърши най-късно до началото на учебната година. Ремонтните дейности няма да обхващат кръстовищата, съобщиха от Транспорт за София. По план рехабилитацията ще започне първо по южното платно на булеварда - в посока центъра, след това по северната част на \"България\". Движението ще се осъщестява двупосочно. Предвижда се полагане на специална мрежа в основата на пътя, която да засили устойчивостта на асфалтовото покритие. Проектът за ремонт е на стойност 2,7 млн. лв.Миналото лято беше рехабилитирана отсечката на бул. \"България\" от бул. \"И.Е.Гешов\" до бул. \"Гоце Делчев\".  На ремонт подлежи и останалата една трета от цялата дължина на \"България\" - тази от бул. \"Гоце Делчев\" до Околовръстното шосе.", "date": "2019.06.24", "title": "Ремонт на бул. 'България' от неделя, тапата ще е до 15 септември"}
{"url": "https://offnews.bg/zdrave/top-produkti-za-hipertonitcite-706018.html", "text": "За връзката между културата на хранене и нивата на кръвното налягане специалистите отдавна са се произнесли.Кои са топ продуктите, за хората с това заболяване според диетолозите:1. Всяка риба, която е източник на безценните за организма омега 3. Особено богата на споменатите мастни киселини е сьомгата. Консумацията на риба два пъти седмично, в неголеми количества, е препоръчителна.2. Овесена каша. Наред с други източници на целулоза, тя е част от задължителните на трапезата ни продукти.3. Цвекло. Зеленчукът е богат на витамини от групата В, на аскорбинова и фолиева киселина. Не позволява на холестерина да се усвоява и възпрепятства образуването на плака, което влияе благоприятно на кръвоносните съдове.4. Чесън. Той е природно средство против хипертония. Достатъчна е една скилидка дневно.5. Източници на витамин С. Това са зеленчуците, които могат да се консумират и задушени със зехтин.Плодовете също са сред продуктите, които влияят благоприятно при хипертония.6. Нар. Благодарение на състава си, той е много полезен за сърдечно-съдовата система.7. Тъмнозелени зеленчуци – спанак, броколи, чушки, брюкселско зеле.8. Източници на магнезий – сурови ядки, киноа, необработен кафяв ориз.", "date": "2019.06.24", "title": "Топ продукти за хипертониците"}
{"url": "https://offnews.bg/obshtestvo/goliam-aviatcionen-praznik-v-aviobaza-graf-ignatievo-706023.html", "text": "Тази година се навършват три кръгли годишнини от приемането на въоръжение на бойна авиационна техника за нуждите на Република България - 20 години на вертолет Bell-206, 30 години на самолет МиГ-29 и 40 години на вертолет Ми-24.По този повод българските Военновъздушни сили организират ОТКРИТ ЛЕТАТЕЛЕН ДЕН на 29 юни 2019 г. (събота).Събитието ще се проведе на територията на авиобаза Граф Игнатиево с богата наземна експозиция на авиационна и специална техника и летателна програма. Входът за посетители е свободен.Авиобаза Граф Игнатиево ще отвори врати в 10.00 ч. Празникът ще продължи до 15.00 ч.С оглед необходимите мерки за сигурност, няма да бъдат пропускани граждани, носещи в себе си оръжие, хора в нетрезво състояние и такива, пренасящи обемист багаж.", "date": "2019.06.24", "title": "Голям авиационен празник в авиобаза Граф Игнатиево"}
{"url": "https://offnews.bg/sviat/ledeni-kasove-s-goleminata-na-topki-za-tenis-se-izsipaha-v-sarbia-706022.html", "text": "Жестока градушка с големината на портокали удари западната ни съседка Сърбия вчера, предава Blic.rs, цитиран от \"Нова\".Бурята е станала в областта Войводина, като са пострадали селата Чачак, Друженецица и Горни Милановац с прилежащите им територии. Пострадали са земеделски земи и сгради.Градушка с големината на тенис топка пък е поразила южната част на Банат, а Крагуевац се е наводнил. Подобен валеж е имало и в село Горна Горевница, Миоковци, Липница, Вилюши, съобщават държавните радио и телевизия.Страната е обявила бедствено положение в 19 местни области.", "date": "2019.06.24", "title": "Ледени късове с големината на топки за тенис се изсипаха в Сърбия"}
{"url": "https://offnews.bg/gimnastika/gimnastichka-opredeli-uspeha-na-ruskia-ansambal-na-evropejskite-igri-k-706012.html", "text": "Олимпийската шампионка при ансамблите в художествената гимнастика, която бе част от руския състав на Европейските игри в Минск – Анастасия Максимова, определи резултата на отбора като \"чудо\".В Минск грациите от бившата съветска република се наредиха на 3-то място в многобоя и заеха 1-во място за съчетанието си с топки.\"Това е една победа за нас и най-вече за нашия треньор Ирина Александровна Винер-Усманова, тъй като ансамбълът беше сформиран буквално два дни преди заминаването.Едната състезателка беше получила контузия, а друга беше сменена. Чудо е, че изиграхме по този начин съчетанията си, особено топките, за които взехме златото.Малко не ни достигна в съчетанието ни с обръчи и бухалки, но ще работим\", казва Максимова пред руски журналисти.Грацията се завръща в руския отбор след взета почивка от Олимпиадата в Рио де Женейро през 2016 година.\"Това не е първият път, в който се връщаме към отбора. Наложи се. Правилата в гимнастиката се усложняват и това води до травми\", допълва тя.", "date": "2019.06.24", "title": "Гимнастичка определи успеха на руския ансамбъл на Европейските игри като 'чудо'"}
{"url": "https://offnews.bg/temida/17-zadarzhani-za-trafik-na-migranti-ot-afganistan-do-fakultata-706024.html", "text": "Над 17 души са задържани за трафик на мигранти, разкри зам.-главният прокурор Иван Гешев след в София, Бугаско и Ямболско по-рано. Това е най-голямата действаща към момента група за трафик на мигранти през българска територия. Информация за нея придобихме при международната операция „Халифакс“ през 2017 г. Тогава в резултат на същата се проведоха действия в Белгия, България, Великобритания, със съдействието на Франция, Германия. В хода бяха задържани над 40 лица, припомни Гешев.Предстои утре да стане ясно колко и кои ще бъдат обвинени. Това е група, която се е занимавала с трафика на територията на България – хората са или български граждани, или постоянно пребиваващи в България граждани на Ирак и Афганистан, или кандидат-бежанци. Те са се занимавали с трафик на мигранти към Западна Европа основно от Афганистан, обясни зам.-главният прокурор, цитиран от Фокус. Групата е част от международен канал – набират се хора от Афганистан, минават през Иран, през Турция и нашите ги посрещат на границата с Турция, след което се настаняват в района на Свиленград. Друга част от групата ги посреща, отвежда ги до София и ги настанява в „Орландовци“ и „Факултета“. Заплащането се е получавало през определени лица, а не кеш. Задържано е и това лице, което е осигурявало финансирането за конкретната услуга, обясни още Гешев, цитиран от Фокус. ", "date": "2019.06.24", "title": "17 задържани за трафик на мигранти от Афганистан до Факултата"}
{"url": "https://offnews.bg/temida/vap-otkri-narushenia-v-nad-20-obshtini-oblagali-s-nezakonno-visok-dan-706025.html", "text": "Проверка на Върховната административна прокуратура е открила сериозни нарушения при определяне на размера на местните данъци в наредби, приети от общинските съвети. проверката е по повод данъците за ваканционни имоти, които се намират в курортни селища, но не се отдават под наем и не са регистрирани като места за настаняване на туристи.Мерките на ВАП са по повод  от 9 април 2019 г. С този акт са обявени за противоконституционни завишените данъчни ставки за имоти в курортни населени места.След влизане в сила на конституционното решение данъчната ставка за тези имоти следва да е както за всички останали - в определен от общинския съвет конкретен размер от 0,1 до 4,5 на хиляда върху данъчната оценка, а не от 5 до 7 на хиляда за имотите, разположени в балнеолечебни, климатични планински и климатични морски курорти от национално значение и от 4,5 до 6 на хиляда - за останалите.В хода на проверката са установени 44 наредби, които предвиждат данък за изброените имоти в по-висок размер от актуалния законов регламент.Към настоящия момент, във връзка с образуваните преписки са подадени 16 протести до административните съдилища.Нарушения са установени в действащите наредби в общини Столична, Благоевград, Стара Загора, Габрово, Перник, Несебър, Созопол, Поморие, Царево, Приморско, Банско, Разлог, Сандански, Петрич, Велинград, Хисаря, Троян, Тетевен, Ботевград, Вършец, Панагюрище, Казанлък, Шабла, Каварна и др.Целта на проверката е да се елиминира неравното третиране на собствениците по отношение на дължимия от тях имуществен данък върху имотите.Проверката на ВАП продължава.", "date": "2019.06.24", "title": "ВАП откри нарушения в над 20 общини, облагали с незаконно висок данък ваканционни имоти"}
{"url": "https://offnews.bg/obshtestvo/galap-interneshenal-nad-polovinata-balgari-sa-dovolni-ot-zaplatata-si-706031.html", "text": "Над половината от българите са доволни от заплащането си, а 70% са удовлетворени от работата си.Данните са от две изследвания на Галъп интернешънъл, предоставени на възобновената рубрика „Къде сме ние?“ на \"По света и у нас\" на БНТ и предаването #Европа.Оказва се, че българите са по-доволни от заплатите и работата си, отколкото средно хората по света. Разбира се, преди да отговорят на въпросите в анкетите, участниците е трябвало и да преценят до каква степен могат да се надяват на нещо по-добро.Мнозина казват, че българите са черногледи и че една от причините е нарастващата бедност у нас. Ново изследване обаче показва, че 52% от българите са доволни от заплатата си, а 30% не са. Това ни нарежда около средното за света. Глобалните резултати показват, че 49% от работещите по света удовлетворени от месечните си  възнаграждения. Недоволните са 29 на сто.В същото време обаче делът на българите, които са доволни от работата си е далеч по-висок - 70%. Оказва се, че страната ни е на трето място на Балканите по този показател. На първо място е Северна Македония, където 76 на сто са щастливи от това, което вършат, а на второ е Румъния. Най-недоволни по нашите ширини са сърбите. Позициите на 4-те държави са са същите и когато говорим за заплатата - в Румъния и в Северна Македония са по-доволни от нас.", "date": "2019.06.24", "title": "Галъп интернешенъл: Над половината българи са доволни от заплатата си"}
{"url": "https://offnews.bg/futbol/barsa-izredi-naj-krasivite-golove-na-rozhdenika-mesi-video-706017.html", "text": "От Барселона публикуваха десетте най-красиви гола на суперзвездата на каталунците Лионел Меси, който днес празнува рожден ден. Футболната легенда навърши 32 години.Аржентинецът, който вече близо 15 години е част от Барса, има 419 гола за клуба и държи всички рекорди за най-успешен играч.Видеото с головете на Меси показва компилация от 10 гола, избрани от феновете на каталунците. №1 е голът му срещу Хетафе през вече далечната 2007 година, който беше избран и за най-велик в историята на клуба.Снощи Лео имаше и още един повод да празнува, след като Аржентина хвана последния влак и се класира за 1/4-финалите на турнира Копа Америка.Това се случи благодарение на победата на \"гаучосите\" над Катар с 2:0 в последния си мач от Група В. Хубав подарък за Меси с оглед на представянето на южноамериканците в последно време.Лаутаро Мартинес (4') откри резултата още в началото на срещата, а Серхио Агуеро (82'), който изигра много силни 90 минути, заслужено се разписа и оформи крайния резултат.Така Аржентина с определена доза късмет завърши на второ място с актив от 4 точки. Това се случи с помощтта на първенеца Колумбия (9т.), който победи Парагвай (2т.) с 1:0 в другия мач от Група В. Катар остава на последното място с един пункт.", "date": "2019.06.24", "title": "Барса изреди най-красивите голове на рожденика Меси (видео)"}
{"url": "https://offnews.bg/temida/serijniat-ubietc-ot-kipar-poluchi-naj-tezhkata-prisada-izdavana-niako-706030.html", "text": "Общо седем доживотни присъди - по една за всяка от жертвите - получи серийният убиец от Кипър, чиито престъпления потресоха страната и света. Това е най-тежката присъда, произнасяна досега от кипърски съд.35-годишният Никос Метаксас бе осъден за убийството на 5 жени от Филипините, Непал и Румъния и дъщерите на две от тях. Възможно е да има и неразкрити жертви. Престъпленията са извършени между 2016 и 2018 г. С жертвите убиецът се свързвал чрез сайтове за запознанства.Метаксас заяви разплакан пред съда, че поема цялата отговорност за извършените от него „ужасяващи” престъпления. Той изрази съжаление и поиска извинение от душите на неговите жертви и от техните семейства. Метаксас се извини и на своето семейство и на цялото кипърско общество, съобщава БНР.Според Нова тв Метаксас има български корени - майка му е от Стара Загора. Кипърски медии съобщават, че родителите му са разделени и той е израснал с баща му. Служител е в армията.", "date": "2019.06.24", "title": "Серийният убиец от Кипър получи най-тежката присъда, издавана някога в страната"}
{"url": "https://offnews.bg/drugi/stefka-kostadinova-uchastva-v-otkrivaneto-na-olimpijskia-dom-v-lozana-706033.html", "text": "Председателят на Българския олимпийски комитет Стефка Костадинова бе част от специалните гости, поканени за откриването на новата сграда на МОК в Лозана.По време на церемонията председателят на БОК проведе редица срещи със свои колеги и световни знаменитости в спорта. Сред тях бяха легендарните Габриела Сабатини и Катарина Вит, както и Принцът на Монако Албер.Президентите на националните олимпийски комитети от Европа бяха специални гости и се присъединиха към останалите олимпийски шефове при откриването на новата щаб квартира на МОК. Стефка Костадинова бе част от тържествената церемония, на която президентът Томас Бах преряза лентата и разведе гостите из новите помещения.Събитието бе насрочено точно в Олимпийския ден – 23 юни и отбеляза 125-ата годишнина от основаването на Международния олимпийски комитет.Сградата, която се нарича \"Олимпийска дом\", се строи от няколко години и изграждането й струва над 145 милиона швейцарски франка. Вътрешността е с уникална архитектура и спиращ дъха дизайн, отделните етажи могат да се изкачват без стълбища и асансьори по извитите серпантини.В нея ще работят над 500 служители, които досега бяха разпръснати из различни офиси в града. Архитектът 3ХN Ким Нерфорд Нелсон е проектирал една от най-енергийно спестяващите сгради на планетата, отговаряща на най-модерните еко норми. Тя е изградена с много от материалите, които останаха след разрушаването на предишната постройка. Например 95 процента от разрушения бетон бе вложен в изграждането на новата сграда.След церемонията Стефка Костадинова и останалите президенти на национални олимпийски комитети от Европа се върнаха в Минск за да проследят до края Европейските игри в беларуската столица. По-късно днес Стефка Костадинова ще посети селото на спортистите и ще се срещне с българските състезатели и треньори.", "date": "2019.06.24", "title": "Стефка Костадинова участва в откриването на Олимпийския дом в Лозана"}
{"url": "https://offnews.bg/112/tragedia-na-peshehodna-pateka-vav-varna-zaginaha-dve-zheni-705994.html", "text": "Две жени са загинали при пътен инцидент в центъра на Варна, съобщиха от полицията.Трагедията е станала снощи, около 21:55 часа, на бул. \"Осми Приморски полк\", на пешеходната пътека до Община Варна. 62-годишна водачка на лек автомобил \"Ауди\" от София не пропускала пешеходците и блъснала две жени, пресичащи на  пътеката. Жените са откарани в болнично заведение с тежки травми, където малко по-късно снощи едната (73 г.) е починала. Тази сутрин е починала и втората пешеходка, на 76 години.По случая има образувано досъдебно производство.", "date": "2019.06.24", "title": "Трагедия на пешеходна пътека във Варна - загинаха две жени"}
{"url": "https://offnews.bg/obshtestvo/kamion-sabori-darvo-na-dondukov-na-santimetri-ot-majka-s-kolichka-705991.html", "text": "Камион събори дърво на булевард \"Княз Ал. Дондуков\" в столицата. Инцидентът е станал вчера, докато шофьорът е паркирал на велоалея в близост до операта. Дървото падна на сантиметри от майка с количка, твърдят очевидци, съобщи БНТ.Пред Националната опера на столичния булевард \"Дондуков\" около 12:00 вчера камион, собственост на операта, прави опит да паркира върху велоалеята. Опитът се оказва неуспешен, а дървото пада.Дървото според експерти е на около 40 години. То е изкоренено и премахнато. Дървото пада в непосредствена близост до майка, която преминава със своето дете в количка. За щастие при инцидента няма пострадали. Съставен е констативен протокол за щетата върху дървесната растителност. По наредба ще се изготви акт за административно наказание. Стойността на акта е от 1000 до 5000 лева за физически лица, за юридически - от 1000 до 50 хиляди лева. Дървото е било над 8 метра с развита корона в добро физиологично състояние. То не е било изсъхнало, заяви по БНТ Юлиан Андреев, шеф на \"Зелени системи\". ", "date": "2019.06.24", "title": "Камион събори дърво на Дондуков на сантиметри от майка с количка"}
{"url": "https://offnews.bg/drugi/italianski-triumf-v-nadprevarata-eko-12-chasa-na-balgaria-706026.html", "text": "Феноменален сблъсък по издръжливост събра на пистата в Хасково професионални пилоти, автомобилни ентусиасти и звезди в надпреварата ЕКО 12 часа на България.В единственото по рода си отборно състезание, известно и като \"малкия Льо Ман\", се включиха 140 участници от 11 националности, разделени в 34 отбора. С най-добър резултат и близо 800 направени обиколки в професионалния клас до 93 кг се поздравиха италианците от PFV, следвани от белгийците kart-events и WLF Racing Team, отново от Италия.В по-леката категория до 83 кг, или т.нар. клас Gold, на първо място се класира българският екипаж GLS Racing Team, а състезателите и от двата класа разчитаха на най-доброто performance гориво на ЕКО – бензин EKO Racing 100.Сред участниците в 12-часовото предизвикателство видяхме най-добрия български мотоциклетист Мартин Чой, който оглави EKO Racing Team. 24-кратният шампион кара \"на смени\" с младата надежда на дрифта – атрактивната Кристалина Стефанова, както и двама късметлии от специална томбола за фенове на Facebook страницата на ЕКО България – Симеон Михалев и Любомир Черкезов.Двамата бяха специално подбрани след томбола и предварителни квалификаци на Sofia Karting Ring и така стигнаха до приключението да се състезават рамо до рамо с Мартин. \"Скоростното\" каре поддържаше отлично темпо и дори в един момент се задържа в първата десетка, но добрата стратегия на професионалните картинг пилоти в крайна сметка ги изпрати на 18-то място.В сериозната конкуренция на картинг писта \"Хасково\" се включиха много звезди на българския спорт и шоубизнес, за които бързите спортове са страст. 13-кратната национална сноуборд шампионка Александра Жекова оглави \"Звездния отбор\", в който се редуваше на пистата с още четирима състезатели и показа отлични времена от по-малко от секунда от професионалистите.Зад волана на All Stars Team седнаха двама шампиони по издръжливост - ултрамаратонецът Краси Георгиев и многократният шампион по плувен маратон Петър Стойчев.Воля и умения на пистата показаха още звездата от филма \"Бензин\" Снежана Макавеева, а в последния момент звездното каре бе подсилено от рали състезателя Григор Григоров, заради отсъствието на филмовата звезда Асен Блатечки.", "date": "2019.06.24", "title": "Италиански триумф в надпреварата ЕКО 12 часа на България"}
{"url": "https://offnews.bg/obshtestvo/operatcia-zhalti-stotinki-zapochva-za-deveti-pat-s-nabirane-na-partnio-705997.html", "text": "За девета поредна година VIVACOM стартира „Операция „Жълти стотинки“.До края на юни на e-mail  се набират партньори на инициативата, които да застанат с името и капацитета си зад каузата. В дарителската инициатива са поканени всички компании, за които образованието на младите хора е ценност, а потенциалът им - безграничен. Средствата се набират в магазините на VIVACOM и търговските обекти на партньорите. Телекомът се ангажира да удвои сумите, събрани в своята мрежа, а всеки от партньорите ще допринесе допълнително за популяризиране на каузата.Всички набрани средства тази година ще бъдат дарени на Сдружението на олимпийските отбори по природни науки. С тях младите олимпийски надежди от отборите по биология, математика, астрономия, информатика, лингвистика, физика, химия ще могат да се подготвят за участие в международни състезания. Благодарение на Операция „Жълти стотинки“ ще се организират обучения, лабораторни занимания, разработване на задачи – всичко, което е необходимо за подпомагане на доброто представяне на олимпийските надежди в природните науки през следващата година. Усилията на преподавателите и състезателите носят значителни успехи за България – те са спечелили общо 893 медала - 167 златни, 308 сребърни, 418 бронзови. Само през 2018 г. олимпийците са пропътували над 84 000 км по света, за да спечелят 72 медала и 8 почетни грамоти.600 000 лв. бяха събрани по време на осемте издания на Операция „Жълти стотинки“ от 2010 г. насам. С тях бяха подкрепени 4 значими социални каузи: създаване на център за деца с дислексия и аутизъм, фондация „Надежда за малките“, Дом „Възможност“ на фондация „Социална промяна и включване“, фондация “I can too” в полза на „Център за Надежда“ за деца с множествени увреждания.Тази година кампанията се организира в партньорство с Българския дарителски форум, мрежа на значима част от най-големите частни дарители в страната.Участието в най-голямата дарителска кампания на 2019 г. ще покаже, че бизнесът е отговорен и ангажиран с успеха на младите хора и ще даде още една възможност на децата в България да имат добър пример за упорита работа, постоянство и постигнати, успехи, които са достойно оценени и уважавани от цялото общество.", "date": "2019.06.24", "title": "Операция Жълти стотинки започва за девети път с набиране на партньори от цялата страна"}
{"url": "https://offnews.bg/politika/saotnoshenie-1-1-7-2-2-na-zaplatite-na-sanitar-meditcinska-sestra-i-l-706028.html", "text": "Здравният министър Кирил Ананиев предлага съотношението на основните заплати на санитарите, медицинските сестри и лекарите  да е 1 към 1,7 към 2,2. Така ако основната заплата на санитар е 560 лева, на медицинска сестра ще е 950 лева, а тази на лекар - 1200 лева, което е заложено и в момента в колективния трудов договор.Ананиев обяви, че започва обиколки в областните болници в страната, за да представи методиката за формиране на заплатите и да я тества на място с ръководствата. Министърът ще провери на място как се разпределят и разходват всички средства, които Министерският съвет, Министерството на здравеопазването и НЗОК допълнително предоставиха през последните месеци на лечебните заведения за извършена медицинска дейност. Допълнителните средства трябва да бъдат насочени приоритетно за разходи за персонал в лечебните заведения.Допълнителните 50 млн. лева бяха отпуснати от кабинета в отговор на протестите на медицинските сестри. Освен това бяха увеличени цените на някои клинични пътеки, за което бяха отделени още 50 млн. лева.„Методиката няма задължителен характер, но има елементи, които ще спомогнат за повишаване и справедливо разходване на разходите за персонал в лечебните заведения\", уточни Ананиев.", "date": "2019.06.24", "title": "Съотношение 1:1,7:2,2 на заплатите на санитар, медицинска сестра и лекар предлага Ананиев"}
{"url": "https://offnews.bg/temida/udariha-naj-goliamata-grupa-za-trafik-na-migranti-aktcia-v-sofia-i-ni-705995.html", "text": "Под ръководството на Специализираната прокуратура ГДБОП и ДАНС извършват действия по разследването на най-голямата към момента организирана престъпна група за трафик на мигранти, съобщиха от прокуратурата. В София и селища в Ямболско и Бургаско се извършват претърсвания, изземвания и разпити на свидетели.Действията са продължение на мащабната операция „Халифакс“ на полицейските и съдебни служби в Европа през 2017 г.За участието си тогава прокурори от Специализираната прокуратра и ВКП, както и служител на ГДБОП, бяханаградени от главния прокурор на Кралство Белгия Фредерик Ван Льов, припомнят от \"Черковна\" 90. ", "date": "2019.06.24", "title": "Удариха най-голямата група за трафик на мигранти, акция в София и няколко села"}
{"url": "https://offnews.bg/drugi/balgarite-v-minsk-na-24-iuni-programa-705985.html", "text": "С 9 медала, от които 1 златен, 4 сребърни и 4 бронзови България върви на 9-о място в класирането по нации на Европейските игри в Минск. За два дни спечелихме почти колкото за целите предишни Европеески игри в Баку преди 4 години, когато бяхме с 10 отличия. Стискаме палци за следващите наши представители през идните 7 дни в столицата на Беларус.Надпреварата продължава и днес, а програмата включва участие на много родни спортисти.Ето и програмата на българите за днес, 24 юни:09:00 часа - бадминтон, смесени двойки - Мицова, Влаар10,30 часа - джудо, 100 кг, мъже - Даниел Дичев12,00 часа - стрелба, 10 метра пушка - Антон Ризов12:45 часа - бадминтон, жени - Линда Зечири13:15 часа - стрелба с лък, мъже - Иван Банчев13:40 часа - бадминтон, мъже - Даниел Николов14:50 часа - батут, индивидуално - Мариела Пенева, Христина Пенчева15:15 часа - бокс, над 91 кг, мъже - Петър Белберов16,00 часа - бокс, 57 кг, жъни - Станимира Петрова16:40 часа - бадминтон, двойки мъже - Влаар, Янакиев18:30 часа - бокс, 52 кг, мъже - Даниел Асенов19:30 часа - аеробика, смесени двойки, Стойлова, Папазов, Пашова, Лукаки, Баротев.", "date": "2019.06.24", "title": "Българите в Минск на 24 юни (програма)"}
{"url": "https://offnews.bg/sviat/dotc-plamen-ralchev-tova-e-kraiat-na-vazhoda-na-erdogan-705987.html", "text": "„Резултатът от изборите в Турция сега е много ясен и категоричен и ще бъде трудно на Ердоган да ги оспори. Тревожи ме как той ще реагира на тези много ясни знаци на турското общество. Картината е доста противоречива. Опозицията спечели Истанбул, но Истанбул не е Турция. Страната е доста поляризирана и управлението на Ердоган допринесе за това“. Това каза пред БНР доц. Пламен Ралчев, преподавател в УНСС.Според международния анализатор е рано да се мисли, че това е началото на някаква голяма промяна:Доц. Ралчев очерта един психологически момент – когато някой търси помирение, визирайки Имамоглу, и пред него стои човек с много агресивна психологическа нагласа, имайки предвид Ердоган, обикновено търсещият помирение е в по-слабата ситуация и е по-отстъпващият.В предаването „Преди всички“ анализаторът поясни, че важен момент е способността на младите лидери да съумеят да съберат около себе си опозиционните кръгове, които са доста разпръснати.", "date": "2019.06.24", "title": "Доц. Пламен Ралчев: Това е краят на възхода на Ердоган"}
{"url": "https://offnews.bg/sviat/pochina-dzhudit-krantc-avtorkata-na-liubov-i-omraza-v-bevarli-hils-705988.html", "text": "На 91-годишна възраст почина Джудит Кранц, предаде АП, като се позовава на сина на американската писателка. Джудит Кранц работи като журналист за женски списания, преди на 50-годишна възраст да започне да пише романи за живота на богатите и красивите, донесли й голям читателски и финансов успех, предаде БТА. Творбите й са превеждани на 52 езика. С помощта на съпруга й - филмовия и телевизионен продуцент Стив Кранц, книгите й стават основа за поредица от хитови минисериали.Известна е с романите си \"Принцеса Дейзи\", \"Любов и омраза в Бевърли хилс\", \"Блясък\", \"Ще превзема Манхатън\".", "date": "2019.06.24", "title": "Почина Джудит Кранц, авторката на 'Любов и омраза в Бевърли хилс'"}
{"url": "https://offnews.bg/kultura/zaradi-dazhda-opera-v-parka-se-vrashta-na-stcenata-705996.html", "text": "Поради лошата метеорологична прогноза и невъзможността сложната озвучителна апаратура и сценичната механизация да се преместят в последния момент от парка на Военна академия “Г.С.Раковски” в Операта, спектаклите на мюзикъла “MAMMA MIA!” на 24 и 25 юни ще се играят на сцената на Софийската опера и балет от 20.30 часа.За зрителите, които не са се осведомили за промяната, са осигурени автобуси пред Военна академия, съобщават от културното ведомство.Десетото юбилейно издание на фестивала „Опера в парка” се провежда от 21 юни до 14 юли в парка на Военната академия „Г. С. Раковски”.Тази година \"Опера в парка\" има изключително богата и разнообразна програма – две оперни продукции, три балетни и още толкова спектакли за най-младата публика. Всяка събота и неделя малките зрители ще срещнат приказните герои на втората сцена в парка на Военната академия, където ще се играят истински събития и случки от света на приказката – \"Червената шапчица\", \"Вълкът и седемте козлета\".Пълната програма на фестивала „Опера в парка” ще намерите на:  ", "date": "2019.06.24", "title": "Заради дъжда 'Опера в парка' се връща на сцената"}
{"url": "https://offnews.bg/sviat/lavrov-gruzia-stana-primer-za-posledstviata-ot-zapadnoto-geopolitiche-706020.html", "text": "Грузия стана пример за последствията от западното геополитическо инженерство. Това заяви руският външен министър Сергей Лавров, цитиран от РИА Новости.В последните дни опозицията в Грузия протестира с искане за оставка на вътрешния министър. Демонстрациите започнаха, след като руски депутат се изказа от креслото председателя на парламента. „До какво може да доведе сляпото следване на съвети и подсказки от чужбина ярко свидетелства печалният опит на нашата съседка Украйна. Страна с огромен потенциал при режима на Порошенко... бе сведена до състояние да се моли за международна помощ, беше лишена от индустриалната база, страда досега от колосално изтичане на трудоспособно население, без дори да говорим за вътрешния конфликт и разкола в обществото по духовна и цивилизационна линии“, посочи Лавров. По думите му Грузия е \"още един пример за последствията от геополитическото инженерство, с което нашите западни колеги се занимават\". По думите му там \"западните куратори са готови да си затварят очите за безчинствата на ултранационалисти и за русофобията, само за да скъсат всички връзки на грузинския народ с нашата страна, да пренапишат нашата обща история\".\"Ние трезво оценяваме ролята на САЩ и близките им съюзници на световната арена, но при това ние от никого не разграничаваме, не изпадаме в изолация, не бягаме от диалог по тези въпроси, по които има възможност за съвместна взаимноизгодна работа за целите на намаляване на общите за цялото човечество заплахи\", посочи още Лавров. ", "date": "2019.06.24", "title": "Лавров: Грузия стана пример за последствията от западното геополитическо инженерство"}
{"url": "https://offnews.bg/politika/tcveta-karaiancheva-shte-vodi-delegatcia-v-moskva-v-neia-e-i-siderov-706015.html", "text": "Председателя на Народното събрание Цвета Караянчева ще бъде водач на парламентарна делегация в Москва, съобщиха от Народното събрание.Делегацията ще направи официално посещение в руската столица на 25 и 26 юни 2019 г. В състава на делегацията са съпредседателите на Групата за приятелство България – Русия Красимир Велчев и Антон Кутев, заместник-председателят на групата Волен Сидеров и народните представители Диана Саватева, Боряна Георгиева и Ахмед Ахмедов.На 25 юни 2019 г. Караянчева и народните представители ще се срещнат с председателя на Съвета на Федерацията на Федералното събрание на Руската федерация Валентина Матвиенко. По-късно те ще разговарят с министъра на външните работи Сергей Лавров.Програмата на посещението предвижда полагане на венец на гробницата на Незнайния войн в Александровската градина до стената на Кремъл.На 26 юни 2019 г. председателят на Народното събрание Цвета Караянчева ще направи изказване по време на пленарното заседание на Съвета на Федерацията на Федералното събрание на Руската федерация. Цвета Караянчева е първият председател на българския парламент, който ще направи изказване пред Федералното събрание на Руската федерация, се посочва в съобщението.По-късно тя ще се срещне с председателя на Държавната дума на Федералното събрание на Руската федерация Вячеслав Володин.По време на визитата е предвидена и среща с българската общност в Москва.", "date": "2019.06.24", "title": "Цвета Караянчева ще води делегация в Москва, в нея е и Сидеров"}
{"url": "https://offnews.bg/ikonomika/malina-krumova-pravim-palen-pregled-na-vsichi-uchastatci-s-kontcentra-705999.html", "text": "Направена е инспекция на всички участъци с концентрация на пътно-транспортни произшествия в страната и в момента се изготвят конкретни предписания за промени в организацията на движението и/или маркировката на тях. Това съобщи председателят на Държавна агенция „Безопасност на движението по пътищата“ (ДАБДП) Малина Крумова в сутрешния блок на Нова телевизия.Инспекциите са направени съвместно от експерти на ДАБДП и Агенция „Пътна инфраструктура“.За първи път се прави и цялостен анализ на състоянието на пътната безопасност в страната. Държавната агенция вече е на финала в неговото изготвяне и след представянето му ще бъдат предложени редица конкретни стъпки за промени във всички елементи – подготовка и поведение на водачите, инфраструктура и организация на движението, и ефективен контрол.По думите ѝ паралелно с това е много важно да се акцентира постоянно на темата за пътната безопасност, за да могат водачите да бъдат по-внимателни и по-толерантни на пътя. През последните дни има редица тежки инциденти, а от статистическа гледна точка предстоят двата летни месеца, в които стават най-много пътно-транспортни произшествия.Ще инициираме завишаване на санкциите за собственици на животни, които допуснат навлизането им на пътя, съобщи Крумова в коментар на случая от последните дни, при който в пет бивола навлязоха на пътя Кърджали – Хасково и предизвикаха тежка катастрофа.В студиото с Малина Крумова бе и автомобилният състезател Румен Дунев, който даде редица практични съвети за водачите на моторни превозни средства. Той призова всички да тръгват отпочинали на път и да има повече толерантност на пътя.", "date": "2019.06.24", "title": "Малина Крумова: Правим пълен преглед на всичи участъци с концентрация на ПТП"}
{"url": "https://offnews.bg/politika/desnite-iskat-da-spre-otpechatvaneto-na-uchebnitci-po-istoria-zaradi-706002.html", "text": "Отпечатването на учебниците по история за 10 клас да бъде спряно, а текстовете за периода 1944 - 1989 г. да бъдат \"много сериозно и отговорно към фактите\" преработени. Пълният текст на декларацията: Преди почти две години на 28 ноември 2017 г., във връзка с обсъждането на предложената програма по предмета История за 10. клас на средните училища в България, партиите в обединение „Демократична България“ днес изпратихме отворено писмо до министъра на образованието и науката с настояване за обективно изучаване на комунистическия режим в България и за последиците от него и в категорично несъгласие със спестени термини и съдържание. Възмутени сме от същото повторно, упорито, манипулативно поднасяне на историята за комунистическия режим – този път от вече готовите учебници за 10. клас за 2019/2020 учебна година, одобрени от МОН на 20 юни тази година. Тези скандални учебници бяха вече подробно анализирани в медиите от журналисти и интелектуалци, а освен това предизвикаха гняв и протест в огромно мнозинство от активни граждани в социалните мрежи. Но най-нетърпимото е, че ще ги четат и учат нашите деца.„Демократична България“ е поела политическа отговорност да не допусне забрава и изкривяване на истината за мракобесния и античовешки режим в периода 1944 – 1989 г. в България. Настояваме младото поколение да не бъде оставено да черпи информация само от тесни семейни и родови кръгове, където с течение на годините фактите биват субективно изкривявани, а често и съзнателно подменяни. Няма да допуснем и добре организираната политика на „академично замитане под килима“, което в крайна сметка фалшифицира общественото знание за тоталитарния период.Истината за зверствата не бива да бъде педагогическо табу. На младите хора трябва да се представят не безобидни „нормализирани“ версии на историята на комунизма, често граничещи с неприкрита носталгия по онова време: подобни учебници защитават режим, който е признат за престъпен със закон. Те не позволяват неговите престъпления да бъдат показани в цялата им грозота и не желаят подрастващите да знаят подробности за тази идеология, натоварена с огромна историческа вина. Манипулираната памет и избирателният поглед към тоталитарния режим са риск за бъдещето на демокрацията в България. Това е основанието ни да настояваме за спирането на въпросните учебници от печат и за много сериозно, отговорно към фактите, преработване на текстовете за периода 1944 – 1989 г.„Демократична България“ ще мобилизира този път масова подкрепа на исканията си, защото те са искания на огромен брой честни хора и демократи в България. Ще инициираме политически дебат за постигане на съгласие около онази историческа истина, което поколенията трябва да знаят и никога да не забравят.Настояваме правителството на Република България, в лицето на министъра на образованието, да инициира отговорен дебат в Народното събрание за гласуване на нова декларация с политическа оценка на тоталитарния период 1944 – 1989 г. Тя следва да зададе норма за списване на съдържанието на учебниците на нашите деца, при това с ясен, осъждащ характер на този период и идеология. Нека тази декларация бъде първата стъпка на законодателната, съдебната и изпълнителната власти, които отдавна трябваше да направят необходимото по осигуряване на юридическите и институционални условия, за СПАЗВАНЕ на приетия още през 2000 г. Закон за обявяване на комунистическия режим в България за престъпен.Последователно се премълчават репресиите по време на комунистическия режим и ролята на Държавна сигурност, насилственото налагане на атеизъм в обществото, привилегиите на комунистическия партиен апарат и фамилията Живкови. Не се казва нищо за дълговете, натрупани при управлението на Българската комунистическия партия, опразването на пенсионните фондове, тайните фалити на държавата. Животът по време на комунистическия режим се представя в разкрасен вид, в един от новите учебници дори е записано че Тодор Живков е \"полагал грижи\" за народа, обясняват от \"Истина и памет\".  ", "date": "2019.06.24", "title": "Десните искат да спре отпечатването на учебници по история, заради 'Живков полагал грижи за народа'"}
{"url": "https://offnews.bg/futbol/arzhentinetcat-v-levski-bil-zavarshen-futbolist-706001.html", "text": "Гръцкият журналист Джони Йоргопулос сподели своите впечатления от новия атакуващ халф на Левски - Франко Мазурек.Вчера аржентинецът дебютира за 26-кратните шампиони при загубата от Ред Бул Бразил с 0:1. Йоргопулос сподели пред колегите от \"Тема Спорт\", че футболистът е много техничен, а като минус може да се отчете физиката му.\"Мазурек беше един от най-добрите офанзивни халфове в гръцката Супер лига. Техническите му умения са на суперниво.Затова се досещате, че е много добър с топка в крака. Има добро първо докосване до топката, не е проблем с овладяване да се освободи от съперник.Може да пробива, може и да подава дълги пасове - има добър поглед върху терена, както и усет точно в кой момент да потърси пас към нападател. Завършен футболист е.Като минуси можем да отчетем физиката му - лекичък и нисичък е, затова и мачове със здрави единоборства не са по вкуса му. Не е толкова динамичен играч, но за сметка на това е много техничен.Хвана окото на Панатинайкос и Атромитос, които искаха да го привлекат, но той предпочете Левски. В Панетоликос получаваше по 120 хиляди евро на година.Офертата на Панатинайкос беше за 180 хиляди евро на сезон, а доколкото ми е известно, предложението на Левски е било за 220 хиляди евро\", каза Йоргопулос.", "date": "2019.06.24", "title": "Аржентинецът в Левски бил завършен футболист"}
{"url": "https://offnews.bg/tenis/grigor-se-smakna-s-tri-mesta-v-svetovnata-ranglista-706007.html", "text": "Най-добрият ни тенисист Григор Димитров отстъпи с три позиции в ранглистата на АТП и започна седмицата като №48 в света.Българинът миналата седмица започна сезона на трева със загуба в първи кръг на турнира сериите АТР 500 в Куинс от Феликс Оже-Алиасим с 4:6, 4:6.Иначе в Топ 10 не настъпи нито една промяна и Новак Джокович запази лидерската си позиция, следван от Рафаел Надал и Роджър Федерер.1. Новак Джокович (Сърбия) 12415 точки2. Рафаел Надал (Испания) 7945 точки3. Роджър Федерер (Швейцария) 6620 точки 4. Доминик Тийм (Австрия) 4595 точки5. Александър Зверев (Германия) 4405 точки6. Стефанос Циципас (Гърция) 4215 точки7. Кей Нишикори (Япония) 4040 точки8. Кевин Андерсън (Южна Африка) 3610 точки 9. Карен Хачанов (Русия) 2980 точки10. Фабио Фонини (Италия) 2785 точки", "date": "2019.06.24", "title": "Григор се смъкна с три места в световната ранглиста"}
{"url": "https://offnews.bg/112/zapali-se-komin-v-tetc-maritca-iztok-2-80-pozharnikari-go-gasiat-o-706010.html", "text": "Комин на сероочистващата инсталация в ТЕЦ \"Марица Изток 2\" се е запалил тази сутрин, съобщи БГНЕС. Инцидентът е възникнал по време на планов ремонт. Гъст дим се издига над ТЕЦ-а.Според пожарникарите няма опасност за разпространение на пожара.Няма пострадали при инцидента. Сигналът за него е подаден малко след 10 ч днес.Горящото съоръжение е изградено от стъклопласт и метал и се намира на територията на седми енергоблок на ТЕЦ \"Марица-Изток 2\". На място са изпратени две пожарни. ОБНОВЕНА:В следобедните часове МВР съобщи, че пожарът е органичен и няма опасност за хората в района. На място работят 14 екипа с общо 80 пожарникари, а операцията се ръководи лично от главен комисар Николай Николов, директор на ГД „Пожарна безопасност и защита на населението“. По време на гасенето част от комина се е срутил.", "date": "2019.06.24", "title": "Запали се комин в ТЕЦ 'Марица Изток 2', 80 пожарникари го гасят (обновена)"}
{"url": "https://offnews.bg/zvezdi/sinat-na-eva-longoria-navarshi-godina-706006.html", "text": "Годинка навърши синът на Ева Лонгория, който е нейната първа рожба. Актрисата и съпругът ѝ Хосе Антонио Бастон нарекоха детето си Сантяго Енрике Бастон, а Ева го нарича просто „Санти“.За първия рожден ден на сина си Ева избра Дисниленд и Париж: „Не мога да се сетя за по-съвършено място от това, за да отпразнуваме първия рожден ден на сина ми“, написа тя в мрежата, където сподели няколко трогателни кадъра от усмихнатия им ден.Малкият вече е истинска звезда в социалните мрежи, където Ева споделя снимките му със своите 6,7 милиона последователи.„Времето просто отлетя! Кога детето ми стана на една годинка?! Не знам, но изминалата година наистина беше най-щастливата в живота ми. Да се будя и заспивам с тази красива душа, е просто магия. Всеки звук, всяка усмивка на Санти, са истинско щастие. Благодаря ти, че избра мен за твоя майка“, написа актрисата.Лонгория вече изглежда в много добра форма и се наслаждава на майчинството си. Пред почитателите си тя разкри, че не бърза да започва с тежки тренировки веднага след раждането. Актрисата изпълни намерението си и започна да тренира след повече от шест месеца.", "date": "2019.06.24", "title": "Синът на Ева Лонгория навърши година"}
{"url": "https://offnews.bg/temida/kpkonpi-vsichki-sa-chisti-v-apartamentgejt-706004.html", "text": "Комисия за противодействие на корупцията и за отнемане на незаконно придобитото имущество (КПКОНПИ) не е установила нарушения при проверките срещу Цветан Цветанов, министър Николина Ангелкова, бившия зам.-министър на младежта и спорта Ваня Колева, бившия зам.-министър на енергетиката Красимир Първанов, Цецка Цачева, Вежди Рашидов и председателя на ВКС Лозан Панов по скандала \"Апартаментгейт\".Това става известно от решенията на комисията, публикувани на нейния сайт. Всички решения завършват със заключението, че не се установява конфликт на интереси. Най-дълго - 13 страници - е решението за заменените апартаменти на Цветан Цветанов, с които той си купува прословутото жилище със собствен асансьор в сграда на \"Артекс\" в кв. \"Изток\". Заключението е, че той не е упражнявал правомощия в служебно качество при сделката с имотите.Проверката на КПКОНПИ започна след информация в медиите за купени под пазарните стойности имоти от хора във властта вследствие на предполагаема търговия с влияние.Въпреки заключенията на КПКОНПИ Цветан Цветанов, Ваня Колева, Цецка Цачева и Красимир Първанов се разделиха с постовете си.", "date": "2019.06.24", "title": "КПКОНПИ: Всички са чисти в Апартаментгейт"}
{"url": "https://offnews.bg/sviat/zhena-se-sabudi-sama-v-parkiran-samolet-chasove-sled-katcaneto-706008.html", "text": "Жена се събуди сама в паркиран на летището самолет часове след кацането, съобщи Би Би Си. Тифани Адамс летяла от Квебек до Торонто на 9 юни със самолет на Air Canada. По време на полета пътничката заспала, а когато се събудила, било около полунощ, няколко часа след кацането, в самолета било тъмно, а тя все още била със закопчан колан. Пътничката успяла да звънне на своя приятелка, за да ѝ каже, че е оставена сама в самолета. Минута по-късно обаче батерията на телефона ѝ паднала. Приятелката ѝ се обърнала към летищните власти. Адамс била открита от служител на летището, превозващ багаж. По думите му жената била в шок. От Air Canada потвърждават за случилото се и обясняват, че е започнало вътрешно разследване.Тифани Адамс разказва, че след инцидента авиокомпанията ѝ предложила лимузина и нощувка в хотел, но тя отказала, защото искала да се прибере вкъщи възможно най-бързо. Тя допълва, че представител на компанията ѝ се е обадил два пъти като част от разследването и се е извинил за случилото се. ", "date": "2019.06.24", "title": "Жена се събуди сама в паркиран самолет часове след кацането"}
{"url": "https://offnews.bg/sviat/sledizborna-nosht-istanbul-ne-se-ukroti-desetki-hiliadi-sa-po-plo-705982.html", "text": "Безапелационната и повторна победа на републиканеца социалдемократ Екрем Имамоглу на вота за Истанбул извади десетки хиляди жители по улиците и площадите, градът е буквално блокиран от ликуващи хора. Но е така и в много други турски градове, сякаш опозицията е спечелила в цяла Турция, не само в мегаполиса, съобщават медии в южната ни съседка.Опозиционните издания определят резултата от вота като исторически, защото в годините назад подобна подкрепа не е получавал никой от кандидатите за кмет на голямата истанбулска община.След като неофициалните резултати от вота бяха огласени, поддръжниците на опозиционния кандидат спонтанно потеглиха с безкрайни автоколони към центъра на община Бейликдюзю – там от 2009 г. Имамоглу е бил районен кмет, а от 2014 г. – общински. Освен това в големите центрове като Кадъкьой, булевард Багдад, Бешикташ и площад Таксим десетки хиляди граждани са навън и развяват националния флаг.В столицата Анкара също празнуват – пред централата на Републиканската народна партия огромно човешко множество скандира и ликува със запалени факли. В централния район на Коджаели – Измит, също е горещо, народът е по улиците.Пред сградата на голямата истанбулска община събралите се хиляди се поздравяват с победата на Имамоглу. Той говори пред чудовищното множество в Бейликдюзю и се зарече, че ще сложи „край на партизанщината и е дошло времето на правата, законността и справедливостта, а моралът ще бъде основа на политиката“.„Няма значение кой от какъв етнос е, важен е човекът. Разрушете всички предразсъдъци, нас не ни интересува кой как се облича или забулва. Ние дойдохме, за да прегърнем всички, за да покажем уважение към всяка вяра в този град. За да си спомним Юнус Емре, Мевляна, Хаджи Бекташ и Вели. Без разлика кой е алевит или сунит, грък, арменец или сириец, идваме да прегърнем всекиго. В този град ще градим демокрация, справедливост, бъдеще“, заяви новият кмет на мегаполиса и наелектризира човешкото стълпотворение.Когато се обяви за проект – „на турската република, на републиката на Ататюрк“, Имамоглу обеща да работи за консенсус между политическите сили, а обществото да преодолее несправедливостите „въпреки всичко“. На финала всички заедно скандираха мотото на повторната му предизборна кампания „Всичко ще бъде много хубаво“, който тръгна само от един хаштаг, но му донесе още повече привърженици.Още преди Висшият изборен съвет да вдигне забраната за огласяване на резултатите, победеният Бинали Йълдъръм призна поражението си и поздрави своя опонент. \"Поздравявам го и му желая успех\", заяви той пред журналисти.Не е ясно кога Висшият изборен съвет ще огласи окончателно официалните резултати от безпрецедентния вот в Истанбул. Две агенции – АНКА и Анадолската, придобиха правото да съобщават първи резултатите, макар и неофициалните, а медиите лавинообразно ги публикуваха в сайтовете си. Но както винаги по избори в Турция, малко преди да приключи обработването на резултатите от всички урни, публикуването зацикли.Така според досега известните числа разликата между Имамоглу и фаворита на Ердоган Йълдъръм е 800 242 гласа от обработени 96,07 протоколи, съобщи АНКА. Социалдемократът Имамоглу печели 54,30% подкрепа, а Йълдъръм от управляващата партия 44,79%.Анадолската агенция съобщи за 99, 19% проверени протоколи и разлика между главните опоненти от 773 449 гласа. За Имамоглу са гласували 4 688 628 избиратели, за Йълдъръм 3 915 179.През 1994 г. Реджеп Ердоган спечели кметския вот в Истанбул с 25,2%.Дори курсът на долара спадна леко след огласяването на резултатите – от 5, 82 турски лири за 1 долар в полунощ след изборния ден отбеляза 5, 74. Еврото се обменя срещу 6, 62 лири.Кой е Екрем ИмамоглуРоден е през 1970 г. в черноморския град Трабзон. След местната гимназия завършва \"Бизнес администрация\" с английски профил в Истанбулския университет, а след това пак там получава магистърска степен по човешки ресурси и управление на науката. През 1992 г. се включва в семейния строителен бизнес като шеф на борда на компанията.В ученическите си години се увлича по аматьорския футбол, после оглавява клубовете по футбол и баскетбол на Трабзонспор и Бейликдюзюспор. На 31 март 2019 г. спечели вота за кмет на Истанбул, отнеха му правото и на 23 юни отново победи с още по-голямата подкрепа от избирателите. Семеен е, баща на две момчета и дъщеря.Съпругата му Дилек е родена на 18 ноември 1974 г. също в Трабзон. След дипломирането си по специалността туризъм в Истанбулския университет тя завършва и магистратура по публични финанси, а в момента е докторант по същата специалност.", "date": "2019.06.24", "title": "Следизборна нощ – Истанбул не се укроти, десетки хиляди са по площадите и улиците"}
{"url": "https://offnews.bg/izvan-terena/dzheni-sushi-otnovo-vleze-v-roliata-na-machenitca-706009.html", "text": "Скандалната журналистка, която нанесе редица поразии около Кубрат Пулев - Джени Суши, не е завела гражданско дело срещу Кобрата, обяви самата тя ексклузивно за \"България Днес\".Българинът целуна репортерката, като инцидентът беше заснет с камера. Атлетическата комисия на Калифорния реши лицензът на звездата ни в профибокса в Северна Америка да бъде отнет до 23 септемвриПулев започна и да посещава специален курс за сексуално посегателство срещу жени. На 22 юли Кобрата ще трябва да се яви отново пред комисията и да представи доказателства за приключването на въпросната терапия.\"Искам да бъде ясно, че никога не съм завеждала дело. С Пулев никога не сме били приятели. Не съм се съгласявала на целувката.Той излъга цял свят, когато каза, че сме били приятели, докато ме целуваше. Това беше неговият първи мач в САЩ. Освен това ме хвана за дупето. Направи го в палатката след мача.През цялото време мълчах. Получавах съобщения от приятелката на Пулев. Тя ме следваше в Инстаграм и слагаше мои хаштагове в нейните постове.Казват, че използвам случая, за да стана известна. Няма да променя нищо, колкото и да говоря. Българите вече имат изградено мнение\", каза Джени Суши.", "date": "2019.06.24", "title": "Джени Суши отново влезе в ролята на мъченица"}
{"url": "https://offnews.bg/obshtestvo/zhalt-kod-za-valezhi-temperaturite-se-ponizhavat-malko-705967.html", "text": "Жълт код за валежи и гръмотевични бури е обявен за днес за областите Видин, Монтана, Враца, Плевен, Ловеч, София-град, София област, Благоевград, Перник, Кюстендил, Пазарджик, Смолян, Пловдив, Хасково, Кърджали, Стара Загора, Велико Търново, Габрово и Русе. Има условия и за градушки, обяви НИМХ. Максималните температури ще са между 26 и 30 градуса. Край морето ще бъде предимно слънчево с временни увеличения на облачността. На места в северните райони след обяд ще превали. Ще духа слаб североизточен вятър. Максимални температури 29-32 градуса, а сред вълните от 1-2 бала до 27 градуса. В планините ще се развива купесто-дъждовна облачност, ще има валежи, придружени с гръмотевици. Ще духа слаб до умерен вятър. Максимална температура на 1200 метра около 22 градус, а на 2000 метра - около 15 градуса. Съществена промяна във времето не се очаква утре, в сряда дъждовете спират в северната част от страната. ", "date": "2019.06.24", "title": "Жълт код за валежи, температурите се понижават малко"}
{"url": "https://offnews.bg/obshtestvo/na-eniovden-ne-se-raboti-desetki-cherpiat-za-imeto-si-705944.html", "text": "Днес е Еньовден, имен ден празнуват Биляна, Ивет, Ивета, Денислав, Деница, Деян, Енчо, Еньо, Яна, Янаки, Яне, Янко, Янчо и хората, кръстени на билки. Според народните вярвания от този ден слънцето започва да умира, а годината клони към зима. Еньовден съвпада с лятното слънцестоене и е свързан с култа към слънцето. Народът ни казва: Еньо си е наметнал кожуха и отива за сняг.Преданията повеляват на Еньовден да не се работи, за да не се ядоса свети Еньо и да не прати градушка и гръмотевици в имота на този, който не спазва обичая.Еньовден е \"професионалния празник\" на вещиците и магьосниците. Според традицията те се се събират, събличат се и яхват метлите. На вещерските събори се правят заклинания и черни магии, хващат и всички видове уроки. Край реките и езерата пък се събират голи самодиви, които се приемат за повелителки на горите.Билките, набрани в нощта на Еньовден, се вият на венци и се разпределят на Св. Врач на 1 юли. Лековитите растения за Еньовденския венец са 77 и половина. Те се събират и в китка, по която в ранни зори се гадае за здраве и любов.", "date": "2019.06.24", "title": "На Еньовден не се работи, десетки черпят за името си"}
{"url": "https://offnews.bg/volejbol/lavovete-se-sabudiha-i-obarnaha-germania-705983.html", "text": "Националите по волейбол прекъснаха серията от четири поредни загуби в Лигата на нациите.Тази нощ момчетата на селекционера Силвано Пранди се пребориха и направиха пълен обрат от 0:2 до крайното 3:2 (26:28, 18:25, 25:23, 19:25, 15:10) срещу Германия в последния си мач от турнира в Група 16 от 4-ия уикенд в Лигата, игран тази нощ пред около 4000 зрители зала \"Аецин Токантинс\" в Куяба (Бразилия).Българите продължават да са на 12-о място във временното общо класиране с 4 победи, 8 загуби и 10 точки.Тази седмица, в последния 5-и уикенд от груповата фаза на Лигата, България ще бъде домакин на турнира в Група 18 в зала \"Колодрума\" в Пловдив, където ще играе срещу лидера в подреждането Иран, САЩ и Сърбия.Най-полезен за българския тим отново беше Цветан Соколов с 21 точки (1 блок, 1 ас и 56% ефективност в атака). Мартин Атанасов (2 блока, 1 ас и 57% ефективност в атака) и Розалин Пенчев (48% ефективност в атака) добавиха по 11 точки за успеха.За германците Кристиян Фром реализира 19 точки (1 ас и 58% ефективност в атака). Симон Хирш се отчете с 15 точки (2 блока, 2 аса и 29% ефективност в атака), но и това не помогна за победа.", "date": "2019.06.24", "title": "“Лъвовете” се събудиха и обърнаха Германия"}
{"url": "https://offnews.bg/temida/rumen-ovcharov-se-izpravia-v-sada-za-shteti-za-milioni-na-mini-bobov-d-705984.html", "text": "Бившият енергиен министър Румен Овчаров се изправя пред съда. Той е обвинен за умишлена безстопанственост. Според обвинението от това са последвали щети за над 29 милиона лева. Подсъдими са още заместникът на Овчаров - Анна Янева, и бившият изпълнителен директор на „Мини Бобов дол“ ЕАД Пламен Евтимов.Делото започна през май на първа инстанция.  На 30.03.2018 г. Софийска градска прокуратура внесе в Специализирания наказателен съд обвинителен акт срещу Овчаров за това, че въпреки задълженията си, умишлено не е упражнил достатъчно контрол, в резултат на което са последвали значителни щети за „Мини Бобов дол\" ЕАД в общ размер 8 940 231,47 лева и за длъжностно престъпление. С определение на Специализирания наказателен съд, потвърдено с определение на Апелативния специализиран наказателен съд от 17.05.2018 г. , делото срещу Румен Овчаров бе върнато на Специализираната прокуратура за отстраняване на допуснати процесуални нарушения.След връщането на делото, Специализираната прокуратура извърши множество процесуално следствени действия, при които се събраха доказателства за това, че в резултат на неупражнения от Овчаров контрол, за „Мини Бобов дол“ЕАД са последвали щети в размер на повече от 24 млн. лева, т.е. почти три пъти повече, съобщиха в края на април от Спецпрокуратурата.Повдигнатото обвинение се отнася за периода 25.05.2006 г. – 18.03.2009 г.", "date": "2019.06.24", "title": "Румен Овчаров се изправя в съда за щети за милиони на мини Бобов дол"}
{"url": "https://offnews.bg/kultura/izlozhba-posvetena-na-110-godishninata-ot-rozhdenieto-na-dimitar-dimo-705992.html", "text": "На 27 юни 2019 г., четвъртък, от 11:00 часа, в Национална библиотека „Св. св. Кирил и Методий“ ще бъде открита изложбата на Националния литературен музей „Димитър Димов в писма и спомени“, посветена на 110-годишнината от рождението на писателя.Изложбата съдържа 16 документални пана, представящи различни моменти от биографията на Димитър Димов – семейство, ученически и студентски години, професионално развитие, пътувания, приятелства, обществена дейност и др. Димитър Димов е от онези значими творци, чиито имена остават завинаги записани на страниците на българската литературна история. Затова всеки спомен за него ни е много ценен. Още повече, че той самият не ни е оставил свои мемоари. Затова извън сухите биографични факти за живота на Димитър Димов, авторите на изложбата надникват отвъд онази стъклена стена, която сам приживе писателят е поставял между себе си и останалия свят и представят образа на неговата личност чрез спомените на другите – на хората, които са го познавали, които са били негови приятели и почитатели, на колегите му, на онези, които е обичал и които са го обичали.Богатият и прецизно подбран архивен материал – снимки, ръкописи, кореспонденция, спомени дава възможност на публиката да усети както духа на времето, в което Димитър Димов живее и твори, така и да надникне през очите на другите и сам свободно да изгради неговия образ за себе си. Безспорно, за всеки човек този образ ще бъде по своему различен, но неизменно ще се доближава до общата представа за една изключително скромна, талантлива и работоспособна личност. Автор на изложбата е д-р Милена Катошева, гл. уредник на къща музей „Димитър Димов“, художествено оформление – Ивелина Велинова.Експозицията, която може да бъде посетена до 7 юли 2019 г., е допълнена и обогатена с оригинални експонати – лични вещи на Димитър Димов, ценни издания от неговата богата библиотека, ръкописи, кореспонденция, които се съхраняват във фонда на къща музей „Димитър Димов“ към Националния литературен музей.На официалното откриване на изложбата приветствие към гостите ще отправят директорите на двете институции – доц. д-р Красимира Александрова (НБКМ) и Атанас Капралов (НЛМ). Слово за Димитър Димов ще произнесе доц. д-р Георги Цанков. Ще бъдат представени откъси от текстове на Димитър Димов, в изпълнение на актьора Стоян Чобанов, а гостите ще имат възможността да се насладят и на изпълненията на класическа китара на доц. д-р Росен Балкански (Национална музикална академия „Проф. Панчо Владигеров“).", "date": "2019.06.24", "title": "Изложба, посветена на 110-годишнината от рождението на Димитър Димов"}
{"url": "https://offnews.bg/obshtestvo/chestito-minimalnata-pensia-u-nas-veche-e-112-evro-i-19-tcenta-705989.html", "text": "Над 2 130 000 пенсионери ще получат увеличение с 5,7% на пенсиите си от 1 юли 2019 г., съобщават от Националния осигурителен институт (НОИ).Промяната е в изпълнение на предвиденото в Кодекса за социално осигуряване увеличение на всички пенсионни плащания, отпуснати с начална дата до 31 декември 2018 г.Увеличение със същия процент от 1 юли ще има и при пенсиите, приравнени на минималния размер за съответния вид пенсия, включително и за отпуснатите през 2019 г. Така, независимо от датата на отпускането, минималната пенсия за осигурителен стаж и възраст ще нарасне от 207,60 на 219,43 лв. (112,19 евро), а социалната пенсия за старост ще се увеличи от 125,58 на 132,74 лв. (67,86 евро). Нови ще са и минималните размери на останалите пенсии за трудова дейност, както и несвързани с трудова дейност, които се определят в процент от посочените минимални размери.За тези увеличения са заложени общо 277 милиона лева допълнителни разходи за пенсии спрямо Закона за бюджета на ДОО за миналата година, уточняват от НОИ.Вследствие на предвиденото повишаване на максималния размер на получаваните една или повече пенсии на 1200 лв. от 1 юли, около 43 000 пенсионери, чиито изплащани размери на пенсиите в момента са ограничени на 910 лв., ще започнат да получават техните действителни размери. Пенсиите на 26 000 пенсионери ще продължат да са ограничени на новия по-висок „таван“. В резултат на увеличението се очаква средният размер на пенсията на един пенсионер у нас през 2019 г. да достигне 386,27 лв.За новите размери на пенсиите няма да бъдат изпращани разпореждания на лицата. Те ще могат да се информират за тях чрез електронната „Справка за издадени пенсионни разпореждания по ЕГН и ПИК“ на интернет страницата на Националния осигурителен институт (НОИ) или като заявят безплатното получаване на екземпляр от разпореждането в съответното териториално поделение на института.Изплащането на пенсиите за месец юли 2019 г. от НОИ ще започне на 8 юли (понеделник) и ще приключи на 22 юли (понеделник). Изплащането на сумите чрез пощенските станции ще бъде извършено съобразно изготвен график, който ще бъде предварително обявен във всяка една от тях. Преводите на юлските пенсии по сметките на пенсионерите, които получават парите си по банков път, ще бъдат извършени на 8 юли 2019 г.", "date": "2019.06.24", "title": "Честито! Минималната пенсия у нас вече е 112 евро и 19 цента"}
{"url": "https://offnews.bg/obshtestvo/bez-voda-shte-badat-na-4-mesta-v-stolitcata-705964.html", "text": "\"Софийска вода\" ще прекъсне временно водоснабдяването в части от столицата днес, съобщиха от дружеството. Подмяна на сградно водопроводно отклонение на ул. „Бурел“ в жк. „Иван Вазов“ налага спиране на водоподаването от 10:00 до 17:00 часа по ул. „Бурел“ от ул. „Д-р Стефан Сарафов“ до ул. „Янко Забунов“ и бл. 62А.  Във връзка с подмяна на сградно водопроводно отклонение на ул. „Ботунски път“ в с. Горни Богров, се налага спиране на водоподаването т 10:00 до 15:00 часа на ул. „Васил Левски“, ул. „Трети март“, ул. „Шабаница“, ул. „Ботунски път“.Заради подмяна на сградно водопроводно отклонение на ул. „Искър“ в с. Кривина, се налага спиране на водоподаването от 09:00 до 15:00 часа по ул. „Равнополски път“ от ул. „Демокрация“ до ул. „Латинка“, по ул. „Латинка“ от ул. Равнополски път“ до ул.“ Искър“ и по ул. „Искър“ от ул. „Балабана“ до ул. „Витоша“.Диагностика на уличен водопровод на ул. „Кайгана“ в с. Лозен налага спиране на водоподаването от 09:00 до 14:00 часа на местност „Чикерица“, вилна зона „Свети Митър“.", "date": "2019.06.24", "title": "Без вода ще бъдат на 4 места в столицата"}
{"url": "https://offnews.bg/politika/parvanov-ne-e-zle-darzhavata-da-ostavi-partiite-na-dieta-705998.html", "text": "Няма да е излишно, ако държавата остави малко на диета партиите. Бил съм лидер на БСП в най-тежкото време, без лев субсидия. Сега с АБВ направихме кампания без субсидия. Значи може и така.Това каза Георги Първанов, президент в периода 2002-2012 г., по бТВ. Според него спорът за парите на партиите за пореден път показва колко е изкривен българският политически дебат. По думите му основният проблем е в корпоративния вот и купуването на гласове, а големите пари за това не идват от субсидиите, а се въртят под масата. Относно положението в БСП, от която беше изключен преди години, Първанов коментира, че партията е в криза. Корнелия Нинова влезе в партията през задния вход, а резултатите от последните избори говорят за нейното управление. ", "date": "2019.06.24", "title": "Първанов: Не е зле държавата да остави партиите на диета"}
{"url": "https://offnews.bg/obshtestvo/padnali-kloni-i-zaviriavania-sled-dazhda-v-sofia-705986.html", "text": "Шест екипа на дирекция „Аварийна помощи превенция” на Столична община са извършили обходи на терен и са отреагирали на сигнали, заради силния дъжд в София през нощта, съобщиха от СО.  Към момента градският транспорт се движи навсякъде по обичайните си маршрути.Екипите на „Аварийна помощи превенция” са отреагирали на 10 сигнала за завирявания и паднали клони. Поради наноси по пътните платна в транспортния тунел на „Лъвов мост“ се организира почистване и движението в посока „Люлин” ще е затруднено. ", "date": "2019.06.24", "title": "Паднали клони и завирявания след дъжда в София"}
