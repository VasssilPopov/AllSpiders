{"url": "https://offnews.bg/politika/bojko-borisov-vsiako-dete-znae-che-upravlenieto-ni-niama-alternativa-671741.html", "text": "\"Ахмед Доган е мъдър човек, 27 години е в управлението\", заяви премиерът Бойко Борисов в интервю за БНТ. Борисов изрази своето съгласие с изказването на политика, че в момента няма алтернатива на управлението \"Борисов 3\" и по думите му \"това го знае всяко дете\".По-рано днес почетният председател на ДПС заяви, че няма смисъл от предсрочни избори, защото сегашното правителство няма алтернатива. Изказването на Доган бе по повод готвения от БСП и ДПС вот на недоверие. \"Какво каза Доган и на БСП , и на ДПС: ще ги свалим ГЕРБ и Патриотите, но когато сме готови да управляваме. Ако го направим сега с някакви инструменти, след 2,3 месеца те пак ще ни свалят нас. Това им каза, \"Изчакайте си времето, сега не сте готови.\" Нито е казал ние с ГЕРБ ще управляваме или еди какво си. Той се обърна на практика към БСП и към неговите\", каза премиерът.Според него вотът на недоверие цели да ни изложи пред света и то точно по време на председателството на Съвета на ЕС.\"Обикновено като идват гости, майка и татко ме предупреждават: \"Няма сега да правиш бели. Ще се държишвъзпитано\", за да си тръгнат гостите и да си кажат \"Ей, това е възпитано семейство\". Ние искаме да покажем всичките си магарии и всичко, което можем, за тези шест месеца\", каза Борисов.Според него страната ни е напълно подготвена за домакин на Съвета на Европа: \"Готови сме с всичко, което е необходимо. Мисля, че всички оценки на техническите лица, които минаха на този момент и излязоха публично да кажат, че сме готови с председателството, са факт\". Позицията ни по едни от най-важните въпроси за ЕС в момента - Брекзит, санкциите срещу Русия и Полша, трябва да бъде обрана, защото трябва да защитаваме интереса не целия съюз и всички 28 членки.Премиерът заяви пред телевизията, че ремонтираната църква \"Св. Стефан\" в Истанбул ще бъде открита в присъствието на турския президент Реджеп Таип Ердоган и българският патриарх. \"На Босфора е вече като \"Александър Невски\" - където се обърнеш, греят златни кръстове\", коментира той.По отношение на широко обсъждания втори лифт в Банско Борисов бе категоричен: \"Втори лифт в Банско ще има\". Той обясни, че първо обаче трябва да има подробен план за управлението на Национален парк Пирин. \"Не се намесвам в такива схеми\", това каза в отговор на въпрос дали той има общо със запорирането на имуществото на бизнесмена и издател на \"Капитал\" и \"Дневник\" Иво Прокопиев. По думите му има компетентни органи и \"абсолютно независими институции\" като прокуратурата и КОНПИ, които си вършат работата. В интервюто Борисов коментира и договорът за добросъседство с Македония. Според него съседката ни е \"узряла\" за добрите си отношения с България. По думите на премиера \"ние се отнасяме към македонците като към най-близки хора и в същото време не искаме нищо в замяна\". ", "date": "2017.12.22", "title": "Бойко Борисов: Всяко дете знае, че управлението ни няма алтернатива"}
{"url": "https://offnews.bg/112/arestuvaha-66-godishen-mazh-za-bludstvo-s-13-godishno-momiche-671739.html", "text": "66-годишен учител от Казанлък е арестуван за блудство с 13-годишна ученичка. Мъжът в момента е задържан за 72 часа, но прокуратурата ще поиска постоянен арест. Вече му е повдигнато обвинение за това, че е извършил блудство с малолетно лице, възползвайки се от служебното си положение.Случаят е от 13 декември, а престъплението е записано с камера, намираща се в класна стая в училище в града. Според прокурорът по случая Таня Димитрова вече са събрани и веществени доказателства, на базата на които му е повдигнато обвинението. 66-годишният мъж може да получи присъда от 2 до 8 години лишаване от свобода.", "date": "2017.12.22", "title": "Арестуваха 66-годишен мъж за блудство с 13-годишно момиче"}
{"url": "https://offnews.bg/evropa/shofior-na-linejka-ubival-patcienti-za-pari-ot-mafiotska-pogrebalna-ag-671717.html", "text": "Шофьор на линейка в Сицилия беше арестуван по подозрения, че е убил трима души, за да спечели пари от свързана с италианската мафия погребална служба, предадоха световните агенции.Мъжът инжектирал въздух във вените на най-малко трима неизлечимо болни пациенти, докато те били превозвани обратно към домовете си. За всеки труп му платили по 300 евро, пише Би Би Си.Италианските медии нарекоха скандала \"Линейка на смъртта\".Полицията е арестувала 42-годишния Давиде Гарофало, за когото твърди, че е разкаял се член на мафията. Срещу него е повдигнато обвинение за умишлено убийство.Според разпространената в медиите информация схемата е действала от 2012 година и може да има още много нейни жертви.Разследващи твърдят, че проверяват смъртта на десетки души във въпросния сицилиански град Бианкавила.", "date": "2017.12.22", "title": "Шофьор на линейка убивал пациенти за пари от мафиотска погребална агенция"}
{"url": "https://offnews.bg/obshtestvo/galap-75-ne-viarvat-na-novia-antikoruptcionen-organ-671723.html", "text": "86% не одобряват мораториума върху лекарства и явно решението на ГЕРБ да го отмени е било правилно според обществото. Мнозинство от 75% пък не вярва, че новият антикорупционен орган реално ще успее да свърши нещо. Българите очевидно очакват спорещите по въпроса за втория лифт на Банско страни да постигнат някаква форма на общо решение как това да се случи. Развитието на ски туризмакато цяло се подкрепя. Проблем по-скоро се вижда в презастрояването и в това, че ползата от туризма остава най-вече за малцина богати. Обострената социална чувствителност прави така, че 80% намират предстоящото поскъпване на водата за изкуствено, без да отчитат обявените от ВиК сектора инвестиции.Това са част от изводите от експресен телефонен сондаж на „Галъп интернешънъл“, проведен по специална панелна методика, която осигурява представителност на данните, на 19 и 20 декември сред 800 души в цялата страна. Във вечната дилема „растеж или природа“ българите нямат единствен отговор. Ясно се долавя влиянието на социалните проблеми в България. 48% казват, че икономиката е по-важна, а на практика почти също толкова – 44% назовават природата. Дяловете на отговори „природата“ е сравнително висок и съизмерим с европейската картина на нагласите.Опазването на природата и развитието на бизнеса и туризма не си противоречат в умовете на българите – както „Галъп интернешънъл“ вече отбеляза в свой сондаж от преди година.Взаимните обвинения на бизнес и природозащитници са довели до това, че обществото ни чува ясно и двете тези. Например, мнозинство от 64% се съгласява с тиражираното тези дни твърдение, че част от еколозите всъщност тенденциозно пречат на българския туризъм в името на външни интереси. Също мнозинство, от 58%, приема, че развитието на ски-туризма у нас е в интерес не на цялото общество, а само на малцина богати хора.Когато пък трябва да изберат кое от двете е по-вярно, 45% казват, че зимните курорти са презастроени, а 36% - че липсват достатъчно писти. Останалите се колебаят.Вероятно, съпричастността към ски спорта е все още малко по-далечна за българите, защото 83% заявяват, че не карат ски. В същото време обаче 82% се съгласяват, че туризмът действително е важен отрасъл з страната и това не е просто щампа. Мнозинство от 72% по принцип одобряват строежа на нови писти и съоръжения.67% са принципно за изграждане на втория кабинков лифт. Очевидно, напрежението в обществото по тази тема расте и изходът може да бъде единствено някаква форма на общо решение между двете очертали се страни. Например, над 90% от българите – автоматично приемат, че за всяко отсечено дърво трябва да се засаждат три нови.В опита си допълнително да тества подобни въпроси, свързани с дилемата инвестиции и социална цена, „Галъп интернешънъл“ попита респондентите дали поскъпването на водата е неизбежно, или изкуствено – само за да се провери дали и доколко хората възприемат обяснението за инвестиции във ВиК-мрежата. Както може и да се очаква, 80% намират предстоящото увеличение за изкуствено. Протестите срещу новите цени на водата са поощрени от общественото мнение.", "date": "2017.12.22", "title": "Галъп: 75% не вярват на новия антикорупционен орган"}
{"url": "https://offnews.bg/obshtestvo/pusnaha-s-podpiska-mazhat-ubil-11-godishno-dete-s-kolata-si-671738.html", "text": "Пловдивският окръжен съд взе най-леката мярка „подписка” на шофьора Димитър Йовчев, който при катастрофа в сряда уби 11-годишно момиче Първенец. Според магистратите няма реална опасност той да се укрие или да извърши подобно престъпление.Освен това прокуратурата не е посочила никаква норма, нито дори поне нормативен акт, нарушаването на които да е в причинно-следствена връзка с настъпилата в резултат на пътнотранспортното произшествие смърт, се казва в мотивите на съда, цитирани от .В сряда 56-годишният мъж блъсна с джипа си майка с дете, след като изпуска контрол над колата си на заледен път. В следствие на удара 11-годишното дете умира, а по-късно близките му пребиват Йовчев.", "date": "2017.12.22", "title": "Пуснаха с подписка мъжът, убил 11-годишно дете с колата си"}
{"url": "https://offnews.bg/obshtestvo/lavchetata-terez-i-masud-spaseni-sled-protest-pred-ministerskia-savet-671725.html", "text": "Лъвчетата Терез и Масуд ще бъдат изпратени в спасителен център в Холандия. Това стана ясно след протест пред сградата на Министерския съвет, организиран от организациите \"Четири лапи\" и \"Дивите животни\". Решението беше оповестено след среща на протестиращи с екоминистъра Нено Димов.Двете малки едва оцеляха заради безхаберието на община Разград. Лъвчетата се родиха в началото на септември в местния зоокът, който е с отнет лиценз още преди три години и който прилича повече на концлагер отколкото на място за среща с природата.От спасителния център лъвчетата ще бъдат пуснати на свобода в Африка в условия, близки до естествените. Това ще стане обаче, когато животинчетата навършат подходяща възраст. На протеста в София днес се събраха стотици природозащитници.Терез и Масуд бяха изпотъпкани от родителите си и едва оцеляха благодарение на денонощните грижи на Организация за защита на животните \"Четири лапи\" и фондация \"Дивите животни\", които ги доведоха в София и ги настаниха във ветеринарна клиника \"Добро хрумване\".По предложение на кмета на Разград общинският съвет в града реши да дари лъвчетата на община Пазарджик, която ги иска за своя зоокът \"Въртопо\". Оттам обаче изрично уточняват, че в момента нямат къде да ги сложат и че чак напролет ще им бъде построена клетка.Това обаче изобщо не попречи на разградските общински съветници да се разпоредят със съдбата на малките, които други спасиха от техните грижи.", "date": "2017.12.22", "title": "Лъвчетата Терез и Масуд спасени след протест пред Министерския съвет"}
{"url": "https://offnews.bg/sviat/puchdemon-predlozhi-na-rahoj-da-se-sreshtnat-na-neutralna-teritoria-671696.html", "text": "Отстраненият каталунски премиер Карлес Пучдемон предложи на испанския премиер Мариано Рахой да се срещнат извън Испания - в Брюксел или където и да било другаде в Европейския съюз. Това обяви Пучдемон пред журналисти в Брюксел, цитиран от Франс прес и БТА. Той замина за Белгия, след като Испания му повдигна обвинения за бунт и противодържавна дейност заради обявената от регионалния парламент независимост на Каталуния. Карлес Пучдемон коментира вчерашните предсрочни избори в Каталуния, при които най-много места в парламента спечели партия \"Гражданите\", подкрепяща оставането на Каталуния в Испания, но сепаратистките партии събраха достатъчно гласове за крехко мнозинство. Изборите в Каталуния ратифицираха референдума, на който жителите на областта гласуваха за независимост от Испания, заяви бившият каталунски премиер. Той повтори, че е готов да се върне в Испания, ако получи гаранции от централните власти, че може да оглави новото каталунско правителствоПучдемон поиска и да бъде \"чут\" от Европейския съюз. \"Само искам от Европейската комисия и други институции (на ЕС) да чуят и каталунския народ, а не само испанската държава\", заяви той.", "date": "2017.12.22", "title": "Пучдемон предложи на Рахой да се срещнат на неутрална територия"}
{"url": "https://offnews.bg/analizi/kak-erdogan-se-prevarna-v-diktator-hronika-na-edin-koruptcionen-skand-671713.html", "text": "На 17 декември 2013 г. света се събуди с новината, че в Турция 89 души са арестувани след полицейска операция. Сред арестуваните бяха и синове на действащи министри в правителството на тогавашния премиер на страната Реджеп Тайип Ердоган.Зад решетките бяха вкарани Баръш Гюлер (син на вътрешния министър Муаммер Гюлер, който отменени планувано за същия ден посещение в България), Салих Каан Чаглаян (син на министъра на икономиката Зафер Чаглаян) и Абдуллах Огуз Байрактар (син на министъра на околната среда и благоустройството Ердоган Байрактар). Претърсванията на домовете им продължаваше. Акцията нямаше аналог в турската история и бе най-голямото разследване за корупция и злоупотреби във високите етажи на властта.Основание за арестуване на заподозрените беше получаване на подкуп, злоупотреби и търговия с влияние, припомня журналиста Туран Гьорюрйълмаз.Разследването от 17 декември 2013 г. бе обединено и включваше в себе си три отделни проверки - „Твърденията за злоупотреби в ТОКИ“, „твърденията за подкуп в община Фатих, Истанбул“ и „твърденията за подкуп между Реза Зарраб и министерски синове“.След полицейската операция имената на двама от разследваните станаха много популярни. Иранският бизнесмен с турски паспорт Реза Зарраб бе посочен като ключова фигура в разследването. Според твърденията Зарраб е подкупвал министри и техните синове, за да му правят услуги. А доказателства не липсваха. Излязоха видеа и снимков материал, които са резултат от законно преследване на полицията, след съдебно разрешение.Втората, станала много популярна личност след операцията, бе Сюлейман Аслан, директор на държавната Халкбанк, за когото се твърдеше, че е скрил получените подкупи в купии за обувки.Водещите прокурори на разследването бяха Джелял Кара и Мехмет Юзгеч. Обвинението посочи бизнесмена Реза Зарраб за лидер на организирана престъпна група, която е развила дейности, основаваща се на подкупване на четирима министри, държавната бюрокрация, контрабандно изнасяне на злато и участие в схеми за пране на пари.Дни наред медиите показваха кадрите от полицейската операция, като най-вече на очи се набиваше разследването в дома Баръш Гюлер, син на вътрешния министър Муаммер Гюлер. Намерените каси и пачките с пари бяха широко коментирани и показвани в медиите.В началото правителството на Ердоган и обкръжението на лидера бяха в шок. Като започнаха да се освестяват, преминаха в контраатака - взеха на прицел полицаите, прокурорите и съдиите провели мащабната операция срещу корупцията по високите етажи на властта.Акцията бе определена като „цивилен преврат“ срещу правителството и самия Ердоган. А като отговорен за пъкления план силният човек в Анкара посочи духовника Фетхуллах Гюлен и неговото движение. Последваха обвиненията в създаване на „паралелна държава“.Вече четвърта година след декемврите събития от 2013 година, тогавашният корупционен скандал е удобен повод да се търси вътрешният враг в Турция. Всички, които са се опитали да държат сметка за разкритите незаконните взаимодействия между власт и бизнес трябва да бъдат наказани.След окопитването във властта първи под прицел попаднаха полицаиите. Отстранени от служба бяха петима директори на дирекции в службите, а директорът на полицията в Истанбул Хюсеин Чапкън бе отстранен и привикан в централата в Анкара.На негово място по спешност бе назначен валията на Аксарай Селями Алтънок, който моментално пристигна в Истанбул със самолет, за да поеме новата си длъжност.Но този ход на управляващите срещу полицейските служби не можа да попречи на съдебния процес. Задържаните лица бяха изправени пред съдия. 26 души от общо 89 души арестувани в полицейската операция бяха задържани за по-дълъг период.Сред тях бяха Реза Зарраб, както и министерските синове Баръш Гюлер и Салих Каан Чаглаян. Абдуллах Огуз Байрактар, син на министър Ердоган Байрактар, бе освободен.След тези арести управляващите от защитна позиция преминаха в атака. Обявиха, че проведените полицейски акции са незаконни, защото са организирани без знанието на управляващите и вътрешния министър (който в случая е страна, като баща на един от арестуваните) и промениха вътрешния правилник. А според новия регламент полицаите се задължиха да докладват нагоре за всяко свое действие.Всеки ден в медиите и социалните мрежи се публикуваха нови снимки, видеа, както и телефонни разговори, които са придобити вследствие на полицейските разследвания. На 25 декември тримата министри бяха принудени да подадат оставки.Същият ден бяха направени и министерски рокади в състава на Министерския съвет. Направи впечатление, че след рокадите Егемен Багъш вече не бе министър по европейските въпроси и главен преговарящ на Турция. За него се твърдеше, че е получавал подкупи от Реза Зарраб в кутии за шоколад.Пръв „подаде оставка“ министъра на икономиката Зафер Чаглаян, за когото се твърдеше, че е получил като подарък часовник на стойност 700 хиляди долара от бизнесмена Зарраб. Минути след него „подаде оставка“ и вътрешния министър Муаммер Гюлер. Последва и „оставката“ на Ердоган Байрактар като министър на околната среда и благоустройството.Втората полицейската операция, като следствие от първата, на 25 декември приключи още преди да е започнала. Операцията се ръководеше от прокурор Муаммер Аккаш, който разпорежда на полицията да арестува 41 заподозрени, сред които и много бизнесмени. Сред заподозрените бе и Билял Ердоган, син на премиера Реджеп Ердоган.Но така и полицейска операция на 25 декември не се проведе. В края на деня прокурор Муаммер Аккаш даде пресконференция и обяви, че му се пречи да си върши работата. Истанбулската полиция не изпълни заповедите на прокурор Аккаш, позовавайки се на новоприетия вътрешен правилник след 17 декември. Управляващите постигнаха целта си.Предприетите „мерки“ на управляващитеСмяната на длъжности след 17 декември, която бе направена в Истанбулската полиция, придоби национален мащаб след 25 декември. Хиляди полицаи, с обвинение че имат връзки с движението на Фетхуллах Гюлен, бяха преназначени в системата и „изпратени на заточение“ в други градове. Полицейските шефове първоначално бяха сложени на по-ниски длъжности, а впоследствие отстранени от длъжност. В медиите се коментира дълго, че на техни места са назначени близки и доверени хора, със съмнителни качества на полицаи. Предприетите „мерки“ на управляващите в Турция придобиха колосални размери особено след опита за преврат през лятото на 2015 г., когато хиляди полицаи бяха вкарани в затвора.Правителството не закъсня и с чистките и реформите в съдебната система. Предприети бяха мерки във Висшия съвет на прокурорите и съдиите за отстраняването от длъжност на определени прокурори и съдии. Коренни промени настъпиха, след назначаването за Главен прокурор на Истанбул на Хади Салихоглу. Прокурорите Джелял Кара и Мехмед Юзгеч бяха отстранени от мегакорупционния скандал. Започна освобождаването на всички арестувани, след отстраняването на всички лица от обвинението, участвали в разследването.Бе освободен директорът на държавната Халкбанк Сюлейман Аслан, в чийто дом бяха открити 4,5 милиона долара в прословутите кутии за обувки. След това бяха пуснати Реза Зарраб и министерските синове Баръш Гюлер и Каан Чаглаян.Впоследствие бе издадено решение за недопускане на наказателно преследване срещу 53 лица сред които и цитираните по-горе бизнесмен и министерски синове. А на 16 декември, ден преди годишнината от мегакорупционния скандал, разследването бе прекратено и окончателно потулено от управляващите.Медиите също не са пощадениСлед като вълната се сниши и след като бяха разчистени неудобните в полицията, прокуратурата и съда, дойде ред и на опозиционните медии.Първата жертва на режима на Ердоган бе една от големите медийни групи „Ипек“, включваща две телевизии, два вестника и радиа.Наредено бе спиране на рекламите за тази медийна група, а след това на гости на медиите влязоха данъчните. Натискът на правителството на Ердоган не можа да промени редакционната политика на „Ипек“, което накара управляващите да прибягнат до крути мерки. Организирана бе полицейска акция в редакциите на медиите, а на 26 октомври 2015 г. управляващите наложиха държавен контрол на 22 фирми на медийната група. Последва полицейски щурм в ранните часове на 28 октомври 2015 г., като униформените „превзеха“ редакциите.Предаванията на телевизиите на медийната група бяха прекъснати, имаше окървавени журналисти по време на стълкновенията, а други журналисти бяха арестувани. След това всички медии към медийната група „Ипек“ бяха закрити от управляващите.Това бе първият брутален натиск към медиите, подсказващ какво очаква всички други които не се подчиняват на Ердоган. След опита за преврат на 15 юли 2016 г. управляващите наложиха тотален контрол над медиите. Около 160 медии – печатни и електронни, бяха закрити, а над 200 журналисти бяха вкарани в затворите. Срещу 135 журналисти има издадени заповеди за тяхното арестуване, срещу стотици от тях се води разследване, а хиляди останаха без работа.Мегакорупционният скандал бе потулен в Турция, но има дело за същите обвинения в САЩ, което все още продължава.Ключовият бизнесмен в аферата Реза Зарраб, бе арестуван от ФБР през март 2016 г. В делото в щатите Реза Зарраб от обвиняем се превърна в свидетел и направи много сериозни признания, които потвърждават мегакорупционната афера на управляващите в Турция.", "date": "2017.12.22", "title": "Как Ердоган се превърна в диктатор (хроника на един корупционен скандал)"}
{"url": "https://offnews.bg/kultura/ostavat-tri-mesetca-do-kontcerta-na-lara-fabian-v-sofia-671730.html", "text": "С наближаването на концерта на Лара Фабиан у нас нетърпението на феновете расте, а местата в зала 1 на НДК намаляват. След издаването на последния албум на певицата „Camouflage”, който ще чуем на живо на 27 март, както и видео клиповете към първите два сингъла от него, интересът на българската публика се увеличи значително. Първият изцяло англоезичен албум на певицата показва още веднъж красотата, дълбочината и искреността, с която тя твори, а 13-ият поред албум на ще бъде притежание на всеки, закупил билет за предстоящия ѝ концерт в София.„Camouflage е проект с изцяло нов подход, който обаче се случи и разви много естествено. Експериментирахме не само с миксирането на музиката, но и с начина, по който го записахме. Всяка емоция и послание, които исках да предам с този албум са уловени и запечатани в песните, които ще чуете. Нямам търпение да се срещна с вас и да преживеем заедно историята на всяко едно парче от албума.“, споделя Лара.Освен последния албум на Фабиан, от сцената на зала 1 на НДК ще звучат и най-големите ѝ хитове. Остават три месеца до срещата, а дотогава всички почитатели на впечатляващата френска изпълнителка могат да се насладят на видеото към синглите „Growing wings” и „Chose what you love most”.", "date": "2017.12.22", "title": "Остават три месеца до концерта на Лара Фабиан в София"}
{"url": "https://offnews.bg/kultura/vestnik-kultura-spira-da-izliza-ot-iuli-dogodina-671719.html", "text": "Вестник \"Култура\", едно от най-авторитетните български печатни издания за изкуство и публицистика, спира да излиза от юли догодина. \"Това е последният коледен брой на тази „Култура” с този екип и този издател. В края на юли 2018 г. съществуването на вестника ще бъде прекратено и от септември ще има друга „Култура” – списание, с главен редактор Тони Николов. А сегашната „Култура” със сегашния екип и, надяваме се, със сегашните автори ще търси нова реализация с нови идеи и нови съмишленици. За което, скъпи наши читатели, ще намерим начин да ви информираме навреме.\" - съобщават от редакцията От 2007 г. издател на вестника е фондация \"Комунитас\", учредена от финансиста Светослав Божилов.\"Що се отнася до промените в дейността на фондацията, те са естествена част поради факта, че тя съществува повече от 10 години. Някои програми са отдавна затворени. Други като „1000 стипендии” ще прекратят съществуването си през следващата година. Вестник „Култура“ през втората половина на 2018 г. ще се превърне в месечно списание „Култура“, запазвайки основната си функция да информира и анализира всичко по-значимо в българската култура. Основната промяна в близко бъдеще ще бъде увеличаването на тежестта на програмите за хора в крайна нужда – бездомни, деца в неравностойно положение и други. Спирайки някои програми и трансформирайки други, ще си оставим и време за преценка и избор на нови акценти в дейността. Съобразено с финансовите ни възможности, разбира се\" - заявява Светослав Божилов в интервю, публикувано в Седмичникът „Народна култура“ излиза за пръв път през 1957 г., а през 80-те се превръща в трибуна на интелектуалците-дисиденти.През 1990 г. „народна“ отпада от името на вестника, а седмичникът престава да получава субсидии от държавата.От 1990 г. насам главен редактор на изданието е Копринка Червенкова.", "date": "2017.12.22", "title": "Вестник 'Култура' спира да излиза от юли догодина"}
{"url": "https://offnews.bg/sviat/arestuvaha-mazh-planiral-atentat-v-kopenhagen-671728.html", "text": "Датската полиция арестува 30-годишен мъж, планирал атентат в Копенхаген, при който да използва ножове и експлозиви, предаде Асошиейтед прес.В. \"Екстра бладет\" съобщава, че мъжът е сирийски гражданин, известен на шведското разузнаване като опасен индивид заради симпатиите си към терористичната организация \"Ислямска държава\". Според изданието задържаният е съучастник на сирийски бежанец, който през юли бе осъден на 6,5 години затвор в Германия за планиране на терористично нападение в Дания.", "date": "2017.12.22", "title": "Арестуваха мъж, планирал атентат в Копенхаген"}
{"url": "https://offnews.bg/sviat/balgaria-glasuva-sreshtu-sasht-v-oon-i-uveri-che-ne-ochakva-vloshavan-671732.html", "text": "България е гласувала против САЩ и за резолюцията, осъждаща решението на американския президент Доналд Тръмп да признае Йерусалим за столица на Израел. Това се казва в отговор на Министерството до OFFNews в отговор на наше запитване след приемането ѝ от Общото събрание на ООН.Резолюцията, предложена от Йемен от името на арабските страни, бе подкрепена от 128 държави. 9 гласуваха \"против\": Гватемала, Хондурас, Израел, Маршаловите острови, Микронезия, Науру, Палау, Того и САЩ. 35 се въздържаха.За OFFNews от Външно уточниха, че страната ни не е сред въздържалите се, а сред подкрепилите текста и подчертаха, че \"Република България гласува заедно с мнозинството от държавите членки на ЕС (22 държави) в подкрепа на резолюцията\".Ден преди гласуването американският президент . Затова попитахме Външно и за очакванията им дали това гласуване на България ще повлияе на отношенията със САЩ.", "date": "2017.12.22", "title": "България гласува срещу САЩ в ООН и увери, че не очаква влошаване на отношенията"}
{"url": "https://offnews.bg/futbol/balgaria-otkazala-germanska-legenda-ot-treniorstvoto-671734.html", "text": "Един от най-великите германски футболисти Лотар Матеус на всички времена направи любопитно изказване пред Magazin Socrates, в което бе замесено името на България.Носителят на \"Златната топка\" на \"Франс Футбол\" беше за кратко начело на националния ни отбор в девет мача от октомври 2010-а до септември 2011-а. Пред германското списание бившият капитан на Бундестима споделя, че оттогава не е изкушен да се завърне към треньорството.\"Дали ще бъда отново старши треньор? В спорта не бива никога да казваш никога, но мисля, че на 99% това е затворена страница за мен. Трябва да призная, че през последните шест години не са ми липсвали оферти, но след последния ми треньорски ангажимент в България не съм изкушен да се завърна.Иначе винаги има запитвания към мен, а също и конкретни предложения, между другото и от Германия. Ако обаче не сте напълно зад даден проект, по-добре да пазите ръцете си\", каза Матеус.Рекордьорът по мачове за \"Маншафта\" се подвизава като телевизионен анализатор, а в последно време има и рубрика в английското списание FourFourTwo.", "date": "2017.12.22", "title": "България отказала германска легенда от треньорството"}
{"url": "https://offnews.bg/sviat/dvama-palestintci-zaginaha-pri-novi-protesti-protiv-reshenieto-na-sash-671735.html", "text": "Нови протести срещу признаването на Йерусалим за израелска столица от страна на САЩ доведоха до две жертви и няколко ранени днес в палестинските територии, предаде Франс прес, като цитира здравните власти.Двамата загинали за 24-годишния Закария ак Кафарнех и още един неидентифициран мъж. И двамата бяха простреляни в гърдите от израелски куршуми при сблъсък в ивицата Газа. Те загинаха при отделни сблъсъци в северната и източната част на палестинския анклав, близо до израелската бариера за сигурността, съобщава министерството на здравеопазването на ивицата Газа.С това жертвите на насилието, последвало обявеното на 6 декември решение на САЩ, станаха десет.Шестима палестинци бяха ранени от куршуми при сблъсъци. Стотици хвърляха камъни по войниците, разположени от другата страна на бариерата. Те отговориха с димни гранати и стрелба с гумени и истински куршуми.Движението Хамас, което управлява ивицата Газа, призова за нов \"ден на гнева\" след молитвата.", "date": "2017.12.22", "title": "Двама палестинци загинаха при нови протести против решението на САЩ за Йерусалим"}
{"url": "https://offnews.bg/obshtestvo/vazstanoveno-e-dvizhenieto-na-tramvaite-i-troleite-zasegnati-ot-avari-671733.html", "text": "Възстановено е движението на тролеите и трамваите, които бяха засегнати от спирането на електрозахранването около ключови булеварди в София.Възстановено е движението на трамваи по линии 4 и 5, които се движат по бул. \"Цар Борис III\". Възстановено е и трамвайното движение на трамваите по бул. \"България\", съобщиха от Столичната община. Оттам увериха, че вече е пуснато и движението на тролеите в района на бул. \"Прага\" и Петте кьошета. Бул. \"Цар Борис III\" е една от основните артерии, по която столицата се очаква да напуснат близо 200 хил. автомобила.Аварията предизвика задръствания по ключовите булеварди. ", "date": "2017.12.22", "title": "Възстановено е движението на трамваите и тролеите, засегнати от аварията в София"}
{"url": "https://offnews.bg/protesti/mvr-otnovo-na-protest-v-denia-na-granicharia-671737.html", "text": "Служители на МВР протестираха днес. На няколко места в страната, най-вече около граничните пунктове, служителите на реда се обявиха за по-високи заплати.На граничния пункт \"Станке Лисичково\" се събраха около 30 служители, подкрепени от колегите си от пожарната. На Кулата пък протестираха служители от Граничното полицейско управление в Петрич, съобщава „Обявихме още през лятото, че ще протестираме, ако няма положително развитие на събитията на всеки професионален празник на служители във вътрешното министерство, това правим и днес, на празника на Гранична полиция”, категоричен беше Валентин Попов, председател синдикалната федерация на служителите в МВР, цитиран от телевизията.На \"Дуранкулак\" също имаше протест, а в тяхна подкрепа се обяви и полицейския синдикат в Румъния, който дойдоха на събитието.Протести имаше и на граничните пунктове \"Стрезимировци\" и \"Илинден\", както и пред Регионална дирекция Гранична полиция -\"Елхово\" и в градовете Сливен и Русе.Решението на Синдикалната федерация на служителите в МВР (СФСМВР) за протести на контролно-пропускателните пунктове бе свързано с днешния професионален празник на „Гранична полиция“.\"Имат право – протестират. Ние слушаме внимателно и с което можем, се съобразяваме с него. За да има протести, за да има двама души отвън, това означава, че има някакъв проблем. Дали е голям, дали може да бъде решен, кога може да бъде решен – аз се стремя да ги чуя и да се опитаме с колегите ми да намерим някакво решение\", коментира през седмицата вътрешният министър Валентин Радев.Ако не се постигне разбирателство, след Нова година, когато страната ни поема Европредседателството, синдикатите в МВР не изключват протести пред НДК.", "date": "2017.12.22", "title": "МВР отново на протест в деня на граничаря"}
{"url": "https://offnews.bg/volejbol/transseksualen-debiutira-v-zhenskia-volejbol-na-brazilia-671736.html", "text": "Трансексуален волейболист дебютира в женското първенство на Бразилия. 33-годишната Тифани Абреу се появи в игра за отбора на Волей Бауру и изрази амбиции да участва на олимпиадата в Токио през 2020.Абреу не е случайно име във волейбола, но създава репутацията си като ...мъж. Голяма част от кариерата му преминава в Европа, Южна Америка и Индонезия преди през 2012 година да открие, че иска да е жена.Пет години Абреу се подлага на хормонална терапия, за да отговори на изискванията за участие при жените и най-сетне успява.По принцип в Бразилия не е новост участието на транссексуални спортисти, но за първи път това се случва в елитната волейболна лига. Участието им на олимпийски игри също не е проблем, тъй като през 2016 година МОК разреши да се появяват на олимпийски игри.", "date": "2017.12.22", "title": "Транссексуален дебютира в женския волейбол на Бразилия"}
{"url": "https://offnews.bg/sviat/rahoj-separatistite-v-katalunia-gubiat-podkrepa-no-ne-kolkoto-ni-se-671726.html", "text": "Сепаратистите в Каталуния продължават да губят подкрепа, но с по-малко, отколкото ни се иска. Така испанският премиер Мариано Рахой коментира резултата от изборите в Каталуния вчера. Най-много места в парламента спечели партията \"Гражданите\", която е противник на независимостта на Каталуния, но сепаратистките партии спечелиха крехко мнозинство. Трите сепаратистки партии получават 70 места в парламента при минимум от 68 за мнозинство. В изявление по повод резултатите Рахой заяви, че през последните години сепаратистите печелят все по-малко места в парламента, но не колкото се иска на испанската власт.Рахой изрази очакване в испанската автономна област да започне нова ера, основана на диалог.Регионалните избори показаха разнообразието на гледните точки, никой не може да говори от името на всички в Каталуния. Каталуния има много гласове, подчерта той и призова новото правителство да спазва испанското законодателство.Няма да приема каквито и да било ходове, нарушаващи конституцията на Испания, каза Рахой, цитиран от Ройтерс и БТА.Той отхвърли предложението на отстранения каталунски премиер Карлес Пучдемон  за среща на неутрална територия и обяви, че вместо това ще се срещне с ръководството на победилата на изборите партия. ", "date": "2017.12.22", "title": "Рахой: Сепаратистите в Каталуния губят подкрепа, но не колкото ни се иска"}
{"url": "https://offnews.bg/evropa/balgarski-eksperti-shte-rabotiat-po-parvia-proekt-za-obshta-evropejska-671729.html", "text": "Партньори от България, Франция, Италия, Полша, Румъния и Великобритания се обединяват за работа по първия одобрен проект от европейската отбрана, съобщи днес Европейската комисия.Проектът получава един милион евро безвъзмездна помощ от ЕС и ще бъде насочен към проучване на развитието на новите технологии в областта на отбраната. Споразумението за обособяването на европейската отбрана бе сключено на 11 декември от страните в ЕС, с изключение на Дания, Ирландия и Великобритания. Досега са изготвени 17 проекта за сътрудничество.Европейския фонд за отбрана разполага с 90 млн. евро за изследвания за срок от три години. Първият утвърден проект ще оцени данните за бъдещи разрушителни технологии и ще представи препоръки за бъдещи научни изследвания в областта на отбраната. ЕК отбелязва, че в началото на следващата година се очаква одобрението на проекти за развитие на дроновете и за защитата и оборудването на войниците. ЕС предвижда да осигури половин милиард евро до 2020 г. за съвместното разработване на отбранително оборудване и технологии.", "date": "2017.12.22", "title": "Български експерти ще работят по първия проект за обща европейска отбрана"}
{"url": "https://offnews.bg/kultura/ndk-se-prevrashta-v-balna-zala-na-28-dekemvri-671731.html", "text": "Публиката на Новогодишния оперетен бал на Музикалния театър на 28 декември от 19 часа в зала 1 на НДК ще вдигне наздравица с червено вино. На сцената пък солистите и хорът ще изпълнят прочутата наздравица от „Прилепът” на Щраус с чаши пълни с шампанско.Това е и единственото музикално изпълнение, което се повтаря от миналогодишния Оперетен бал, когато почитателите на жизнерадостния жанр изпълниха до краен предел зала 1 на НДК.В духа на старите дворцови традиции и Новогодишния оперетен бал в зала 1 на НДК ще бъде открит с танца полонеза. Публиката ще се наслади и на празничните виенски валсове, огнения чардаш на Калман и жизнерадостния канкан на Офенбах в изпълнение на балета на Музикалния театър. Детска балетна школа от малчугани между 5 и 15 годишна възраст ще танцува откъс от „Лешникотрошачката” на Чайковски.Солистите ще блеснат в прочути арии, дуети и септети от шлагерни оперети. Те са избрани от творчеството на класиците – от бащата на лекия жанр, както наричат оперетата, Офенбах, през виенския майстор Щраус до унгарските класици Лехар и Калман.„Лекият жанр се създава трудно и иска много сериозна работа. Затова човек не бива да гледа на него с пренебрежение” – убеден е проф. Светозар Донев, режисьор на Новогодишния оперетен бал и един от доайените на Музикалния театър.Маестра Любка Биаджони дирижира и тази година Новогодишния оперетен бал на 28 декември в зала 1 на НДК.\"За мен е чест да съм поканена отново на Новогодишния оперетен бал на Музикалния театър! Лично аз много обичам оперетата, но не ми се отдава често да я дирижирам. Миналата година направихме един много сполучлив спектакъл под режисурата на проф. Светозар Донев и успяхме да докоснем сърцата на много хора. Надявам се и сега на 28 декември да зарадваме почитателите на оперетата и на Музикалния театър”, казва Любка Биаджони.", "date": "2017.12.22", "title": "НДК се превръща в бална зала на 28 декември"}
{"url": "https://offnews.bg/obshtestvo/avaria-prichini-transporten-haos-v-polovin-sofia-video-671722.html", "text": "Голяма авария е оставила без градски транспорт част от София в последния работен ден преди коледните почивни дни.Около 13.00 часа е спряно електрозахранването в югоизточната и централна част на града.От това са засегнати трамвайни и тролейбусни линии.Читатели на OFFNews алармираха, че не вървят трамвайните мотриси по линия №5 по бул. \"Цар Борис III\", както и тролейбусните линии 2, 9 и 8. Читател на OFFNews изпрати снимка на трамвайна мотриса по линия 4, която е спряла по средата на кръстовището на бул. \"Цар Борис III\" и ул. \"Софийски герой\".Вероятно са засегнати и други основни линии. По засегнатите автобусни и трамвайни линии вече са пуснати автобуси, които извозват пътниците.По неофициална информация става въпрос за засегнат кабел при работа на екипи на ЧЕЗ. Според представители на компанията обаче става въпрос за авария в подстанция на столичната община. От пресцентъра на общината съобщиха, че екипи на \"Столичен електротранспорт\" работят за възстановяване на електрозахранването.Бул. \"Цар Борис III\" е една от основните артерии, по която столицата се очаква да напуснат близо 200 хил. автомобила.По-късно от Столична община съобщиха, че движението на трамваи 4 и 5 е възстановено. ", "date": "2017.12.22", "title": "Авария причини транспортен хаос в половин София (видео)"}
{"url": "https://offnews.bg/offtopic/domashnite-liubimtci-koito-razrushiha-koleda-galeria-671700.html", "text": "Вашият домашен любимец може да е най-сладкото и прекрасно същество на света, но стане ли Коледа и решите ли да украсите за празника, очаквайте тотален погром.Мигащите светлини и висящите гирлянди са любимо предястие на кучета и котки, а комбинацията елха и домашен любимец често е взривоопасна.Сайтът BoredPanda е събрал най-добрите попадения на своите читатели с домашните любимци, които разрушиха Коледа.", "date": "2017.12.22", "title": "Домашните любимци, които разрушиха Коледа (галерия)"}
{"url": "https://offnews.bg/politika/ako-izborite-sa-dnes-dsb-i-da-balgaria-sa-treta-politicheska-sila-671706.html", "text": "Ако изборите бяха днес, ГЕРБ запазва водеща електорална позиция - 22,1%. Втора е БСП с 16,9%, а Обединени патриоти получават 3,8%. След тях са ДПС с 3,7%, сочат данните от последния сондаж на Маркет ЛИНКС.Проучването е финансирано и проведено от Маркет ЛИНКС в периода 24 ноември - 4 декември 2017 г. Обем на извадката: 1058 лица над 18 г. в цялата страна.Според данните на агенцията, потенциална коалиция между \"Да, България\" (3,1%) и ДСБ (2,1%) към момента демонстрира потенциал за присъствие в следващ парламент и то с резултат по-висок от механичния сбор на електоралната подкрепа на двете партии.\"Всеки втори гласоподавател посочва, че би дал подкрепата си за нов политически проект. Партия, оглавена от президента Радев, би могла да окаже съществени промени върху политическата карта на страната. Образът на \"спасител\" с антикорупционен ореол буди интерес към потенциален проект на ТВ водещи Слави Трифонов\" - посочват в анализа си социолозите от Маркет ЛИНКС.Доверието към основните институции на страната остава критично ниско, особено спрямо Народното събрание. Понастоящем правителството на страната е с по-нисък рейтинг на доверие от този на Европейската комисия.\"В ситуация на преобладаващ песимизъм, криза на гражданското доверие към основните държавни институции, към политическата класа и не на последно място - най-ниския жизнен стандарт в ЕС, голяма част от българските граждани продължават да приемат демократичното развитие на страната като силно проблематично\" - пише още в анализа на данните на Маркет ЛИНКС.", "date": "2017.12.22", "title": "Ако изборите са днес, ДСБ и 'Да, България' са трета политическа сила в парламента"}
{"url": "https://offnews.bg/obshtestvo/sarbia-vavezhda-tol-taksa-za-magistralata-ot-dimitrovgrad-do-nish-671721.html", "text": "От 1 януари 2018 г. Сърбия въвежда „отворена система\" за плащане на пътни такси за автомобилите, преминаващи по новооткрития участък на автомагистралата между градовете Димитровград и Ниш, съобщиха от външното министерство.Таксата ще бъде заплащана само от автомобилите, които се движат от България за Ниш и обратно.Таксата за леки автомобили в една посока ще бъде 190 сръбски динара (около 1,60 евро). Микробусите ще плащат 280 динара (около 2,40 евро), автобусите – 500 динара (4,70 евро), а товарните автомобили – по 1120 динара (около 9,50 евро).Този начин на плащане ще важи до пълното завършване на южното и източното разклонения на Коридор 10, когато ще се въведе „затворена система\" на плащане. Таксите може да се платят в брой в левове и в евро, както и с банкова карта.От Външно предупреждават пътуващите по коледните и новогодишните празници, че трафикът от Западна Европа към България по това време е много интензивен.Можете да се информирате за актуалното състояние на трафика в Сърбия и на граничните контролно-пропусквателни пунктове в страната от страницата на Автомобилния съюз на Сърбия: ", "date": "2017.12.22", "title": "Сърбия въвежда тол такса за магистралата от Димитровград до Ниш"}
{"url": "https://offnews.bg/offtopic/kak-narichat-dobria-staretc-v-evropejskite-strani-i-kak-si-chestitiat-671708.html", "text": "Ако някога сте се чудили как наричат добрия старец в европейските страни, сайтът jakubmarian.com дава отговор на този въпрос. Сайтът публикува карта, на която върху всяка държава в Европа е нанесено името на белобрадия старец, който носи подаръците за децата. Във Великобритания той се казва Father Christmas, в Италия - Babbo Natale, във Франция - Père Noël, в Ирландия - Daidí na Nollag, в Гърция - Άγιος Βασίλης, в Румъния - Moş Crăciun. В Норвегия наричат добрия старец Julenissen, а във Финландия - Joulupukki. В Полша и Украйна името му идва от това на Св. Николай, откъдето се смята, че идва и идеята за старец, разнасящ подаръци на децата - Святий Миколай е неговото име в Украйна, а Swiety Mikolaj - в Полша. В други варианти пък раздаващият подаръци е свързан с Исус - в Словакия е Ježiško, а в Унгария - Jézuska. За България са отбелязани два варианта - Дядо Коледа и Дядо Мраз. Сайтът публикува и карта, на която се вижда как си честитят Коледа в европейските държави. В Норвегия и Швеция си казват „God jul”, в Унгария – „Boldog karacsonyt”, във Франция - „Joueux Noel”, в Испания – „Feliz Navidad”.Как се поздравяват в останалите държави можете да видите на картата.", "date": "2017.12.22", "title": "Как наричат добрия старец в европейските страни и как си честитят Коледа"}
{"url": "https://offnews.bg/politika/da-balgaria-initciira-grazhdanska-anketna-komisia-kontrabandtabak-671707.html", "text": "Това казва в свой коментар лидерът на \"Да, България\" Христо Иванов.\"Очевидно е, че темата с Булгартабак изнервя българската управляваща мафия. По много причини\", казва в бившият правосъден министър.В политическия си коментар Иванов обявява и началото на гражданската анкетна комисия за Булгартабак, която ще се казва \"Контрабандтабак\". Ще бъде гражданска, тъй като в парламента такава не бе създадена, обяснява Христо Иванов.Пълният коментар: Вчера главният прокурор Цацаров обяви, че ще има проверка за свързването на Булгартабак с контрабанда в доклада на турската служба за противодействие на организираната престъпност и контрабандата.Да си припомним: за първи път българските медии съобщават за доклада още на 14 ноември тази година. Две седмици по-късно, ние сезирахме Парламент, Президент, МВР и прокуратура за твърденията в този доклад.Първо, имаше срамни сцени, в които министърът на вътрешните работи Радев опита директно да лъже, че в доклада не се споменава Булгартабак. После почна едно търсене на доклада по официални канали. След това, докладът беше получен, обаче Цацаров не намираше време да го прочете…И, най-сетне, докладът е получен по официален канал, прочетен, изречението за Булгартабак е намерено, и ще има проверка.Обаче, оказва се, че проверката ще включва в обхвата си изясняване на авторството и целта на доклада. Демек, Цацаров ще проверява турските служби и Интерпол…По същия сценарий протекоха казусите около записите от Банкя, с участието на Борисов, Кокинов и Мирослав Найденов и, по-късно, „Двете каки“. Отново след дълго увъртане, накрая Цацаров обяви, че проверка ще има, но ще е за източниците на записа. Така, хем за пред чужденците може да се казва, че проверка има, хем от самото начало се казва, че тя е за друго, така че засегнатите могат да бъдат спокойни от самото начало, че тях няма да ги проверяват. А Пеевската пропаганда може да разпространява измислици за някакви български предатели, които пишат докладите на чужди институции.Тоест, очевидно сме свидетели на поредната безочлива инсценировка с цел печелене на време.Същевременно, помним как в София бяха докарани с автобуси работниците от Булгартабак и други фирми, контролирани от Пеевски. Не спират атаките на неговите медийни бухалки срещу нас. Не спират ударите срещу медиите, които биха се престрашили да задават неудобни въпроси…Днес е излязла десетата пропагандна безплатна книга, посветена на нас.Очевидно е, че темата с Булгартабак изнервя българската управляваща мафия. По много причини.По тази причина, ние заявихме, че след като никой от големите борци с корупцията в Парламента и в Президентството няма смелост да внесе тази тема в дневния ред на институциите, ние ще направим гражданска анкетна комисия „Контрабандтабак“, която да събере и подреди в една картина публично достъпните факти.Използвам замазването на Цацаров, за да съобщя, че ние усилено работим по подготовката на комисията Контратрабантабак и ще я стартираме в първите седмици на януари.Отново, призоваваме всеки, които знае нещо по темата, да се свърже с нас.", "date": "2017.12.22", "title": "'Да, България' инициира гражданска анкетна комисия 'Контрабандтабак'"}
{"url": "https://offnews.bg/obshtestvo/noshten-transport-v-sofia-na-nova-godina-671703.html", "text": "Метрото ще върви цяла нощ на 31 декември срещу 1 януари. Влаковете ще возят от метростанция Младост 1 до Витоша през 20 минути, а от Младост 1 до Бизнес парк София и Летище София през 40 минути. По Коледните празници, както и на 30 и на 31 декември и на 1 януари, линиите работят по разписания за предпразник и празник, в работните 28 и 29 декември по делничен график. Нощен транспорт ще осигуряват и трамваи номера 5, 7, 8, 12, 18, 20, 22 и тролеи 1, 2, 4, 9. През нощта на Нова година ще се организира нощно движение на автобуси по линии 11, 83, 102. На режим нощно движение ще бъдат и линиите на АТ Малашевци – 78, 85, 94, 285, 309, 310, както и линиите на АТ Дружба с номера 76, 213, 604.Трамваите и тролеите на 23 и 30 декември ще се движат по предпразнични разписания. На 1 януари трамвайни линии № 5, 6 и 20 и тролейбусни линии № 1, 2, 4, 5, 9 и 11 ще работят с намален брой коли.На 23, 24, 25, 26, 30 и 31 декември Столичен автотранспорт ЕАД ще осигури коли оперативен резерв, които при необходимост, съгласувано с главния диспечер, да извършат допълнителни курсове по маршрута на автобусни линии № 63 и 66.На 27.12.2017 г. и на 01.01.2018 г. Столичен автотранспорт ЕАД ще осигури коли оперативен резерв и при необходимост, съгласувано с главния диспечер, могат да се подадат допълнителни коли по маршрути, осигуряващи превоза на пътниците от Централна автогара и Централна ж.п. гара.Изпълнителните директори на Столичен електротранспорт ЕАД и Столичен автотранспорт ЕАД са създали необходимата организация на работа на сервизите за да се осигури пълно покритие по линии на 28.12.2017 г. и на 02.01.2018 г.За гарантиране на безаварийна работа на електротранспорта по време на празниците Трансенерго и РП ще осигури дежурни екипи за поддръжка на съоръженията, в дружествата са регламентирани със заповеди осигуряването на реда, физическата и противопожарна охрана и дежурства по време на празниците. ", "date": "2017.12.22", "title": "Нощен транспорт в София на Нова година"}
{"url": "https://offnews.bg/obshtestvo/mon-promeni-reglamenta-za-matematicheski-sastezania-sled-publikatcia-n-671702.html", "text": "Министерството на образованието и науката промени регламента за провеждането на Пролетните математически състезания догодина (за V-VIII клас), след като родители изразиха недоволството си и след  по проблема. А основният беше, че част децата бяха дискриминирани - чрез квоти за брой участващи деца по области, без да е ясно защо не може да се яви всеки желаещ. Квотите ощетяваха най-вече София (по 16 бройки за пети, шести и седми клас и 20 - за осми), където има най-много математически училища и, съответно, желаещи за се явят. Съмнителен беше и фактът, че нямаше ясно разписани обективни критерии за подбор - той щеше да се извършва от експерти, по тяхно усмотрение.На сайта на просветното министерство вече са публикувани нови правила, които изключват налагането на квоти.Регламентът предвижда предварителна регистрация на участниците - до 28 февруари 2018 г., които няма да решават задачите анонимно.Вече няма ограничение за децата - могат да участват всички ученици от пети до осми клас включително, които учат в дневна, самостоятелна или индивидуална форма в български общински, държавни и частни училища, както и в училищата към посолствата.Оценяването ще извършва национална комисия, назначена от министъра на образованието.Регламентът изисква всеки 16 ученици да бъдат придружавани от двама учители, които да се командироват от самите училища - класният ръководител и втори учител, който може да участва в проверката на писмените работи на ученици, на които не преподава.Класираните на първите три места ученици имат право на стипендия по Наредбата за условията и реда за осъществяване на закрила на деца с изявени дарби.Координирането и контролът на дейностите по провеждане на пролетните математически състезания ще се осъществяват от експерта по математика в съответното РУО и експерта от МОН.Писмените работи и материалите от състезанието ще се съхраняват от училището домакин за срок от една година, пише още в регламента.", "date": "2017.12.22", "title": "МОН промени регламента за математически състезания след публикация на OFFNews"}
{"url": "https://offnews.bg/politika/ninova-sreshtu-dogan-vot-na-nedoverie-shte-ima-mozhem-da-go-vnesem-i-671709.html", "text": "От обръщението на г-н Доган си правим три извода. Борисов се притесни от напрежението в страната, вот на недоверие за корупция и разнобоя с патриотите и помоли г-н Доган за помощ. И я получи. Доган подкрепя Борисов. Това заявява лидерът на БСП Корнелия Нинова, цитирана от пресцентъра на партията. За почетния председател на ДПС патриотите в управлението са грешка. Разбирайте в подтекст: махни ги и ние ще те подкрепим. Тоест, няма нужда от нови избори, има нужда от смяна в правителството на едните с другите. Всички да пазим стабилността. Но коя стабилност? Стабилно се закриват болници, стабилно се вдигат цени на вода и ток. Стабилно сме първенци по корупция и най-бедни в Европа, стабилно една прослойка става все по-богата, а народът все по-беден, стабилно расте броят на неграмотните деца и стабилно изчезваме като народ. Стабилно всеки месец има протести срещу това правителство, казва още Нинова. Благодаря, ние не сме съгласни! Ние искаме промяна на този модел на управление, а не просто смяна на патриотите с ДПС в правителството. Вот на недоверие ще има. Конгрес на БСП го реши, парламентарната група ще го внесе. Не сме в предишната ситуация с 38 депутати, която налагаше да търсим гласове от ДПС. Сега сме осемдесет и продължаваме напред. Очевидно оставаме единствената опозиция и алтернатива. Хората да избират. Техният глас ще реши!, завършва Нинова. ", "date": "2017.12.22", "title": "Нинова срещу Доган: Вот на недоверие ще има, можем да го внесем и без ДПС"}
{"url": "https://offnews.bg/evropa/bnb-puska-nova-dvulevka-za-predsedatelstvoto-671716.html", "text": "Българската народна банка пуска нова разменна монета с номинална стойност два лева за българското председателство на Съвета на ЕС.Как ще изглежда тя ще стане ясно на 28 декември, когато е представянето ѝ заедно с представянето на новата сребърна възпоменателна монета с частично позлатяване на тема \"Българското председателство на Съвета на Европейския съюз, 2018 г.\".Сребърните монети ще се подаряват на ВИП гостите на председателството.", "date": "2017.12.22", "title": "БНБ пуска нова двулевка за председателството"}
{"url": "https://offnews.bg/temida/prokuraturata-spriala-poveche-ot-50-kg-hrana-i-100-l-priasno-mliako-ot-671704.html", "text": "Близо 500 кг храна и повече от 100 л прясно мляко е спряла прокуратурата от детски кухни в страната.Върховна административна прокуратура (ВАП) е възложила извършването на съвместни проверки от Областните дирекции по безопасност на храните, органите на Комисията за защита на потребителя и съответните Областни дирекции на МВР, относно спазване изискванията на Закона за храните и наредбата за безопасност на храните в детски градини и училища. Направени са и проверки по закона за тютюневите изделия за предлагането на наргилета на ученици.На територията на цялата страна са проверени общо 1 838 броя обекти, които включват: обекти за раздаване на храна и бюфети тип кетъринг, обслужващи учебни заведения или разположени на територията на училищата, кухни майки, кухненски блокове, автомати за храни и напитки на територията на учебни заведения, както и търговски обекти, разположени в непосредствена близост до детски заведения и училища.За периода от 1 ноември 2017 г. до 1 декември 2017 г., в който е била осъществена междуведомствената проверка, от контролните органи, са били проверени 1838 търговски обекта. Съставени са били 176 акта за административно нарушение, както и 288 констативни протокола. Дадени са 84 броя предписания за отстраняване на установени несъответствия със законовите изисквания. Санкционирани са 14 юридически лица.За констатираните несъответствия са издадени:- 142 бр. предписания с определени срокове за отстраняването им, както и предписания за спиране реализацията на 44,2 кг храни от неживотински произход и 19 л. безалкохолни напитки;- 7 бр. актове за забрана на реализацията на 109 л. прясно мляко и 11,5 кг храни от животински произход;- 7 бр. разпореждания и протоколи за насочване за унищожаване на суровини и храни от животински произход;- 3 броя заповеди за спиране експлоатацията на обекти предлагащи негодни храни и напитки, опасни за здравето на човека.Най-често констатираните нарушения на Закона за храните и Наредба №9 от 16.09.2011 г. са били:- извършване на търговия с храни в обект без регистрация, съгласно изискванията по чл. 12 от ЗХ;- предлагане на имитиращи продукти неотговарящи на изискванията за безопасност на храните по чл.16а ал.1 от ЗХ;- несъответствие на сграден фонд и оборудване с хигиенните изисквания на Наредба № 1/2016 г. , на ЗХ и спазване на изискванията на Наредба № 9/2011 г. при прием на храни и суровини;- предлагане на продукти с изтекъл срок на годност;- неизпълнение на предписания от предишни проверки относно спазване на асортимент на храни, съответстващ на изискванията на Наредба № 9/2011г.;- откриване на съдържание в предлаганите храни на палмово масло, заместител на какаовото масло, стабилизатори, изкуствени оцветители и ароматизатори, кофеин , неотговарящи на изискванията за безопасност и качество на храните в детските заведения и училища съгл. чл.2 от Наредба № 9/2011 г.;- използване на имитиращ продукт вместо българско краве бяло саламурено сирене;- в част от обектите е установено неспазване на температурните режими на храни, изискващи контролирана температура за съхранение;- продуктите , предлагани в обектите, без маркировка - етикет с данни за място на произход, име на производител или име на опаковчик, съобразно на изискванията на чл.28, ал.1 от Наредба № 9;- неправилно съхранение на храните съгласно указанията на производителите;- консервирани продукти от зеленчуци, които не отговарят на чл.33, ал.1 от Наредба № 9;- хигиената в голяма част от обектите не съответства на чл.2 от Наредба №1/2016г. за хигиена на храните;Най-често констатираните нарушения на Закона за тютюна, тютюневите и свързаните с тях изделия и Закона за здравето са били :- предлагане на цигари и тютюневи изделия , включително наргилета, на ученици, без проверка от търговците в уверение на това , че лицето е навършило 18 години;- нарушение на забрана за тютюнопушене в заведения, което се допуска от управителите в късните часове на денонощието;- липса на обявяване на цените на тютюневи изделия и по подходящ за възприемане начин.Най-много нарушения са констатирани в района на гр.София и областта, където са били и най всеобхватни извършваните проверки от контролните органи , за тези нарушения са съставени 78 бр. АУАН, като са проверени 479 обекта. За района на София са издадени 11 бр. АУАН за тютюнoпушене по ЗТТИИ. На следващо място е Варна с 245 проверени обекта и общо 63 бр. акта и предписания за констатирани нарушения , последвано от Пловдив със 163 проверени обекта и общо 27 бр. акта и предписания за констатирани нарушения, и Шумен със 115 проверени обекта и 24 бр. акта и предписания за констатирани нарушения.При проверката не са били установени случаи на предлагане на храни, съдържащи опасни за здравето съставки, психотропни вещества или химически замърсители от околната среда.", "date": "2017.12.22", "title": "Прокуратурата спряла повече от 50 кг храна и 100 л прясно мляко от детски кухни"}
{"url": "https://offnews.bg/obshtestvo/shejnovo-s-daritelska-kampania-za-rehabilitatcia-na-nedonoseni-det-671496.html", "text": "Кампания на Райфайзен банк набира средства за рехабилитация на недоносени деца, родени в АГ болница \"Шейново\". Често децата, родени преждевременно и преживели месеци в интензивните отделения, се нуждаят от упорита и дълга рехабилитация, кинезитерапия и възстановителни процедури, за да се развият и укрепнат.За съжаление, степента на уврежданията в някои случаи е сериозна и води до тежка инвалидизация, въпреки положените усилия на лекарите.Финансовата подкрепа за рехабилитация е голяма помощ за родителите, които освен с шока от проблемното раждане и оцеляване на децата, се налага да се справят и с грижите за дете с увреждания, като детска церебрална парализа и ретинопатия.Необходими са много време, средства и съдействие на различни специалисти, което може да бъде непосилно за семействата. \"За да има успех една такава терапия, е много важно тя да се започне навреме, когато се регистрира изоставане в развитието, и да не се прекъсва. Диагнозата детска церебрална парализа се поставя на по-късен етап. Невинаги родителите имат финансовата възможност да плащат за всички процедури, тъй като НЗОК покрива само една седмица, а и понякога се налага изчакване за час при тесен специалист\", обясни пред OFFNews неонатологът д-р Иванка Янкова. \"Иска ни се да помогнем на тези деца, защото те са много изстрадали - те и родителите им, а целта ни е да се осигури достъп до рехабилитация и те да имат максимално добро бъдеще\", допълни тя. Недоносените деца в България се увеличават и една от причините е, че все повече недоносени деца са спасявани след раждането им, така че и все повече деца се нуждаят от специални грижи. \"Много индивидуално е от колко рехабилитация се нуждае всяко дете в зависимост от състоянието му, но често се налага рехабилитация в продължение на месеци. Важно е тази терапия да бъде непрекъсната и затова родителите да могат да правят упражненията вкъщи, дори и да не са толкова ефективни, колкото би било при терапевт, важно е да има постоянство\", каза още д-р Янкова. \"Терапията се прави в центрове, в които специалистите са обучени да се занимават с такава патология. Резултатът обаче зависи много от състоянието на детето. Колкото по-увредено е то, толкова по-продължително време са налага терапия и резултатът невинаги е здраво дете. Важен е напредъкът от изходното състояние на детето. Понякога за едно дете, което не може да се движи, е успех дори това да може само да се придвижва в пространството, да няма нужда от инвалиден стол\", допълни неонатологът. \"Повечето кампании са фокусирани в болниците, но за да има непрекъснатост на лечението, е много важно какво се случва и след изписването. За нас е важно децата да се възстановят напълно и да разгърнат максималния си потенциал, защото това е инвестиция в бъдещето. От това какви деца имаме днес зависи какво ще бъде обществото след време\", категорична е д-р Янкова.Целта е и да има все по-малко деца, които се нуждаят от рехабилитация, затова ако събраната сума е по-голяма, остатъкът ще отиде за закупуване на специални сензори, позволяващи обдишването на децата да става по по-щадящ начин. \"Сензорът регистрира промените в състоянието на бебето и подава кислород и налягане в зависимост от него. Така обдишването е много по-щадящо и безопасно. Методът НАВА е нов за България и позволява бебето да остане на апаратна вентилация за по-кратко, което намалява риска от инфекция и травмата на белия дроб. Един такъв сензор струва около 350 лева и може да се използва само в рамките на три-четири дни\", обясни д-р Янкова. От болницата уточниха, че дарените средства ще постъпват по отделна сметка. Родителите няма да получават пари на ръка, а средствата ще се превеждат директно на центъра, където ще се провежда рехабилитацията за всяко дете.Няма да се налага и родителите да кандидатстват за финансиране на рехабилитацията. \"Това са наши деца и ние знаем какво е състоянието им, следим го от първия ден и в развитие. Когато видим отклонение, сами насочваме родителите към детски невролог или рефхабилитатор\", уточни д-р Янкова.Една от целите на дарителската кампания на Райфайзен банк е служителите на банката да се ангажират с различни каузи, като за всяко дарение на служител банката добавя по до 100 лева за съответната кауза. Кампанията приключва на 30 септември 2018 г. Всеки, който има желание да помогне за рехабилитацията на недоносени деца, може да направи това чрез SMS с текст DMS START на кратък номер 17 777 за всички мобилни оператори. За абонати по договор с Telenor, Vivacom и Mtel цената на 1 SMS е 1 лв., а за потребители на предплатени услуги на мобилните оператори - 1,20 лв. с ДДС.Дарение може да се направи и чрез банкова сметка: Получател/Титуляр: САГБАЛ ШЕЙНОВОIBAN: BG27SOMB91301027523102BIC: SOMBBGSFПри банка: Общинска банкаОснование за плащане: Избери, за да помогнеш", "date": "2017.12.22", "title": "''Шейново'' с дарителска кампания за рехабилитация на недоносени деца"}
{"url": "https://offnews.bg/politika/v-dps-ima-umni-hora-koito-misliat-pravilno-smiata-karakachanov-671714.html", "text": "В ДПС има умни хора, които мислят правилно. Така вицепремиерът Красимир Каракачанов коментира мнението на почетния председател на ДПС Ахмед Доган.Фактът, че почетният лидер на ДПС декларира, че това правителство няма алтернатива, това показва, че все пак и в тази партия, която най-крайно ни критикува, има хора, и то умни хора, които мислят правилно. Истината е, че наистина няма алтернатива. И тук въпросът не е само за Европредседателството, заяви вицепремиерът, цитиран от БНР.„Обединени патриоти\" не са обсъждали вариант за излизане от правителството, заяви още вицепремиерът Красимир Каракачанов.Подобна позиция заяви по-рано днес и зам.-председателят на ГЕРБ Цветан Цветанов. Речта на Ахмед Доган се различава от позицията на неговата партия, но Доган е прав – това е национално отговорно говорене, каза пред bTV шефът на парламентарната група на ГЕРБ. „Ако вотът на недоверие към кабинета „Борисов 3“ мине, няма партия от опозицията, която да поеме политическата отговорност за управление на страната”, заяви Ахмед Доган в реч пред партийния актив вчера.Според лидера на БСП  Доган е изразил подкрепа за Борисов, след като премиерът си я поискал от него:\"От обръщението на г-н Доган си правим три извода. Борисов се притесни от напрежението в страната, вот на недоверие за корупция и разнобоя с патриотите и помоли г-н Доган за помощ. И я получи. Доган подкрепя Борисов\", каза Нинова.", "date": "2017.12.22", "title": "В ДПС има умни хора, които мислят правилно, смята Каракачанов"}
{"url": "https://offnews.bg/kakvi-sa-pravata-ni-kato-potrebiteli/kakvo-da-pravim-ako-bankomatat-ne-pusne-pari-no-otchete-transaktcia-671712.html", "text": "Какво да правим, ако при теглене от банкомат, машината не ни даде пари, но, за сметка на това, отчете трансакция? Или пък ако стане грешка при разплащане с карта в магазина?Съвети какво да предприемем даде Комисията за защита на потребителите (КЗП) в навечерието на празниците, когато банковите клонове ще бъдат затворени.В случай на неуспешен опит за теглене от АТМ устройство, но отчетени и неотменени трансакции, както и при установено неправомерно източване на средства от сметката съществуват механизми за възстановяване на сумите.Ако на екрана на банкомата се появи надпис, че трансакцията е неуспешна и не може да бъде извършена в момента, а парите са отчетени като изтеглени, веднага се обадете в кол центъра на банката, която е издала картата ви. В случай, че не успеете да се свържете, в първия работен ден посетете най-близкия клон на банката и подайте възражение. В 14-дневен срок следва да получите отговор. Ако не ви удовлетворява, можете да се обърнете за съдействие към функциониращата към КЗП Помирителна комисия за платежни спорове.При тегленето по време на празници има по-голям риск и от кражби, тъй като се ползват външни банкомати. Точно в такива периоди е най-вероятно да бъдат поставени скимиращи устройства, които могат да копират данните от картата Ви и да откраднат пин кода. Това са и едни от най-честите измами с пластики, според специалисти.От КЗП напомнят на гражданите да бъдат внимателни и да съблюдават всички правила за финансовата си сигурност, както при трансакции на суми от терминални устройства АТМ и ПОС, така и при загуба или кражба на картата.По данни на БНБ у нас има близо 6000 банкомата, а по празниците в тях ще има стотици хиляди лева.", "date": "2017.12.22", "title": "Какво да правим, ако банкоматът не пусне пари, но отчете трансакция"}
{"url": "https://offnews.bg/temida/arestuvaha-66-godishen-uchitel-za-bludstvo-s-maloletna-v-kazanlak-671710.html", "text": "Учител в гимназия в Казанлък е арестуван за блудство с малолетна ученичка.66-годишният мъж е задържан за 72 часа. Повдигнато му е обвинение за това, че като надзорник на 13-годишното дете е използвал властта си и е извършил блудствени действия с него.Предстои разглеждане от съда на искане за определяне на мярка за неотклонение „задържане под стража“ спрямо негоРайонна прокуратура - Казанлък е повдигнала обвинения по досъдебно производство, образувано на 20 декември 2017 г. Според държавното обвинение на 13 декември мъжът е извършил действие с цел възбуждане или удовлетворяване на полово желание без съвкупление по отношение на 13-годишно момиче, съобщават от Апелативна прокуратура в Пловдив.До момента са извършени разпити на свидетели пред съдия и в присъствието на инспектор от Детска педагогическа стая, изготвена е техническа експертиза, приобщени са писмени и веществени доказателства и е повдигнато обвинение.Предстои установяване на цялостната дейност по извършване на престъпление против половата неприкосновеност.Районна прокуратура – Казанлък счита, че се касае за висока степен на обществена опасност на деянието и на извършителя му, който е извършил престъплението, възползвайки се от положението на надзор спрямо малолетното лице.Аргументите на представителя на Районна прокуратура-Казанлък за законосъобразност на мярка за неотклонение „задържане под стража“ е, че следва да се осуети възможност за въздействие от страна на обвиняемото лице спрямо пострадалата и свидетели на престъплението, уточняват от прокуратурата.", "date": "2017.12.22", "title": "Арестуваха 66-годишен учител за блудство с малолетна в Казанлък"}
{"url": "https://offnews.bg/112/otkrit-e-dzhipat-ot-kojto-veroiatno-sa-streliali-po-danachnia-v-sofia-671720.html", "text": "Открит е джипът, от който вероятно е стреляно срещу 43-годишният данъчен служител Иво Стаменов преди дни в центъра на София, съобщава БНР.Превозното средство е намерено днес преди обед в столичния квартал \"Хаджи Димитър\".В момента на мястото има засилено полицейско присъствие.Извършва се оглед.След стрелбата състоянието на 43-годишния Ивайло Стаменов остава беше критично. Той претърпя операции във ВМА. Стаменов беше нападнат на ул. „Дунав” в джипа му, докато шофира към работното си място. Неизвестният нападател стрелял няколко пъти и изчезнал незабелязан от никого.От полицията обявиха, че работят по няколко основни версии – за покушение, свързано с работата на Стаменов или личен мотив.Мъжът не е споделял да е получавал заплахи. От НАП запазиха мълчание.", "date": "2017.12.22", "title": "Открит е джипът, от който вероятно са стреляли по данъчния в София"}
{"url": "https://offnews.bg/obshtestvo/den-na-traur-v-momchilgrad-v-pamet-na-na-7-godishnata-damla-671678.html", "text": "Общината в Момчилград обяви ден на траур за днес в памет на 7-годишната Дамла. Местната управа призова за съпричастност с мъката на близките на детето. Отменени са всички общоградски и публични прояви за предстоящите празници.„Убийството потресе всички жители на общината, нека бъдем съпричастни с болката и мъката на близките на детето”, посочват от Общината.По-рано тази седмица заради трагичния случай бяха отменени всички общоградски и публични празненства за предстоящите празненства.Убиецът на момченцето е братовчедът на Дамла - Мехмед, на 25 години.Майката на Дамла дала в събота 50 лева назаем на племенника си, а той часове по-късно той влязъл в апартамента в блок „Слава“ в центъра на Момчилград да търси още пари. В този момент, призори в неделя – 17 декември, обаче от шума се събудила 7-годишната му братовчедка. Мехмед удушил Дамла, а после облепил главата ѝ с тиксо.Мехмед е обвинен за убийство, извършено по особено мъчителен за жертвата начин. Ако бъде признат за виновен, той може да получи наказание лишаване от свобода от 15 до 20 години, доживотен затвор или доживотен затвори без замяна.", "date": "2017.12.22", "title": "Ден на траур в Момчилград в памет на на 7-годишната Дамла"}
{"url": "https://offnews.bg/zdrave/meditci-ot-bolnitcata-v-lovech-zaplashiha-s-ostavki-ako-do-obiad-ne-p-671679.html", "text": "Ако до обед работещите в болницата в Ловеч не получат заплати, ще подадат оставки, съобщава БНР.От НЗОК съобщиха снощи, че са превели на болницата около 234 500 лева, с които ще бъдат изплатени заплатите за октомври, въпреки че медиците не са получили възнагражденията си и за септември.От НЗОК съобщиха още, че е постигнато споразумение със седем кредитори на болницата за намаляване размера на запорите и тяхното разсрочване. Директорът д-р Анка Георгиева увери, че днес колективна оставка няма да има, въпреки че работещите в лечебното заведение са категорични, че ако не получат заплатите си, спират работа:Все още не е решен и проблемът с лекарствата, а пациентите са принудени сами да си ги купуват.", "date": "2017.12.22", "title": "Медици от болницата в Ловеч заплашиха с оставки, ако до обяд не получат заплати"}
{"url": "https://offnews.bg/obshtestvo/zapochva-prodazhbata-na-novite-vinetki-za-2018-g-671676.html", "text": "Започва продажбата на новите винетки за 2018 г.Валидността на стикера няма да важи както досега за календарната година, а от датата на закупуване. Ако я вземете на 2 януари за 12 месеца, тя ще важи до 2 януари 2019 г. В момента валидността на годишната винетка е до 31 януари независимо от това кога е закупена. Цените им остават без промяна като 2018 г. ще е последната година, в която се ползват хартиени стикери.От регионалното министерство разчитат, че с изграждането и въвеждането на тол системата от 2019 г. ще се премине изцяло към електронно таксуване. Цената на най-масово продаваните винетки за леки автомобили е 97 лв. за година, 30 лв. за месец и 15 - седмична. Въвежда се и тримесечна винетка на цена 54 лв.", "date": "2017.12.22", "title": "Започва продажбата на новите винетки за 2018 г."}
{"url": "https://offnews.bg/politika/ninova-da-badem-saprichastni-s-bolkata-na-horata-i-da-im-pomognem-671705.html", "text": "Традиционно идваме и помагаме на дом за сираци „Св. Николай“ на отец Иван в Нови Хан, не само по празниците.Това заяви председателят на БСП Корнелия Нинова. Тя обясни, че ПГ на „БСП за България“ е направила дарение на стойност 5000 лв, както и коледни подаръци за всички деца.„Хубаво е преди празници да бъдем съпричастни и всеки, които има възможност, да помогне на някой слаб или човек в нужда. Да бъдем солидарни към болката на тези, които са сами“, каза още Нинова. Тя е на мнение, че би било хубаво това да се прави и през цялата година и подчерта, че депутатите от „БСП за България“ от София-област често идват тук и помагат. „За празниците искам да пожелая на всички да бъдат здрави, да имат сили, да имат вяра, че следваща година ще е по-добра и да бъдат обичани“, каза още Корнелия Нинова след срещата с отец Иван.Отец Иван благодари за направеното дарение и подкрепата.", "date": "2017.12.22", "title": "Нинова: Да бъдем съпричастни с болката на хората и да им помогнем"}
{"url": "https://offnews.bg/112/mazh-zagina-sled-padane-ot-7-etazh-na-blok-v-blagoevgrad-671680.html", "text": "33-годишен мъж загина на място, след като падна от 7-я етаж на жилищен блок в жк. \"Еленово\" в Благоевград, съобщава БГНЕС.Сигналът за инцидента е подаден в 18.40 ч. в четвъртък вечер.Смъртта на младия мъж, който е паднал на тротоара пред входа на блока, е констатирана от лекарски екип, най-вероятно става дума за самоубийство. Всеки момент ще започне оглед на местопроизшествието от следователи на Второ РУП.Загиналият не е имал психични проблеми, но бил затворен по характер. ", "date": "2017.12.22", "title": "Мъж загина след падане от 7 етаж на блок в Благоевград"}
{"url": "https://offnews.bg/sviat/separatistite-otnovo-sa-mnozinstvo-v-parlamenta-na-katalunia-671677.html", "text": "Трите сепаратистки партии в Каталуния са на път да си възвърнат абсолютното мнозинство в регионалния парламент след проведените регионални предсрочни избори. Въпреки че първа политическа сила в новия парламент е партия \"Гражданите\", която се бори за запазване на целостта на Испания, мнозинство в него ще имат симпатизантите на отделянето на Каталуния от Испания.Либералната партия, предвождана от Инес Аримадас, получава 36 места в 135-местния каталунски парламент, показват официални резултати от обработването на данните от 87,2 процента от изборните секции.Листата \"Заедно за Каталуния\" на сваления от власт каталунски ръководител Карлес Пучдемон получава 34 места, а Републиканската левица на Каталуния на неговия бивш заместник Ориол Жункерас, който бе вкаран в затвора, получава 32 места. Заедно с антикапиталистическата партия Кандидатура за народно единство (4 места), трите сепаратистки партии ще разполагат с общо 70 депутати, което им гарантира отново абсолютно мнозинство в регионалния парламент.\"Каталунците, които не желаят отцепване на областта им от Испания, показаха, че са по-многобройни и че сепаратистите \"вече не могат да говорят от името на цяла Каталуния\", заяви водачката на листата на борещата се за запазване на целостта на Испания партия \"Гражданите\" Инес Аримадас. Нейната партия, създадена през 2006 г. именно с цел да се бори срещу националистите в Каталуния, стана първа политическа сила в парламента след вчерашните избори с 37 места. Досега тя разполагаше с 25 депутати. Каталунският изборен закон гарантира по-голяма относителна тежест на гласовете в по-малките населени места, където сепаратистите имат силна подкрепа. По тази причина трите сепаратистки партии са с по-малък процент от гласовете, но получават абсолютно мнозинство в регионалния парламент като брой места (70 от 135).", "date": "2017.12.22", "title": "Сепаратистите отново са мнозинство в парламента на Каталуния"}
{"url": "https://offnews.bg/obshtestvo/ima-natisk-za-priem-na-detca-v-gradinite-chrez-sms-i-tvardi-uvolnena-671682.html", "text": "Има натиск чрез есемеси, обаждания и листчета кои деца да бъдат приети „по втория начин”, който идва от дирекция „Образование” в Столичната община и от районните кметове. Това обяви пред bTV  на 164 ОДЗ „Зорница“ в кв. „Горна баня” Мариана Иванова.Тя е получила заповедта за уволнение на 20 декември. Мотивите са, че има нерегламентиран прием на 24 деца.Иванова уточни, че тези 24 деца са приети за четири години. Този прием става чрез документи за хронично заболяване или за специални образователни потребности след обаждане или есемес от началници в Столичната община.Директорката е получавала есемеси от районния кмет на „Овча купел” Христина Семерджиева. По думите й натиск упражнява и директорката на отдел „Образование” Мария Минчева – обикновено чрез експерта Ирен Николова.Уволнената директорка е готова да есемесите като доказателство и е смята, че на подобен натиск са подложени директорите на всички общински градини в София. Тя е категорична, че пари не е взимала. Чувала е, че родители са плащали по 3000 до 5000 лв. на по-високо ниво, но признава, че няма доказателства.ОДЗ „Зорница” е единствената детска градина с яслена група в „Горна баня”. Иванова е искала разширяване на градината и откриване на нови групи, но общината не е съдействала това да се случи.Учителите в градината и родители на деца, които посещават или са посещавали ОДЗ „Зорница“ застават зад уволнената директорка.Тези твърдения не са верни, чували сме ги и преди от Мариана Иванова, обяви зам.-кметът на Столичната община по култура и образование Тодор Чобанов. Той е категоричен, че тя не му е показвала есемеси. Ако наш служител има информация за натиск, е длъжен да дойде и да съобщи, каза още Чобанов.", "date": "2017.12.22", "title": "Има натиск за прием на деца в градините чрез смс-и, твърди уволнена директорка"}
{"url": "https://offnews.bg/futbol/shte-ima-treti-kandidat-za-shef-na-bfs-671688.html", "text": "Ще има трети кандидат за президент на БФС освен настоящия шеф Борислав Михайлов и бившият национален селекционер Любослав Пенев, твърди “Тема Спорт”. Той ще обяви кандидатурата си малко преди крайния срок за внасяне на документите, който е 1 януари.Става въпрос за фигура, която е достатъчно близка и с Левски, и с ЦСКА, а също така и с Любослав Пенев.Не е ясно дали това няма да е стратегически ход на опозицията, възможно е някой да се оттегли в полза на друг или да призове неговите симпатизанти за подкрепа на другия.Новият кандидат вече има около себе си проверени хора, които да бъдат част от екипа му. Сред тях са както футболни деятели, така и специалисти по маркетинг и спорта, юристи и трима бивши рефери, най-авторитетният от които е гласен да оглави Съдийската комисия.“България се нуждае от коренна промяна. Ситуацията през последните 12 години е катастрофална”, каза в интервю за “Ройтерс” Любо Пенев.", "date": "2017.12.22", "title": "Ще има трети кандидат за шеф на БФС"}
{"url": "https://offnews.bg/sviat/dve-treti-ot-rusnatcite-si-viarvat-che-sa-bogoizbran-narod-671683.html", "text": "Великодържавните настроения в Русия са достигнали исторически максимум, пише вестник \"Ведомости\", като се позовава на резултатите от анкета на независимия Център Левада. Броят на руснаците, убедени, че руският народ има особено значение в света, е най-високият, откакто се правят изследвания на общественото мнение - 64 процента от анкетираните. Едва 32 процента са на мнение, че руснаците са като всеки друг народ.За сравнение през 1992 г. за особената роля на руснаците в световната история говореха само 13 процента, отбелязва \"Ведомости\".Максимум е достигнал и делът на руските граждани, които смятат, че Русия е велика държава - 72 процента (преди година те са били 64 процента).Социоложката Карина Пипия от Центъра Левада обяснява тези резултати с \"ехото от посткримската мобилизация\".По думите й ръстът на великодържавническите настроения може да се разглежда като реакция на \"несправедливата антируска политика на страните от Запада, която консолидира общественото мнение срещу враговете през последните три години\".Пипия нарича новата тенденция \"защитен национализъм\", предаде БТА.", "date": "2017.12.22", "title": "Две трети от руснаците си вярват, че са богоизбран народ"}
{"url": "https://offnews.bg/zdrave/v-pirogov-spasiha-dve-bebeta-s-anomalii-671689.html", "text": "Екипът на д-р Цветко Георгиев спаси живота на 2 бебета с вродени редки аномалии.И двете момиченца са родени с рядко срещана аномалия, при която, още докато са в утробата, част от червата им некротизират и загиват, което води до оформянето на кистична туморна формация, сраснала с останалите коремни органи. Тя е изпълнена с чревносъсдържимо и некротични тъкани. Тази формация не дава възможност на бебетата да се хранят, което пряко застрашава живота им.Докато са на няколко дни момичетата са преведени в уникалното за България Отделение на новороденото и вродените аномалии в „Пирогов\". Завеждащият звеното д-р Цветко Георгиев и екипът му извършват продължителни животоспасяващи операции. Следват нови, продължаващи лечението многоетапни операции. Сега двете бебета могат да се хранят самостоятелно и имат шанс за пълноценен живот.Основният принос за възможността да посрещнат първата си Коледа е на екипите на завеждащия Отделението на новороденото и вродените аномалии д-р Цветко Георгиев и на завеждащия Отделението по детска реанимация д-р Христо Пседерски.Подобна патология се среща изключително рядко, както в световен мащаб, така и у нас, споделя д-р Герогиев. За целия си професионален път лекарят е срещал около 15 подобни случая.Бащата на момиченцето сподели, че предстои най-хубавата Коледа в живота им, а майката си пожела занапред всичките празници да са прекрасни, посочиха от \"Пирогов\".", "date": "2017.12.22", "title": "В Пирогов спасиха две бебета с аномалии"}
{"url": "https://offnews.bg/evropa/i-ungaria-sreshtu-es-shte-blokira-vsiaka-nakazatelna-protcedura-sres-671690.html", "text": "И Унгария се обърна срещу Европейския съюз, като обяви, че ще блокира всякакви действия на общността за отнемане правото на глас на Полша, предаде Ройтерс.Унгарският премиер Виктор Орбан обяви, че ще действа така, защото Полша е жизненоважен член на групата на централноевропейските държави.На 20 декември Европейската комисия предложи на Съвета на ЕС и на Европарламента Полша да бъде лишена от правото си на глас при обсъждането и приемането на общностните решения заради несъгласие със съдебната ѝ реформа. Зам.-председателят на ЕК Франс Тимерманс обяви, че предложението се налага заради \"постоянно неспазване на правилата на ЕС\" от Полша, особено с приетите промени в законодателството, свързано с дейността на съдебната власт.В защитата си към Полша Орбан заяви, че критиките на Брюксел към съдебната ѝ реформа са несправедливи и пристрастни. Унгария няма да подкрепи никакъв опит за засдействане на член 7 от договора на ЕС, който води до налагане на санкции, подчерта той и допълни, че е безсмислено да се започват процедури срещу Полша, защото Унгария ще реагира и ще издигне \"непреодолимо препятствие\" по този път. ", "date": "2017.12.22", "title": "И Унгария срещу ЕС - ще блокира всяка наказателна процедура срещу Полша"}
{"url": "https://offnews.bg/sviat/moshtna-eksplozia-v-atina-bombata-e-za-apelativnia-sad-671684.html", "text": "Апелативният съд в Атина е бил разтърсен от мощна бомбена експлозия снощи, съобщават гръцките медии.Взривът е хвърлил в шок жителите на гръцката столица, тъй като тътенът от него се е чул на много голямо разстояние.До момента няма данни за пострадали и ранени. Преди експлозията е имало обаждане по телефона и районът е бил отцепен от полицията.Неизвестен се обадил по телефона в 2.50 ч. в редакцията на \"Вестника на редакторите\" и в сайта на изданието \"Зунгла\" и е казал, че до 40 минути ще избухне бомба в Апелативния съд. На място са пристигнали специалисти по обезвреждане на взривни устройства, които събират данни, за да установят вида на бомбата и да открият нападателите.Властите смятат, че става дума за терористичен акт. Пред телевизия Скай представител на полицията е потвърдил, че взривът е нанесъл сериозни щети на сградата на съда и на сгради в близост до него.", "date": "2017.12.22", "title": "Мощна експлозия в Атина - бомбата е за Апелативния съд"}
{"url": "https://offnews.bg/izvan-terena/izgavriha-se-s-logoto-na-macha-za-shahmatnata-korona-671693.html", "text": "Съоснователите на популярния шахматен сайт chess.com се изгавриха жестоко с логото за двубоя за световната титла, който ще се проведе в Лондон през ноември 2018 година.Графичният знак за мача беше представен на 20 декември и стана много популярен заради приликите с илюстрациите в индийската книга за любовта \"Камасутра\".Дизайнът е дело на руснаците от бюро \"Щука\", които защитиха творбата си. В забавно видео, публикувано в сайта Youtube, двамата зевзеци играят шах така, както е показано на картинката от логото. След няколко минути упорита борба единият признава поражението си.Мачът за шахматната корона ще противопостави настоящият шампион Магнус Карлсен от Норвегия и претендент, който ще бъде определен след турнир през март догодина.", "date": "2017.12.22", "title": "Изгавриха се с логото на мача за шахматната корона"}
{"url": "https://offnews.bg/obshtestvo/pusnaha-parnoto-v-tcentara-i-lozenetc-20-hiliadi-oshte-mraznat-671695.html", "text": "Аварията на главен топлопровод в карето между столичните улици “Граф. Игнатиев”,“Патриарх Евтимий”, “Фритьоф Нансен” и \"Христо и Евлоги Георгиеви”, както и долната част на кв. “Лозенец”, е отстранена и топлоподаването е възстановено, съобщиха от Топлофикация София.Без парно и топла вода от снощи са  “Красно село”, “Бели брези”, “Гоце Делчев”, “Стрелбище” и “Мотописта\", както и част от \"Борово\". Над 20 хиляди са засегнатите абонати. Причината за аварията е нов пробив на тръбата, заради която южните столични квартали бяха на студено преди 10 дни.", "date": "2017.12.22", "title": "Пуснаха парното в центъра и Лозенец, 20 хиляди още мръзнат"}
{"url": "https://offnews.bg/obshtestvo/dnes-bez-tezhki-kamioni-po-natovarenite-patishta-671629.html", "text": "Днес, от 16 ч. до 20 ч. ще бъде ограничено движението на камионите над 12 тона по автомагистралите и най-натоваренитe пътища, съобщиха от Агенция \"Пътна инфраструктура\".Целта е повишаване на безопасността при пътуване и увеличаване на пропускателната способност на инфраструктурата. Шофьорите трябва да тръгват на път с автомобили подготвени за зимни условия, да карат внимателно и със съобразена скорост, да не предприемат резки маневри и да спазват въведените ограничения, пътната сигнализация и указанията на „Пътна полиция“, която следи и предприема необходимите действия за организацията на движението.Ограничено ще е преминаването на камионите над 12 тона по следните участъци от републиканската мрежа:автомагистралите;По същите направления тежкотоварните камиони ще бъдат спрени и в последния почивен ден - 27 декември, от 14 ч. до 20 ч.Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).За улеснение на трафика през Владая и повишаване на пътната безопасност има две ленти за излизащите от София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“.На 27 декември (сряда) от 10 ч. до 20 ч. в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.Карта с временната организация на движението по участъците от републиканската пътна мрежа в празничните дни през 2017 г. в приложения линк - ", "date": "2017.12.22", "title": "Днес без тежки камиони по натоварените пътища"}
{"url": "https://offnews.bg/obshtestvo/samo-na-dve-mesta-niama-da-ima-voda-dnes-v-sofia-671649.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Реконструкция на уличен водопровод на ул. „Искър“, вилна зона „Мало Бучино“, се налага спиране на водоподаването от 9:00 до 16:00 часа на вилна зона „Симоница“ и вилна зона „Пладнище“.Заради реконструкция на уличен водопровод на ул. „Георги Георгиев - Гец“, вилна зона „Киноцентъра“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на ул. „Георги Георгиев - Гец“ от ул. „Георги Парцалев“ до ул. „Боянска“, ул. „Боянска“ №19.", "date": "2017.12.22", "title": "Само на две места няма да има вода днес в София"}
{"url": "https://offnews.bg/112/razbiha-narkolaboratoria-dokato-proizvezhdala-tabletki-video-671694.html", "text": "Полицията разби нарколаборатория във Велико Търново докато в нея са произвеждани таблетки.Операцията е проведена на 20 декември от ГДБОП, под наблюдението на прокуратурата.В хода на операцията в къща в с. Осенарите, където се помещавала лаборатория за производство на амфетамин, са задържани двама мъже - М.М. /48г./ от Велико Търново, криминално проявен и осъждан за извършени кражби и отвличане, и И.С. /50г./ от Петрич - криминално проявен за участие в организирана престъпна група и за разпространение на наркотици, за което е и осъждан.На адреса са открити и иззети: таблетираща машина в процес на производство на таблетки; 10 найлонови плика, съдържащи бледо жълти таблетки с лого на каптагон, с приблизително общо тегло около 20 кг, които при тестване реагирали на амфетамин; прекурсори; помощни вещества за таблетиране, разпилени по пода таблетки; около 10 кг амфетамин-субстанция, подготвен за таблетиране; мобилни телефони и други.По предварителни данни, наркотикът е бил предназначен за износ за страна от Близкия Изток.След изтичане на 24 – часовите мерки за задържане, на двамата мъже са повдигнати обвинения за престъпление по чл.354 А и В от НК. С прокурорско постановление мярката им за задържане е удължена за 72 часа.Работата по образуваното досъдебно производство продължава под ръководството на прокуратурата.", "date": "2017.12.22", "title": "Разбиха нарколаборатория, докато произвеждала таблетки (видео)"}
{"url": "https://offnews.bg/obshtestvo/poliarnitcite-na-hristo-pimpirev-veche-sa-na-antarktida-671673.html", "text": "След шест дневно очакване в най-южния чилийски град Пунта Аренас на прозорец хубаво време, групата на проф. Христо Пимпирев достигна Антарктида.Бразилският военен самолет Херкулес С130 кацна на макадамовата писта на о-в Кинг Джордж и българските антарктици очакват днес или утре малкото ветроходно корабче ”Аустралис” да ги отведе на базата ни „Св. Климент Охридски” на о-в Ливингстън.Там те ще се присъединят към останалите българи, които са раззимили и подготвили базата за работа през настоящия астрален сезон.", "date": "2017.12.22", "title": "Полярниците на Христо Пимпирев вече са на Антарктида"}
{"url": "https://offnews.bg/politika/noviat-rezonans-ot-saraite-dogan-dari-zhivot-na-kabineta-borisov-3-671675.html", "text": "\"Днес Доган е много по-голям оптимист, отколкото преди две години. Той достатъчно ясно казва, че ДПС е много по-голям приятел на Борисов, отколкото \"Обединените патриоти\". Това заяви журналистът Илхан Андай пред Нова телевизия по повод обръщението на лидера на ДПС Ахмед Доган към партийния актив от снощи.В четвъртък вечерта в сараите на почетния председател в \"Бояна\" ръководството и членове на ДПС се събраха на традиционното за края на годината тържество.В речта си Доган заявява, че няма опозиционна партия, която може да поеме отговорността за управлението на страната в този момент. Според него властта като самоцел може да вкара страната в опасна спирала на предсрочни избори. И още - че езикът на омразата и агресията разделят и противопоставят обществото и нацията и застрашават сигурността и стабилността на държавата.В изказването си Ахмед Доган намеква и за връщане в редиците на партията на отцепниците, които преди две години напуснаха ДПС. ", "date": "2017.12.22", "title": "Новият резонанс от Сараите: Доган дари живот на кабинета Борисов 3"}
{"url": "https://offnews.bg/obshtestvo/stolichna-obshtina-razdava-bezplatni-komposteri-671691.html", "text": "Столичната община стартира кампания за раздаване на безплатни домашни компостери. Всички желаещи граждани да получат безплатни контейнери за домашно компостиране, които да разположат в дворовете на къщите или кооперациите си, могат да подадат заявка за това в районната администрация до 26 януари догодина. След изтичане на срока, заявките ще бъдат обработени от СО и в началото на 2018 г. предстои закупуване и раздаване на компостерите на гражданите, съобщи Столична община. Инициативата е част от кампанията на Столична община „Компостирай вкъщи“, която цели да стимулира гражданите към намаляване на крайния битов хранителен и зелен отпадък, както и да насърчи стремежа към рециклиране на различни типове отпадъци. Заявления за участие в кампанията могат да бъдат подавани, освен от граждани, от администрациите на училища, детски градини и детски ясли.Съгласно Програмата за управление на отпадъците на Столична община 2015-2020г., през 2018 г. са планирани за закупуване около 1000 бр. домашни компостери с обем от 700 л. При ефективна редовна употреба на компостерите с биоразградими отпадъци от домакинствата, както и при три пъти годишно зареждане със зелени отпадъци /треви, храсти, клони/, очакванията са за намаляване на крайния битов отпадък на домакинствата с 550 тона/годишно.Кампанията на Столична община за предоставяне на безплатни компостери на домакинствата стартира през 2010 г., като общият брой раздадени домашни компостери до момента надвишава 8000 бр.", "date": "2017.12.22", "title": "Столична община раздава безплатни компостери"}
{"url": "https://offnews.bg/politika/plevneliev-zhelaia-ot-vse-sartce-na-bojko-borisov-da-izprevari-todor-671685.html", "text": "Бившият президент Росен Плевнелиев даде поредното си твърде любопитно интервю, разкриващо личността му по неподозиран начин за симпатизантите му. Разговорът е с журналистката Кристина Кръстева е публикуван днес във в. \"24 часа\". Ето някои от по-забележителните моменти от интервюто.Президентът (2012-2017 г.) прави любопитен коментар в отговор на въпрос дали са верни публикациите в жълти медии, че е за краткия период от началото на връзката си със синоптичката на Нова телевизия Деси Банова ѝ е направил подаръци за 300 000 - 500 000 лева.Бившият държавен глава благодари и на журналистката от в. \"24 часа\" Кристина Кръстева с интервю, което взела от него седмица преди края на мандата му. От думите му се разбира, че тогава и той, и репортерката са плакали, но именно след като прочела тези думи Деси го възприела като сродна душа.Според него сегашният президент Румен Радев тепърва трябвало да се да се доказва, а в момента изглеждал по-скоро като изразител на интересите само на русофилите и лявоориентираните хора в България. Плевнелиев посочва и че българските медии като цяло били твърде услужливи към Радев, който пък трябвало да се държи по-мъдро.Той посочва, че е в \"прекрасни отношения\" с ГЕРБ, макар да не членува в нея. За отношението ѝ към сегашния държавен глава той казва дословно:На въпрос дали с него е разговаряно да оглави т.нар. \"градска десница\", Плевнелиев казва, че е имало не един или два разговора по тази тема.След това добавя:За премиера Бойко Борисов той казва, че винаги е имал много силен, уникален политически инстинкт.След това отива и по-далеч в отговор на подадена реплика \"Той скоро ще изпревари и Тодор Живков като дни министър-председател.\"", "date": "2017.12.22", "title": "Плевнелиев: Желая от все сърце на Бойко Борисов да изпревари Тодор Живков"}
{"url": "https://offnews.bg/112/arestuvaha-trima-dushi-za-grabezh-na-25-000-leva-671692.html", "text": "Трима столичани са установени и задържани в хода на разследване на въоръжен грабеж на бюро за международни парични преводи във Велинград, извършен на 13 декември.За инцидента е подаден сигнал от бюрото чрез паник-бутон от охранителната система на обекта. Пристигналите на мястото екипи от служители на РУ-Велинград установили, че неизвестен е влязъл в офиса, заплашил с пистолет 39-годишната служителка и избягал със сумата от оборота в размер на 15000 лева и 5000 евро.Извършен е оглед, а по случая е образувано досъдебно производство. Веднага е сформиран екип от криминалисти при ОДМВР-Пазарджик и РУ-Велинград, към които се присъединиха и колегите им от сектор „Грабежи\" при отдел „Криминална полиция\" в ГДНП. В резултат на упорито денонощно разследване, проведено под наблюдението на прокуратурата, криминалистите установиха и задържаха тримата извършители на престъплението - Д.С./27г./ - криминално проявен, осъждан за кражби и грабежи, Ф.В./24г./ и А.Д./35г./, всичките от София.Според събраните данни тримата са планирали и предварително подготвяли грабежа – проследили са начина на работа на бюрото, на служителката в офиса, използвали са различни автомобили за придвижването си. При проведените процесуално – следствените действия на три адреса в столицата са открити неголямо количество суха марихуана, два газови пистолета, парична сума в евро, множество мобилни телефони и SIM карти.След задържането им в рамките на 24 часа, с постановление на Районната прокуратура във Велинград, мярката за задържане на Д.С. е удължена до 72 часа.Работата по документиране престъпната дейност на „триото\" продължава.", "date": "2017.12.22", "title": "Арестуваха трима души за грабеж на 25 000 лева"}
{"url": "https://offnews.bg/obshtestvo/politcai-izlizat-na-protest-v-denia-na-granicharia-671674.html", "text": "Синдикатите в МВР излизат на протест на граничните пунктове у нас. Основното искане на служителите е за увеличение на заплатите. Синдикатите настояват за спешни промени в сегашния закон за МВР и изработване на нов.През седмицата се  в МВР, на което синдикатите се обединиха около мнението допълнителните 55 млн. лв., които бяха отпуснати допълнително на ведомството, да бъдат разпределени сред всички служители с равна сума. Първоначалните намерения на ръководството на МВР бяха увеличението да бъде в процентно изражение и различно за отдлните категории служители.Решението на Синдикалната федерация на служителите в МВР (СФСМВР) за протести на контролно-пропускателните пунктове е свързано с днешния професионален празник на „Гранична полиция“. Местата, на които ще се събират служители на МВР, са Елхово, Варна – в близост до КПП Варна – пристанище, в Русе, в Сливен. Като говорим за гранични пунктове – „Дуранкулак“, „Илинден“, „Кулата“, „Станке Лисичково“, „Стрезимировци“. Там полицаите ще се събират преди зоната за контрол без да пречат на трафика и работата на граничните пунктове. \"Имат право – протестират. Ние слушаме внимателно и с което можем, се съобразяваме с него. За да има протести, за да има двама души отвън, това означава, че има някакъв проблем. Дали е голям, дали може да бъде решен, кога може да бъде решен – аз се стремя да ги чуя и да се опитаме с колегите ми да намерим някакво решение\", коментира през седмицата вътрешният министър Валентин Радев.Ако не се постигне разбирателство, след Нова година, когато страната ни поема Европредседателството, синдикатите в МВР не изключват протести пред НДК.", "date": "2017.12.22", "title": "Полицаи излизат на протест в деня на граничаря"}
{"url": "https://offnews.bg/sviat/raul-kastro-se-otteglia-prez-april-2018-g-671686.html", "text": "Раул Кастро се оттегля от поста си като председател на Държавния съвет и на Министерския съвет на Куба през април 2018 г., потвърди той пред парламента.\"Когато на 19 април бъде сформиран новият състав на Националното събрание на народната власт, ще завърши моят втори и последен мандат на поста държавен глава и правителствен ръководител. Куба ще има нов председател\" (на Държавния съвет), заяви Кастро, цитиран от вестник \"Хувентуд ребелде\".Първото заседание на парламента в новия му състав, на което ще бъдат избрани членовете на Държавния съвет и неговият председател, ще се състои два месеца по-късно от планираното - на 19 април. Решението за отлагането бе прието във връзка с разрушителните последици от урагана Ирма, който премина през острова през септември.Раул Кастро управлява Куба от 2008 г., когато смени на ръководния пост по-големия си брат, лидера на кубинската революция Фидел Кастро.", "date": "2017.12.22", "title": "Раул Кастро се оттегля през април 2018 г."}
{"url": "https://offnews.bg/futbol/stoichkov-uredi-transfer-na-natcional-v-sasht-671687.html", "text": "Националът от ЦСКА Антон Недялков ще продължи кариерата си в САЩ. Той беше продаден на американския Далас. Новината потвърди официалният сайт на \"червените\". В информацията се разкрива и трансферната сума от 1,5 млн. долара. Освен това, българският клуб може да получи още пари под формата на бонуси. \"Армейците\" имат и гарантиран процент от евентуална следваща продажба на левия бек. За трансфера е съдействал лично Христо Стоичков, който преди време също игра в американската Мейджър лийг.ФК Далас вече обяви трансфера на официалния си сайт и на страницата си в Twitter.Ето и пълният текст на съобщението в сайта на ЦСКА-София:", "date": "2017.12.22", "title": "Стоичков уреди трансфер на национал в САЩ"}
