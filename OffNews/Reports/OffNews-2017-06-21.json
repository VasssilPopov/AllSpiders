{"url": "https://m.offnews.bg/news/Futbol_18793/Govedo-prekasna-mach-na-Botev-Plovdiv-video_658775.html", "text": "Говедо прекъсна контролата на Ботев Пловдив с кипърския АЕЛ. Добичето нахлу на терена, явно подмамено от тучната трева на комплекса \"Царско село\" в София. Откъде се взе, след като там уж са елитни квартали, не е ясно.Феновете на Ботев реагираха с чувство за хумор.  Те започнаха да викат \"Говедо, говедо\", както често обичат да наричат един от софийските им врагове.Контролата имаше допълнителен животински  привкус. Куче нахлу на терена, докато съдиите преглеждаха мрежите. То обаче напусна бързо.Иначе носителят на Купата на България записа второ поредно поражение в подготовката преди старта на Лига Европа. Ботев отстъпи 1:3 от четвъртия в Кипър.Играчите на Николай Киров допуснаха два гола в последните десет минути, които се оказаха решаващи. Преди това Аврам бе дал аванс на гостите с хубаво попадение в 9-ата минута, но Крум Стоянов с още по-майсторско изпълнение изравни в 61-ата минута.В последните минути Микел Аруабарена (78) и Исмаил Саси (86) вкараха за АЕЛ, който спечели с 3:1.Пловдивчани загубиха и първата си проверка преди няколко дни от македонския Пелистер с 0:1. Както е известно, на 29 юни Ботев гостува на албанския Партизани в мач от първия предварителен кръг на Лига Европа.", "date": "2017-06-21", "title": " Говедо прекъсна мач на Ботев Пловдив (видео)"}
{"url": "https://m.offnews.bg/news/Sviat-_12/Britanskata-kralitca-Osnovnata-zadacha-na-kabineta-e-dobro-sporazumen_658744.html", "text": "Основната задача на правителството на премиера Тереза Мей е възможно най-доброто споразумение за Брекзит. Това обяви кралица Елизабет II в речта си пред парламента, в която представи програмата на новото правителство. Тя подчерта, че новият кабинет ще се стреми към широк консенсус за излизане на страната от ЕС. Именно Брекзит беше в центъра на речта на кралицата. Тя спомена сред приоритетите на правителството отмяната в хармонизацията на британското и европейското законодателства, нови политики за имигрантите, за международните санкции, ядрената сигурност, земеделието и др.От речта на Елизабет II стана ясно още, че правителството се е отказало от спорните мерки в областта на образованието и здравеопазването, за които консерваторите получиха критики по време на предизборната си кампания. Консервативната партия искаше здравните грижи за възрастните да бъдат финансирани с допълнителен данък върху наследството им, както и премахване на безплатните столови за учениците. Правителството планира да въведе длъжността обществен защитник, който ще представлява семейства, пострадали след злополука. Решението идва след пожара в небостъргач в Лондон, при който загинаха 79 души, а британските власти бяха остро критикувани, че не са осигурили помощ за пострадалите семейства. Правителството ще може и да се намесва в сделки за закупуване на британска инфраструктура от чужденци, които могат да застрашат националната сигурност. Кабинетът ще може да проверява и големи чуждестранни инвестиции, като целта също ще е опазване на националната сигурност, обяви кралицата. Елизабет II обяви, че правителството с нетърпение очаква посещението на испанското кралско семейство. За визита на американския президент Доналд Тръмп не беше споменато. Поканата, отправена към Тръмп, предизвика критики заради изразените от американския президент позиции за имиграцията, решението му да оттегли САЩ от Парижкото споразумение за климата и др. Дата за визитата на Тръмп все още не е обявена, но подготовката за него продължава. Речта на кралицата беше кратка, което експертите определиха като отражение на отслабените позиции на Тереза Мей след изборите, при които консерваторите загубиха мнозинство в парламента. По време на речта си кралица Елизабет II беше придружена от сина си - принц Чарлз, тъй като съпругът ѝ принц Филип е приет в болница заради инфекция. ", "date": "2017-06-21", "title": " Британската кралица: Основната задача на кабинета е добро споразумение за Брекзит"}
{"url": "https://m.offnews.bg/news/Futbol_18793/TcSKA-beshe-umishleno-faliran-tvardiat-ot-tima-na-fenovete_658754.html", "text": "ЦСКА беше умишлено фалиран. Това заяви членът на УС на ЦСКА 1948 Никола Газдов на брифинг, на който беше представен новият управителен съвет на клуба. Той е от 5 души, все млади момчета от бизнеса и юридическите дреди, свързани с бившите групировки в сектор \"Г\" - \"Офанзива\" и \"Червен Младост\".\"Скоро наближава датата за плащане на активите и емблемата на ЦСКА. Ще трябва или да се плати, или да не се плати. Ако не се плати, мисля че няма да има много изненадани\", започна Газдов.Защото през последните две години се наслушахме на какви ли не истории, легенди, обещания, световни конспирации. А фактите са ясни.Но тогава се поставя легитимния въпрос защо с една малка част от тези 8 милиона, може би с 25-30 %, да се стартира оздравителен процес? Защо миналата година ЦСКА бе фалиран умишлено? Защо не бе спасен?С 1/3 от тези пари да стартира процеса, а след това в продължение на 15, 20, 25 години с много по-малки суми, колкото е заплатата за два месеца на треторазряден португалски или африкански футболист, ЦСКА да запази доброто си име и да не се случват такива истории - разделяне, припознаване, сливане, придобиване.ЦСКА бе умишлено фалиран преди година. ЦСКА 1948 е нов клуб. Създадохме го, за да запазим жива връзката с ЦСКА\", добави Газдов и се обърна към феновете на ЦСКА-София да спиране на конфронтацията.\"Тези хора видяха една брутална пропаганда в последната година. Обясняваше им се как Литекс, преместен в София и облечен в червено, прекръстен на ЦСКА-София, бил истинският ЦСКА. Ние твърдим от първия ден, че това не е вярно.Вчера президентът на Българския футболен съюз Борислав Михайлов също го потвърди. Той каза, че е Литекс е правоприемник на ЦСКА-София. Според УЕФА пък, това е нов клуб. Защото Литекс в рамките на един сезон е променил името, цветовете и адресната си регистрация. Къде е тук връзката с ЦСКА?\".Новият председател на УС Добрин Гьонов заяви, че тези дни ще бъде подписан договор с Валентин Илиев, който работи един сезон без пари! Без нито една стотинка!ЦСКА 1948 ще атакува \"Б\" група, като ще изиграе целия сезон във \"В\" на стадиона в Драгалевци. Първото ново попълнение е юношата на ЦСКА Тони Стоичков, чакат се още четирима.", "date": "2017-06-21", "title": " ЦСКА беше умишлено фалиран, твърдят от тима на феновете"}
{"url": "https://m.offnews.bg/news/Obshtestvo_4/10-ot-balgarkite-sa-na-mnenie-che-zhenata-triabva-da-se-podchiniava_658740.html", "text": "35% от българите и 10% от българките са съгласни с твърдението, че жената трябва да се подчинява на мъжа, показват данните от национално представително проучване на изследователски център \"Тренд\".Сондажът е по поръчка на Либералния институт за политически анализи (ЛИПА) и е финансиран от ЮНЕСКО. Той е осъществен в периода 2 - 8 февруари 2017 г. сред 1002 пълнолетни респонденти. Темата на проучването е свързана с \"Половите стереотипи спрямо участието на жени в политиката в България\".25% от българките и 50% от българите са на мнение, че \"работата на жената е да гледа децата\". С твърдението \"мъжете са по-добри професионалисти от жените\" са съгласни 65% от мъжете у нас и 26% от жените.Общо 52% от респондентите са съгласни с твърдението, че \"жените разчитат повече на външния си вид в кариерата\".25% от респондентите са на мнение, че политиката е мъжка професия, а 1% - женска професия. 58% обаче смятат, че е добре в политиката да има повече жени.45% е делът на съгласните с твърдението „нормално е управленските позиции да се заемат от мъже“, докато 48% не го споделят. С увеличаване на възрастта намалява делът на хората, които не споделят това разбиране.Висшите държавни постове, които българите и българките предпочитат да бъдат заети от мъже, са президент (57%), министър на вътрешните работи (68%), министър на външните работи (54%) и министър на отбраната (81%).По отношение на твърдението, че „жените нямат необходимите качества, за да бъдат политици“ доминиращото мнение, че това не е така. 75% не са съгласни с това твърдение, но 18% го подкрепят. 1% от извадката отговаря на 55 хил. души, което означава, че 990 000 хил. души смятат, че жените нямат необходимите качества да бъдат политици.По отношение на твърдението „жените в политиката са подценявани най-вече, защото са жени“ 52% от респондентите са съгласни с него, а 39% не са. Тук впечатление прави населеното място - в малките населени места в по-големи дялове са съгласни с това твърдение за разлика от живеещите в столицата и в областните градове, които са по-скоро на обратното мнение, отбелязват социолозите от изследователски център \"Тренд\".", "date": "2017-06-21", "title": " 10% от българките са на мнение, че жената трябва да се подчинява на мъжа"}
{"url": "https://m.offnews.bg/news/Tenis_18788/Grigor-pobedi-frenski-veteran-sled-koshmaren-start_658752.html", "text": "Григор Димитров явно е решил да къса нервите ни този сезон. Най-добрият ни тенисист стигна до обрат срещу Жулиен Бенето и се класира за четвъртфиналите на турнира на трева в Куинс.Шампионът от 2014 г. загуби първия сет, но постигна успех с 4:6, 6:3, 6:3 срещу 35-годишния французин. Българинът ще спори за място на полуфиналите с победителя от двубоя между Танаси Кокинакис и Данил Медведев.Началото казва всичко! Григор стартира с непредизвикана грешка, което бе последвано от две поредни двойни грешки и се озова в ситуация 0:40. Българинът спаси две възможности за пробив, но нова двойна грешка подари гейма на съперника му.Така общият баланс вече е 3:2 успеха за нашето момче. Бенето е спечелил близо 8,5 милиона долара от наградни фондове в своята кариера, което е с приблизително 200 хиляди по-малко от Григор. Той обаче се оплаква в последно време от различни травми, като през този сезон е изиграл едва 10 срещи.Припомняме преди това Гпишо записа убедителен успех на старта срещу американеца Райън Харисън.Пътят към нова титла на този корт е отворен пред нашето момче след няколко сензации. Световният номер 1 Анди Мъри и вторият поставен на тенис турнира Стан Вавринка отпаднаха още в първия кръг. Заедно с Милош Раонич станаха част от сензационните резултати в английската столица.", "date": "2017-06-21", "title": " Григор победи френски ветеран след кошмарен старт"}
{"url": "https://m.offnews.bg/news/Futbol_18793/Velik-Ronaldo-podari-ekipa-si-na-dete-v-invalidna-kolichka-posle-bi-R_658760.html", "text": "Дами и господа от ФИФА, давайте веднага \"Златната топка\" на Кристиано Роналдо. Португалецът няма какво да направи повече тази година.Кристиано покори Москва за ден. Той изведе Португалия в мач срещу Русия от групите за Купата на конфедерациите. Асът на Реал трогна всички на стадиона.Той изведе детенце в инвалидна количка. След химна Роналдо подари горната част на анцуга на момичето. Детето грейна от щастие! Велик момент.После обаме Роналдо не беше толкова добър към руснаците. Той ги наказа с глава за успеха 1:0. Португалецът се измъкна зад защитата при центриране и вкара покрай погрешно излезлия вратар Акинфеев.Иначе двата тима изнесоха много хубав мач, в който гостите имаха чистите положения. Руснаците опитаха тотален натиск, но така и не стигнаха до реална възможност.Португалия вече има 6 точки и си осигури място на полуфинал. Довечера играе Мексико и Нова Зеландия. Ако американците победят очаквано, в третия мач ще имат директен сблъсък с руснаците за второто място.", "date": "2017-06-21", "title": " Велик Роналдо подари екипа си на дете в инвалидна количка, после би Русия"}
{"url": "https://m.offnews.bg/news/Politika_8/Rumen-Radev-na-sreshta-s-Tcacheva-za-da-obsadiat-sadebnata-reforma_658756.html", "text": "Държавният глава Румен Радев разговаря на „Дондуков“ 2 с министъра на правосъдието Цецка Цачева. Работната среща е част от поредицата консултации на президента с представителите на правосъдната система и изпълнителната власт, съобщиха от пресцентъра на президента.Министър Цачева е запознала Радев с хода на съдебната реформа и с приоритетите в работата на Министерството на правосъдието. Преди ден пък Радев се срещна с главния прокурор Сотир Цацаров.Радев е обявил, че е необходимо да има независим орган за борба с корупцията по високите етажи на властта, като трябва да има специално изразени правомощия и компетенции, които да обхващат всички действия, свързани със събирането на информацията и разкриването на корупционни престъпления. По думите на Радев само така може да се стигне до ефективни резултати.", "date": "2017-06-21", "title": " Румен Радев на среща с Цачева, за да обсъдят съдебната реформа"}
{"url": "https://m.offnews.bg/news/Futbol_18793/TcSKA-Sofiia-udari-Zenit-na-Roberto-Manchini_658766.html", "text": "ЦСКА-София записа много престижна победа, макар и в контрола  на австрийска земя. \"Червените\" удариха 2:1 руския гранд Зенит, който от това лято назначи за треньор италианската легенда Роберто Манчини.В началото Зенит допусна две груби грешки в отбрана, но Каранга изигра калпаво ситуациите. Руснаците същшо отговориха с два пропуска на Кокорин.В 16-ата минута Китанов изби калпаво центриране отляво, а за Панюков не бе проблем да вкара при добавката от 3-4 метра. Само 180 секунди по-късно Ернани стреля отдалеч, Китанов изби, но Панюков този път изпусна да вкара с добавка.Последваха минути на ЦСКА-София. Първо Каранга получи отличен пас и стреля, Лудигин изби топката, която се удари в напречната греда и се върна при червения нападател, който вкара, но реферът отмени попадението заради изключително спорна засада.Секунди по-късно бранител на Зенит допусна груба грешка при връщане към своя вратар, тъй като Каранга му пресече паса, но впоследствие не успя да преодолее руския страж, останал очи в очи с него.Все пак бразилецът се разписа от петия опит. Той засече отличен пас на новото пъпление Енрике и изравни за 1:1 секунди преди почивката.В 60-ата минута Роберто Манчени смени почти целия си титулярен състав. Малко по-късно ЦСКА-София поведе чрез Кевин Меркадо, който шутира по земя. Веднага след това Панюков нацели дясната греда на българите.Титулярни съставиЦСКА-София: а", "date": "2017-06-21", "title": " ЦСКА-София удари Зенит на Роберто Манчини"}
{"url": "https://m.offnews.bg/news/Obshtestvo_4/Balgarski-vetrohoden-korab-se-zabi-v-ispanski-korab-video_658767.html", "text": "На холандското пристанище Оудесхилд български ветроходен кораб се блъсна в испански, предаде .Ударът става при маневра за приставане на кея. За щастие сблъсъкът не е сериозен, няма пострадали и наранени. Мениджърът на ветрохода Пламен Свещаров обясни, че виновен за инцидента е местен навигатор, който трябвало да насочва ветрохода.Собствениците на „Роял Хелена” са подали морски протест и в момента тече разследване. Корабът ще продължи пътуванията си по план. ", "date": "2017-06-21", "title": " Български ветроходен кораб се заби в испански кораб (видео)"}
{"url": "https://m.offnews.bg/news/Kultura_33/Otide-si-legendata-Prodigy-ot-hip-hop-duoto-Mobb-Deep_658763.html", "text": "Рапърът Prodigy, член на нюйоркското хип-хоп дуо Mobb Deep e починал на 42 години. Преди няколко дни рапърът е бил приет в болница в Лас Вегас, където е бил на турне, след усложнения, причинени от анемична криза.Албърт Джонсън, както е името на Prodigy, е роден през 1974 г. През 90-те основава легендарното хип-хоп дуо, съвместно с Havoc. Дебютният им албум \"Juvenile Hell\" е издаден през 1993 г., но следващият -\"Infamous\", ги прославя по света, като повече от 20-години пълният концертни зали, а музиката им се чува по партита. Prodigy започна своята солова кариера през 2000 г., а последният си албум \"Hegelian Dialectic\" или \"Диалектиката на Хегел\" излезе преди пет месеца. ", "date": "2017-06-21", "title": " Отиде си легендата Prodigy от хип-хоп дуото Mobb Deep"}
{"url": "https://m.offnews.bg/news/Obshtestvo_4/Detca-piaha-koledni-pesni-posred-liato-snimki_658799.html", "text": "Деца пяха коледни песни в първия ден на астрономическото лято.Децата се събраха пред Народния театър „Иван Вазов\" облечени в пуловери и с коледни шапки.Около тях пък бяха наредени еленчета и коледна украса, въпреки високите летни температури.Децата изпълняваха традиционни коледни песни, а минувачите останаха озадачени от неочакваната гледка.Хората се спираха и се питаха един друг какво се случва, а някои правеха снимки.", "date": "2017-06-21", "title": " Деца пяха коледни песни посред лято (снимки)"}
{"url": "https://m.offnews.bg/news/Futbol_18793/Gradev-otpisa-TcSKA-Sofiia-gotvi-bomba-pri-Gospodarite_658762.html", "text": "Георги Градев, който дотук позна всички решения по казуса с ЦСКА-София, хвърли поредна бомба от брега на Средиземно море, където отпочива. Ето какво написа във фейсбук спецът по спортно право, който успя да спаси участието на Дунав в Лига Европа.\"Още веднъж благодаря на всички за подкрепата и приятелството. По молба на семейството ми в следващите 7 дни ще почивам активно и няма да ползвам Фейсбук, така че няма да ви отговарям. Временно съм спрял и Messenger. До скоро и да знаете, че доброто винаги побеждава!ГЛЕДАЙТЕ УТРЕ \"ГОСПОДАРИ НА ЕФИРА\"! Ще направя важно съобщение\", написа той, но после направи уточнение, явно запознат по телефона с някои неща в София:\"1. Градев умишлено изписва БФС като БСФ, което според синдик Дора Милева означава Български Смешен Футбол.", "date": "2017-06-21", "title": " Градев отписа ЦСКА-София, готви бомба при \"Господарите\""}
{"url": "https://m.offnews.bg/news/Politika_8/Ministerstvata-zapochvat-da-nishtiat-kakvi-dokumenti-ni-iskat-i-zashto_658750.html", "text": "Премиерът Бойко Борисов поиска до понеделник всяко министерство да обяви какви документи изисква от гражданите и бизнеса и от кои може да се откаже. Това става ясно от стенограмата от заседанието на Министерския съвет. Той е категоричен, че ще има съпротивление от страна на администрацията, тъй като на много места бюрокрацията върви ръка за ръка с корупция. От стенограмата става ясно още, че държавната и общинската администрация не знае какви услуги се предоставят по електронен път и не се интересуват доколко бюрокрацията затормозява гражданите. По повод необходимите законови промени, които се налагат, за да се намали административната тежест, вицепремиерът Томислав Дончев обяснява, че в част от случаите дори не се знае коя администрация на какво законово основание иска от гражданина даден документ.Дончев казва още, че се обсъжда администрациите, които не въведат облекчения, да бъдат наказвани и да им бъдат спирани държавни субсидии. От думите му става ясно още, че планът е промените да се въвеждат постепенно и да не се чака да се направят необходимите промени във всички регистри и за всички услуги. По отношение на промените в КАТ става ясно, че една от тези промени е да могат нотариусите да проверяват по електронен път дали даден автомобил е краден или има някаква тежест. Догодина ще започне изнасянето на КАТ срещу двореца \"Врана\", допълва Борисов. Той настоява, че столичният КАТ трябва да е само примерът, а след него промени да започнат и в страната. ", "date": "2017-06-21", "title": " Министерствата започват да нищят какви документи ни искат и защо"}
{"url": "https://m.offnews.bg/news/Izvan-terena_18817/Sravniha-Antonio-Konte-s-Dzhejms-Bond_658747.html", "text": "Антонио Конте си кара страхотна ваканция в родината, въпреки слуховете, че удря на камък с новите покупки в Челси. Папараците успяха да го заснемат в популярен курорт заедно със семейството.Фотото на Конте как излиза от морето беше сравнено веднага  с друго на актьора Даниел Крейг в ролята на Джеймс Бонд. Да, треньорът е запазил великолепна фигура, а на килограми е като във футболните си години.47-годишният Конте кара почивка в Споторно със съпругата Елизабета и дъщеричката им Виктория. Тримата се гмуркат в кристалните води на Средиземно море, карат джетове или просто лежат на плажа.Конте не отказва селфи с нито един от феновете, осмелили се да му прекъснат ваканцията. Пълен пич!Италианецът стана най-актуалното име в занаята, след като спечели с Челси титлата на Англия още в първия си сезон. При това малцина брояха \"сините\" за живи миналото лято.Роман Абрамович побърза да бетонира италианеца на \"Стамфорд бридж\". Конте подписа нов контракт преди броени дни, като заплатата му скочи на 11 милиона евро на сезон. Честито!", "date": "2017-06-21", "title": " Сравниха Антонио Конте с Джеймс Бонд"}
{"url": "https://m.offnews.bg/news/Futbol_18793/Tajsana-ot-Kukorevo-si-garantira-medal-ot-evropejskoto_658759.html", "text": "Даниел Асенов е сигурен медалист от Европейското първенство по бокс за мъже в Харков (Украйна). Тайсъна от Кукорево, както е известен младежът, продължи защитата на титлата си в категория до 52 кг.Дани записа категорична победа на четвъртфиналите срещу германеца Ибрахим Омар. И през трите рунда нашият национал превъзхождаше съперника в бързина и мощ и заслужено бе предпочетен от съдиите с пълно единодушие.На полуфиналите в петък съперник на Асенов ще бъде украинецът Дмитру Замотаев. Припомняме, Даниел Асенов е европейски шампион от първенството в Самоков през 2015 година.В категория до 56 кг Стефан Иванов отпадна на четвъртфиналите след загуба с 1:4 гласа от Хосе Бротонс. Испанецът бе по-свежият на ринга.За капак сериозната аркада над лявото око на българския боксьор също оказа солидно влияние за неблагоприятната развръзка.", "date": "2017-06-21", "title": " Тайсъна от Кукорево си гарантира медал от европейското"}
{"url": "https://m.offnews.bg/news/Sviat-_12/Po-dobre-da-gi-ostaviat-da-umrat-kazal-trafikantat-otgovoren-za-smar_658774.html", "text": "Афганистанецът Самсор Л., който днес застана пред унгарски съд, за да отговаря за смъртта на 71 мигранти, починали в хладилен камион през 2015 г., е бил разработил почти промишлена мрежа за трафик на хора към Западна Европа, без да се тревожи за човешкия живот, пише Франс прес, цитирана от БТА.Десетки превозни средства, съучастници в няколко страни и добре отработена логистика: според прокуратурата 30-годишният мъж с фино лице е организирал изпращането на най-малко 1106 мигранти, искайки от всеки по 1000 до 1500 евро, за да ги превози до Австрия и Германия. Пристигнал в Унгария нелегално през 2013 г., той я превръща в център на операциите си. През февруари 2015 г. Самсор Л., който говори английски, арабски, пущу, сръбски и хърватски, започва дейността си скромно. Тогава е засечен от властите, докато опитва да превози до Италия петима афганистански мигранти. Помагат му двама словаци.Дейността му набира инерция, след като тунизиец му предлага да организира редовни превози между Унгария и Германия, за 1000 евро на човек, съобщи главният прокурор в първия ден от процеса срещу Самсор Л. и деветима негови съучастници.През юли 2015 г., докато миграционният натиск се засилва поради конфликтите в Сирия, Ирак и Афганистан, мрежата му се организира професионално от Сърбия до Германия. Подкрепян от българин, когото срещнал пет години по-рано и когото прави свой помощник, Самсор Л. създава стриктен устав с ясно определени отговорници за финансите, работната ръка, логистиката и покупката на превозни средства, като изисква всичко да е уредено.Най-ниско в организацията са шофьорите, предимно българи. Те получават от 500 до 2000 евро на пътуване и са най-изложени на риск в случай на проверка. Ако възразяват, ги бият. Няколко от тях са арестувани от германската полиция в региона на Пасау, включително двама превозващи съответно 26 и 36 мигранти. Мрежата, която разполага с коли за проучване и за следене, се снабдява с все по-големи превозни средства.И мигрантите, сред които има жени и деца, пътуват натъпкани във все по-нечовешки условия, без спирки за естествени нужди им и почти без въздух. Така мрежата е превозвала до 81 души на 17 квадратни метра, според обвинението, което подчертава причинените физически и психически страдания.Сигналите се трупат - на някои пътници им прилошава, през лятото на 2015 г. една жена умира от задушаване. Това обаче не променя начина на работа на Самсор Л. Напротив, той преминава на хладилни камиони, които смята за по-подходящи за трафика.И така се стига до драмата на 26 август 2015 г., когато наблъсканите на 14 кв. м 71 мигранти умират в херметично затвореното помещение.След като му съобщават, че мигрантите се задушават и викат, Самсор Л. забранява изрично да се отваря хладилното отделение.\"По-добре да ги оставят да умрат. Това е заповед!\", заявява той пред заместника си, който го пита какви инструкции да даде на шофьора.На следващия ден афганистанецът организира нов курс в подобни условия. Животът на 67-те пътници е спасен само защото те успяват да разбият вратата.Според обвиненията трафикът на Самсор Л. му е донесъл най-малко 300 000 евро. ", "date": "2017-06-21", "title": " По-добре да ги оставят да умрат, казал трафикантът, отговорен за смъртта на 71 мигранти в бг бус"}
{"url": "https://m.offnews.bg/news/Kultura_33/Chobanov-pokaza-na-Zoran-Zaev-Arheologicheskiia-muzej-snimki_658751.html", "text": "Заместник - кметът на София по културните и образователните въпроси Тодор Чобанов взе участие в програмата по време на визитата на македонския премиер Зоран Заев. За това Чобанов лично съобщи чрез своя фейсбук профил, където написа: Зам.- кметът показа на Заев и македонския министър на културата златото от Нандсентмиклош, което в момента гостува в България. ", "date": "2017-06-21", "title": " Чобанов показа на Зоран Заев Археологическия музей (снимки)"}
{"url": "https://m.offnews.bg/news/Intcidenti_6/Motorist-zagina-na-krastovishte-sled-otneto-predimstvo_658769.html", "text": "Моторист загина при катастрофа на столичното кръстовище на бул. \"Тодор Александров\" и ул. \"Одрин\" тази сутрин.Жена отнема предимството на моториста, тъй като се опитала да направи ляв завой от бул. \"Тодор Александров\" към ул. \"Одрин\".Загиналият се е движил по булеварда в посока центъра и не е имал никаква възможност да реагира на появилия се внезапно автомобил. След инцидента на път за болницата той е починал, съобщи БНТ.Мъжът е имал невръстно дете, което сега остава сирак.", "date": "2017-06-21", "title": " Моторист загина на кръстовище след отнето предимство"}
{"url": "https://m.offnews.bg/news/Izvan-terena_18817/Legendata-Boris-Beker-falira_658764.html", "text": "Борис Бекер е голям пич, но явно харчи през пръсти. Легендата на тениса, изкарал десетки милиони долари, банкрутира.Това обяви представител на съд в Лондон, който се занимава със случая му. Адвокатите на германеца пледираха за удължаване на скора за погасяване на заем от октомври 2015 г.Кристин Дерет, която трябваше да направи оценка на ситуацията, заяви, че липсват достатъчно доказателства как заемът може да бъде върнат скоро. И отсече: Бекер е в банкрут.\"Впечатлението ми е, че той е човек, заровил главата си в пясъка\", коментира тя.Борис, който има шест титли от Големия шлем, до края на миналата година бе треньор на Новак Джокович. Неговите финанси обаче са показали, че той не е в състояние да плати заема.Немецът е най-младият шампион в историята на \"Уимбълдън\" - 17 години и 7 месеца. Само от наградни фондове има спечелени 25 милиона долара. Не говорим за рекламите, с които го засипваха навремето.Но Борис обича хубавите жени, баровете и залаганията. Освен това не му провървя в няколко опита за бизнес.", "date": "2017-06-21", "title": " Легендата Борис Бекер фалира"}
{"url": "https://m.offnews.bg/news/Kultura_33/Vola-Open-Air-s-podgriavashto-parti-v-Sofiia-predi-goliamoto-shou-vav_658729.html", "text": "Подгряването за Vola Open Air 2017 започва. Месец преди шестото му издание, столичният бар „Петък” ще бъде домакин на парти в духа на фестивала. Както подобава на фестивалната атмосфера Vоla Open Air Launch Party Sofia ще започне по светло и ще продължи до сутринта. Датата е 24 юни (събота), а началото - в 16.20 часа.Следобедът ще е посветен на лежерното съботно настроение, чиито градус ще се качва докато в двора на бара се забърква и вари българската крафт бира „Самец” и се готвят вкуснотиите от мобилната кухня на Burgers/Grill on the Road.Специалният Vola Chill Out кът ще даде и възможност на всеки, който се е снимал и тагнал от там, да вземе двоен билет за 30 лв. За останалите ще има билети на промо цена от 20 лева. А ценните пропуски осигуряват не само вход за фестивала, а и 10% отстъпка от Магазин „Екстрем”, за да може всеки да обнови къмпинг оборудването си преди събитието.Спокойният следобед плавно ще премине към парти с диджеи от програмата на фестивала – вечерта зад пулта ще се изявят Ilko Mihaylov a.k.a. Unkle Billy, Angel Funkusion и Stoyo.Шестото издание на Vola Open Air ще се състои на 28 и 29 юли в красивия природен парк Врачански Балкан, под историческия връх Околчица. И тази година музикалната селекция включва международни и местни представители на бас музиката.Хедлайнери са забележителното дуо SpectraSoul, мултиинструменталистът, продуцент и DJ Swindle, българските банди Saturated Pixels и Clavexperience, хип-хоп дуото ЖЛЪЧ и ГЕНА, както и дузина от най-добрите български продуценти и диджеи в стиловете дръм енд бейс, дъбстеп, хип-хоп, трип хоп, джаз соул, фънк и брейкбийт.Илко Михайлов или Unkle Billy е DJ още от 1998 г. Музиката му се движи в стилове като Funk, Raw Hip Hop, Fast Rap, Classic Hip Hop и т.н. Вземал е участие на почти всички големи хип-хоп събития в България. Част е от лейбъла XPRSN, който се стреми да докаже, че различните вкусови предпочитания не са повод за неразбирателство, а точно обратното.Освен музикален директор на Vola Open Air, Angel Funkusion e една от ключовите фигури на столичната музикална сцена през последното десетилетие. Стои зад проекти като като Rtm & Beer, MyBeatLive, DJ дуото Sirius & Methodikal и клубната вечер ReelFeel, в която са участвали артисти като The Herbaliser, Bonobo & DJ Krush.Промо билетите за шестото издание вече са изчерпани, а редовните пропуски са на цена от 25 лева в мрежата на .За повече информация посетете  на събитието. ", "date": "2017-06-21", "title": " Vola Open Air с подгряващо парти в София преди голямото шоу във Врачанския Балкан"}
{"url": "https://m.offnews.bg/news/Obshtestvo_4/6000-voenni-i-1200-mashini-idvat-na-uchenie-v-Balgariia_658732.html", "text": "До 6000 военни, до 1200 единици сухопътна техника и до 80 бойни самолета ще се включат в най-мащабното учение на НАТО, в което участие ще вземе и България. Многонационалното учение с висока видимост „Saber Guardian 2017” ще се проведе на териториите на България, Румъния и Унгария. В сряда правителството даде разрешение за преминаването през територията на страната ни на техника от съюзнически и чужди въоръжени заради учението. То включва поредица от учения с участието на сили и средства от държави членки и партньори на НАТО. Като част от него в периода 23 юни – 28 юли 2017 г. в България ще се проведат серия от учения с участието на военнослужещи, щабове и военни формирования на България, САЩ, Грузия, Украйна, Словения, Румъния, Сърбия, Унгария, Литва, Полша, Гърция, Република Македония, Канада, Италия и Португалия. От правителствената пресслужба уточняват, че става въпрос за общо до 6000 души, до 1200 единици сухопътна техника и въоръжение и до 80 въздухоплавателни средства.Многонационалното учение „Saber Guardian 2017” се провежда в изпълнение на междуправителственото българо-американско споразумение за сътрудничество в областта на отбраната и на Плана за подготовка на Щаба на отбраната, Българската армия и структурите на пряко подчинение на министъра на отбраната през 2017 г.Общото планиране се извършва под ръководството на командващия на Сухопътните войски на Силите на САЩ в Европа съвместно със страните домакини на учението. Ръководството и контролът на всички многонационални учения, провеждани като свързани с учението с висока видимост „Saber Guardian 2017”, се осъществяват от многонационална структура, която е разположена в района на съвместните българо-американски съоръжения на учебен полигон „Ново село”.", "date": "2017-06-21", "title": " 6000 военни и 1200 машини идват на учение в България"}
{"url": "https://m.offnews.bg/news/Koloezdene_18819/Astana-obiavi-parvite-sastezateli-za-Tur-dio-Frans_658731.html", "text": "Един от най-силните отбори в света - Астана, обяви първите двама колоездачи за Тур дьо Франс. Честта се падна на Алексей Луценко от Казахстан и Михаел Валгрен от Дания. Отборът ще анонсира всеки ден по един състезател.Разбира се, вътре са лидерите Фабио Ару и Якоб Фулсанг, който спечели Критериума Дофине преди броени дни и даде заявка за титлата на Тура. Но те не подлежат на обявяване.\"Отивам на Обиколката на Франция с две ясни задачи: да помогна на моите лидери и да се опитам да подобря личния си резултат. Готов съм\", заяви Луценко.Той дебютира на Тура през 2013 година, но напусна състезанието в етап номер 18. Завърна се едва миналата година и завърши на 62-о място.Този сезон 23-годишният колоездач има трето място на състезание в Европа и победа в Азия. Той спечели етап от Париж-Ница миналата година, който съвпада напълно с етап номер 19 от Тура.Валгрен също обяви целите си. \"Имаме много силен отбор. Якоб и Фабио са фаворити и ще гледаме да им помогнем максимално. Лично за мен си пожелавам една етапна победа\", каза 25-годишният датчанин.", "date": "2017-06-21", "title": " Астана обяви първите състезатели за Тур дьо Франс"}
{"url": "https://m.offnews.bg/news/Obshtestvo_4/Predlagat-da-se-izsekat-darvetata-po-magistralite-za-da-se-namaliat-z_658770.html", "text": "Полицията в Пазарджик предлага дърветата около магистралите да бъдат изсечени. Според служителите на реда това ще намали жертвите на пътя. Поводът за предложението е станалата преди близо 10 дни катастрофа на АМ \"Тракия\", когато 10 души загинаха, блъскайки се в дърво на магистралата. Според местната полиция, ако това дърво не е било там, хората най-вероятно са щели да оцелеят, предаде .Статистиката сочи, че 14 души са загинали за период от 3 години, след като се блъскат с колите си в дървета в Пазарджишкия район.„Там, където има опасности, трябва да са обезопасени с мантинели, които отговарят на стандартите да задържат тирове и стандартни автомобили, а не както е в повечето случаи да се пести от такива съоръжения”, каза Владимир Тодоров от Асоциацията на пострадалите при катастрофи.От АПИ обаче обясняват, че дърветата са важна част от защитата на пътя през зимата - те пазят от навявания в равнинни терени.", "date": "2017-06-21", "title": " Предлагат да се изсекат дърветата по магистралите, за да се намалят жертвите на пътя"}
{"url": "https://m.offnews.bg/news/Knigi_18808/Razchetenite-poslaniia-na-balgarskite-zemi_658726.html", "text": "Това са едни от първите думи, които ще прочетете в новата книга на Христо Буковски - „Разчетени послания. Символи и реликви от българските земи“.Тя излезе на 22 юни 2017 г. и няма да остави нито един свой читател безразличен към написаното.Почти 450 удивителни страници за хората, които ценят историята, за любопитните към малко познати исторически данни и най-вече за тези, които не допускат да бъдат заблуждавани и да им се натрапват полуверни или напълно подменени факти, събития, изводи.Съдържанието среща читателя с послания от милион и половина години, образи от преди ледниковата епоха, разказва за първите европейци, разкрива какво таи най-старият каменен град в Европа и кой всъщност е той.На страниците й ще откриете свещеното доказателство за произхода на българите и ще научите за тракийската школовка на келтите, Вселенския сердикийски мемориал, шифърът на кан Кубрат, магичната птица на кан Аспарух и още много.В предговора, наречен „Защо Ви е тази книга“, авторът пише:Стана по-лесно и да се пише, и да се публикува – особе­но в електронната мрежа. Сега автори могат да бъдат всички. Проблемите са за читателя, защото само добре образован човек може да се ориентира в кой текст има познание и къде – прераз­кази с елементи на разсъждения от хора, прелистили едва някол­ко книги или дори прегледали само подобни сайтове в интернет. Затова искам да помогна и на такива съчинители, и на техните потребители.Има реликви и знаци, за които е писано и повече. Но тук ще продължим с подминаваното, премълчаваното, загадъчното и смущаващото от техните послания. Те разкриват последова­телно непреходното и надгражданото в духовната история на народа ни, която не бива да забравяме, защото тя заздравява дълбокия ни български корен.”Писателят Христо Буковски има издадени над 10 книги и е работил 15 години в списание „Отечество“. Сам казва, че знае „какво трябва да се разкаже за нашата история, забравеното, което е изключително интересно“.Чрез неговата най-нова книга - „Разчетени послания. Символи и реликви от българските земи“ - ви очаква среща със смел коментар на оригиналните знаци на миналото.", "date": "2017-06-21", "title": " Разчетените послания на българските земи"}
{"url": "https://m.offnews.bg/news/Futbol_18793/Krasavitca-i-Vili-Vutcov-nagradiha-shampioni_658736.html", "text": "Прекрасната Радост Тодорова и ексцентричният треньор по футбол Велислав Вуцов взеха дейно участва в церемонията по награждаването на първия сезон на турнира по минифутбол Sofia Premier League. Красивата врачанка събра очите на всички футболисти, които очакваха своите купи, медали и статуетки.Участничката на конкурса Мис Вселена 2015 се връчи наградите заедно с Вили. Вуцов дръпна поздрав към участниците в турнира, който започна октомври миналата година, а от тогава набра сериозна популярност.\"Виждам едни усмихнати хора, които са обединени от магията на футбола. Събота и неделя са такива дни, че човек трябва да си почива и разтоварва. Радвам се, че сте намерили най-добрия начин за това.И най-вече хубавото е, че турнирът е преминал в едно приятелско ниво. Успех и до следващия сезон\", заяви Вили на награждаването.Иначе шампион на SPL стана тимът на \"Баджанаците\", който събра внушителните 79 точки от възможни 84. Среброто отиде за \"Тегавите\", а трети е тимът на \"Биролом\".Голмайсторът на турнира стана Пламен Пенев от \"Тегавите\" със 70 гола. В другата лига - SPL1, шампион стана тимът на \"Красно село\", а негов подгласник е \"ФК Торнадо 2013\". С бронзовите медали си тръгна тимът на \"#TwitterРитане\". Номер 1 по попадения в лигата стана Александър Рангелов, който прониза противниковите вратари 35 пъти.", "date": "2017-06-21", "title": " Красавица и Вили Вуцов наградиха шампиони"}
{"url": "https://m.offnews.bg/news/Zdrave_18753/Kabinetat-prie-nova-naredba-za-TELK_658725.html", "text": "Правителството прие нова Наредба за медицинската експертиза, след като действащата наредба за ТЕЛК беше отменена от Върховния административен съд. От здравното министерство обявиха, че решението на ВАС отменя частично Наредбата за медицинската експертиза и няма да се отрази на работата на Комисиите, но оттам изразиха опасения, че се създава правен вакуум. Проектът беше обсъден от Националния съвет за тристранно сътрудничество и беше одобрен, макар и с възраженията на представителите на бизнеса, които настояха за цялостна промяна на системата. Новата наредба на практика е повторение на старата, но е приета според законовите разпоредби. В новата наредба не са включени промени, за които настояват специалистите от ТЕЛК, сред които определяне на пожизнена инвалидност за по-широк кръг заболявания, при които няма шанс за промяна. ", "date": "2017-06-21", "title": " Кабинетът прие нова наредба за ТЕЛК"}
{"url": "https://m.offnews.bg/news/Politika_8/Mareshki-se-obiavi-za-video-nabliudenie-na-izborite-i-mazhoritarna-sis_658734.html", "text": "Днес партията на Веселин Марешки се обяви за видео наблюдение на целия изборен процес и за мажоритарна изборна система без листи. На специално събитие, организирано от партията, депутатите от Воля обявиха, че искат запазване на райноирането в 31 МИР-а и въвеждане на гласуване в два тура. В предложението на Воля е заложено, че всяка партия може да издига до два пъти повече кандидати от броя на мандатите за съответния район. В бюлетината пък кандидатите ще са подредени по азбучен ред, а не под номер.„Видеозаснемането няма да се случва в тъмната стая. Урната се запечатва и се снима от камерата, и няма нужда от стотици наблюдатели и застъпници, вкъщи от компютъра ще се следи всичко от камери“, разясни идеята си Веселин Марешки, цитиран от .Според зам. председателя на Народното събрание, видео наблюдението би струвало много по-малко от машинното гласуване и само тогава би било ясно \"дали някой драска по бюлетините\".Въпреки предложението, от Воля обявиха, че са готови на промени по предложението си: „Не твърдим, че сме измислили най-хубавото и прагматично нещо и сме склонни на промени. Като например дали да се въвежда гласуване на втори тур. Трябва да се реши и вотът от чужбина. Българите да имат право да си избират кандидат, който познават, но и да гласуват по постоянен адрес и гласовете им да отиват там, където имат постоянен адрес. Не виждаме препъни камъни в този законопроект. За него никой не може да ни обвини, че сме направили нещо, което да бъде в наша полза“.Според лидера на Воля трябва да се въведе и образователен ценз за избирателите, тъй като гласоподавателят трябва \"поне да може да прочете името на кандидата\".", "date": "2017-06-21", "title": " Марешки се обяви за видео наблюдение на изборите и мажоритарна система без листи"}
{"url": "https://m.offnews.bg/news/Drugi_18773/Zatvoriha-naj-goliamata-laboratoriia-v-SASht-pravela-greshki-za-dopin_658724.html", "text": "Световната антидопингова агенция WADA ограничи работата на лабораторията в Калифорнийския университет на Лос Анджелис (UCLA). За това съобщава сайтът на организацията.Тя е временно затворена в няколко направления за три месеца, считано от 14 юни. Причината - несъответствие на лабораторията с необходимите стандарти.На UCLA е забранено да прави измервания на няколко вещества, сред които преднизолон и болденон. Това са силни стероиди.През това време всички резултати, получени в Ел Ей, ще бъдат проверявани наново в други лицензирани от WADA лаборатории. Интересно дали ще намелят нещо!Лабораторията в UCLA е най-голямата в САЩ и една от двете лицензирани на територията на страната. Втората се намира в Солт Лейк Сити.Мярката не е прецедент. През 2015 година WADA прекрати работата на Руската антидопингова агенция  (РУСАДА) за несъответствие в правилата за работа.", "date": "2017-06-21", "title": " Затвориха най-голямата лаборатория в САЩ, правела грешки за допинга"}
{"url": "https://m.offnews.bg/news/Interviu_66/Kmetat-na-Gorna-Malina-Podkrepiame-ideiata-na-Ivajlo-Penchev-Targove_658720.html", "text": "Кметът на Горна Малина Ангел Жиланов бе първият, който подкрепи идеята на бизнесмена Ивайло Пенчев да разработи онлайн система за прозрачни и честни обществени поръчки, с която да изкорени корупцията при държавните и общински търгове. Той заяви, че общината му ще използва изключително тази платформа, за търговете си. Заявката му обаче не бе последвана от нито една друга община или държавна структура. Жиланов всъщност не за първи път е изключение. Той е кмет от партия \"Зелените\" и още преди 7 години започна битка срещу плановете в неговата община да бъде открита каменна кариера върху 1500 декара. Последва местен референдум и хората от Горна Малина масово се противопоставиха на съсипването на природата им. В Негушево днес дори е издигнат монумент в памет на първия успешен местен референдум в България.Жиланов бе сред хората и в Трън когато там бе битката срещу плановете за откриване на златна мина край града.С кмета на Горна Малина разговаряме за обществени поръчки, местни референдуми и екология.- Г-н Жиланов, вие бяхте първият, който подкрепи бизнесмена Ивайло Пенчев в плановете му да създаде онлайн платформа за прозрачни и честни обществени поръчки като мярка срещу корупцията. Защо го направихте?- Подкрепата ми не е за Ивайло Пенчев, тя е за идеята. Ние сме готови да започнем веднага. Тя, платформата, доколкото разбрах е готова за малки обществени поръчки. А нашите са такива - до 36 000 лева. Ние сме малка община и имаме малко поръчки, но това, което имаме, сме готови да започнем да го качваме веднага. Това дори не е наше желание или идея. Това просто е абсолютно наложително.Искам да ви кажа, че програмата за селските райони, която покрива 90 процента от територията на България, четвърта година не сработва вече. Няма нито един проект от обществените мерки, от общинските мерки, не се знае кога всъщност ще започне да се договорира, но още по-страшното е, че Европейската комисия изисква да има методика за обществените поръчки, която никой не я прави. Така че онлайн системата би могла да се приеме като крачка за външен натиск да започнат да се случват нещата.- Какъв точно е проблемът с програмата за селските райони?- Имаме подадени проекти, а близо 3 години програмата не бе отваряна. Миналата година между 1 септември и 1 октомври имаше отворен прием. Всички общини имаха готови проекти, имат вече капацитета от миналия програмен период... Въпреки това вече три години и половина тя не заработва и никой не може да обясни защо и как.- С Ивайло Пенчев видяхте ли се вече?- Не, утре имам среща с него.- Той вече се разкая за това, че винаги е критикувал Зелените, а именно \"зелен кмет\" пръв е откликнал на призива му за честни и прозрачни обществени поръчки.- Ами, Зелените имат много страхотни и иновативни идеи. Малко са хаотични в действията си, защото както всички хора, много знаещи и много можещи, малко пренебрегват практическата страна на нещата, но сега вече гледам, че това се променя в положителна посока.- Подкрепихте протестиращите срещу златодобива в Трън. Доволен ли сте от референдума там?- Абсолютно! Това е много, много важно. Имах много срещи с хората и с инициативния комитет. Това е един страхотен катализатор за развитие на общината. Съдя по това, което се случи при нас. Преди седем години ние в Горна Малина нямахме идея за туризъм, за зелени работни места. След като мина референдумът нещата се промениха. Сега вече имаме 7 къщи за гости, най-големия развлекателен комплекс в района на Софийска област, имаме велоалеи, туристически пътеки. За туризма вече се говори и туризмът става начин на живот. Имаме и цели три конни бази.- Заражда ли се вече някакво по-зелено мислене в България? Вие бяхте първи, но сега това се случи и в Трън и в Стара Загора за парка \"Бедечка\".- Да, хората разбират и усещат кое е важното. Пак ще говоря за моята община, нея познавам. Човешкият потенциал при нас, погледнато кадрово или образователно не е както в София или Стара Загора, но хората вече се опитват да мислят и да живеят по този начин. Децата в средното ни училище направиха миналата година проект, наречен \"Зелена класна стая\". Имат собствени инициативи, а на нас работата ни е всячески да ги подкрепяме.Бабите от пенсионерския клуб дойдоха при мен и поискаха да помагат за цветята, които разсаждаме по стълбовете. Поеха инициатива. Направиха си и съревнование коя ще направи най-хубавата саксия. Опитваме се със съвсем дребни жестове да ги стимулираме, но това вече е начин на мислене. - Значи бабите в Горна Малина вече са поели озеленяването!- Не чак цялото озеленяване не са поели, но се включват много активно. Разсаждат цветя и помагат с всичко, което е по силите им. ", "date": "2017-06-21", "title": " Кметът на Горна Малина: Подкрепяме идеята на Ивайло Пенчев. Търговете ни ще са на онлайн"}
{"url": "https://m.offnews.bg/news/Intcidenti_6/Nova-telefonna-izmama-v-kurortite-prevod-za-chuzhdentci-v-aresta_658728.html", "text": "Полицията в Бургас предупреждава за нов вид телефонна измама, засечена в Слънчев бряг, Равда и Свети Влас.Органите на реда са засекли голям брой обаждания до преводачи и туроператорски фирми, с които се настоява за извършване на преводачески услуги на задържани за едно денонощие в Районно управление–Несебър чужденци. За по-голяма достоверност се използват оригинални имена от ръководството на Районното управление, като се настоява жертвата да купи предплатени сим-карти, за да се свърже чужденецът с близките си. Възможно е измамниците да поискат превод на пари по сметки, които впоследствие при освобождаването на чуждестранния гражданин, щели да бъдат възстановени.ОДМВР–Бургас уточнява, че подобни обаждания не се осъществяват от нейни служители, тъй като за нуждите на полицейската дейност се използват специално наети преводачи. ", "date": "2017-06-21", "title": " Нова телефонна измама в курортите: превод за чужденци в ареста"}
{"url": "https://m.offnews.bg/news/Izvan-terena_18817/Puskat-O-Dzhej-Simpsan-na-svoboda_658733.html", "text": "О Джей Симпсън, един от най-прочутите затворници в света, може да излезе предсрочно на свобода тази година. Бившата звезда на американския футбол ще бъде изслушан от специална комисия на 20 юли. Той ще говори от килията си чрез видео връзка. При успех ще бъде пуснат на есен.69-годишният Симпсън беше арестуван през 2007 година заради жесток въоръжен обир и отвличане от хотелска стая в Лас Вегас. През 2008 година звездата беше осъден на 33 години затвор с възможност за изслушване чак на деветата година.Заедно с О Джей Симпсън в затвора влезе и неговия приятел Кларънс Стюарт, който беше осъден на 27 години. Държавното обвинение искаше далеч по- малки присъди за двамата - по 6 години. Но от друга страна наказателните закони в щата Невада предвиждаха за подобно престъпление доживотен затвор.Животът на бившия спортист се преобърна след 1995 година, когато той бе принуден да разпродаде свои собствени трофеи след приключването на процеса, в който той бе обвиняем за убийството на съпругата си Никол и нейния любовник Роналд Голдман.Тогава О Джей бе оправдан, но трябваше да плати близо 33 милиона долара обезщетения и такси. За да се сдобие с голямата сума Симпсън разпродаде своите отличия като спортист.Предз 2007 година обаче разбрал, че техните настоящи притежатели се готвят да ги разпродадат на аукцион в Лас Вегас и пристигнал в хазартната столица с двама бели и шестима афроамериканци.Според колекционерите имало някаква уговорка Симпсън да откупи обратно своите трофеи, но никой не подозирал какво всъщност е намислил той. Оказало се, че на търга ще се продава негов костюм от 1995 година, с който Симпсън се явявал на процеса за убийството на жена му Никол.По едно време Симпсън и свитата му нахлули в стая на хотел \"Палас Стейшън\" и заплашили двама колекционери с пистолети, като искали незабавно да им върнат всички негови вещи и то без каквито и да е пари.Единият от жертвите се опитал да набере полицията по телефона, но Симпсън му изтръгнал апарата, а човек от свитата му насочил към него дулото на пистолет.Иначе за смъртта на Никол и нейният любовник още се носят легенди. Физическият извършител се оказа сериен убиец, който беше осъден на смърт. Уж в последния си час той признал на брат си, че бил нает от О Джей, като обрал жертвите за заблуда. Килърът отнесе тайната в гроба. ", "date": "2017-06-21", "title": " Пускат О Джей Симпсън на свобода?"}
{"url": "https://m.offnews.bg/news/Sviat-_12/Iztrebitel-na-NATO-priblizhi-samoleta-na-ruskiia-voenen-ministar-vide_658727.html", "text": "Изтребител на НАТО се приближи до самолета на руския военен министър Сергей Шойгу над Балтика и беше прогонен от руски Су-27, съобщи РИА Новости. Самолетът на Шойгу е бил ескортиран от руски изтребител. Авиацията на НАТО е искала да ескортира самолета на руския военен министър и един от самолетите опитал да се приближи.Между тях застанал руският Су-27 и показал оръжието си, след което изтребителя F-16 се отдалечил.Видео от инцидента, заснето от самолета на министъра, беше публикувано в YouTube. Кремъл отказа коментар за инцидента и насочи въпросите към Министерството на отбраната. ", "date": "2017-06-21", "title": " Изтребител на НАТО приближи самолета на руския военен министър (видео)"}
{"url": "https://m.offnews.bg/news/Obshtestvo_4/Tri-mesetca-Italiia-shte-ohraniava-nebeto-ni_658721.html", "text": "В рамките на три месеца  - 15 юли – до 15 октомври, италианските военновъздушни сили ще се включат в охраната на българското въздушно пространство (Air Policing).На заседанието си в сряда правителството разреши провеждането на съвместни задачи по усилване на охраната на въздушното пространство. \"Мисията е в изпълнение на мерките по гарантиране на сигурността на страните-членки по източния фланг на НАТО и ще се изпълнява по плановете и процедурите на Интегрираната система на Алианса за противовъздушна и противоракетна отбрана (NATINAMDS)\", уточняват от правителствената пресслужба.Четири изтребителя „Eurofighter Typhoon“ от състава на италианските ВВС ще бъдат дислоцирани на авиобазата Граф Игнатиево. С тях ще има и до 110 души персонал. В момента охраната на въздушното пространство се извършва от две двойки изтребители МиГ-29 от състава на българските ВВС.Италианските дежурни самолети ще изпълняват задачи по зона за дежурство във въздуха, прехват, визуално опознаване и съпровождане. От българска страна ще продължи изпълнението на ангажименти по носене на дежурство в Интегрираната система на НАТО за противовъздушна и противоракетна отбрана.Всяка една от страните ще поеме разходите за собствените сили и средства, участващи в дейностите по усилване на въздушната охрана.Това че италиански бойни самолети ще дават дежурство по охрана на българското въздушно пространство обяви през февруари министърът на отбраната Стефан Янев. Тогава той потвърди, че предходното ръководство на Министерството на отбраната е изготвило концепция за съвместна охрана на небето ни с други държави, като това ще става срещу заплащане. Служебното правителство обяви, че ще търси варианти да денонсира финансовата част на концепцията.Като командир на ВВС, а по-късно и като кандидат за президент, Румен Радев , че бойната ни авиация е пред колапс. Именно той изнесе твърденията за подготвяне на съвместна охрана на въздушното пространство срещу заплащане.През септември миналата година вече беше извършен  с изтребители на американската бойна авиация. ", "date": "2017-06-21", "title": " Три месеца Италия ще охранява небето ни"}
{"url": "https://m.offnews.bg/news/Obshtestvo_4/6-ot-10-detca-spodeliat-che-sa-podlozheni-na-tormoz_658706.html", "text": "Около 60% от децата у нас са жертва на някакъв вид насилие - у дома, в училище или другаде, сочат проучвания на средата, в която растат най-малките.Данните бяха оповестени на кръгла маса за детската агресия и насилието над подрастващите, в която участие взе и омбудсманът Мая Манолова.\"Трябва да се създаде Национална коалиция срещу насилието и телесните наказания над деца, в която да си поставим няколко цели: законодателни промени, създаване на атмосфера на нетърпимост към всички прояви на насилие над деца, мотивиране на политическа воля за предприемане на стимулиращи действия за ограничаване на телесното наказание\", коментира омбудсманът.Екипът на Манолова, заедно с Фондация „П.У.Л.С.“, е провел анкета относно агресията и насилието сред деца, като участие са взели 1220 подрастващи. От тях 766 са отговорили на въпроса \"Били ли сте обект на агресия?\" по следния начин: 20,63% са отговори, че са малтретирани в училище, 11,62% - вкъщи, 26,63% - на улицата, а 41,38% отговарят, че не са били обект на агресия.\"Въпреки, че 40% от децата не са били малтретирани, другите 58% - са. Това е наистина страшно! Насилието няма работен ден. То не е от 9 до 17 часа. То е нощем, събота и неделя и не спира\", коментира Манолова.Данни на Националния план за превенция на насилието посочват, че 1893 деца годишно са жертви на различни форми на насилие:-1224 в семейството - 65%;-183 в училище - 9,95%;-206 на улицата - 11,22%;-57 на обществено място - 1,26%;-89 в резидентна услуга - 4,84%'-43 при близки и роднини - 2,34%.На въпроса \"Към кого би се обърнал в случай, че станеш жертва на насилие или агресия?\", 440 са отговорили така: 43,41% ще се обърнат към родителите си, 3,18% - към учителите, 26,36% - към полицията, само 3,18% - към органите за закрила на детето и 23,86% нямат да кажат на никого.\"Това е само върхът на айсберга. Това са само регистрираните случаи. За голяма част от тях ние не знам. Най-много са случаите на домашно насилие. Децата се притесняват да споделят. Това е обяснимо, защото в случай, че потърсят помощ, но не получат закрила и реакция, те трябват да се върнат обратно при насилника си и да преживеят наказание, заради това, че са сигнализирали за тормоза\", заяви Манолова.\"Децата са най-тормозени в защитена среда - в детска градина, в училище, вкъщи. Тук не става въпрос само за лоши практики, а за нагласи и стереотипи. Много често, в нашата държава, боят се приема за възпитателен. Има стари поговорки като \"Който жали тоягата, не жали детето\", \"Бий детето като малко, за да не го биеш като голямо\" и т.н. 39% от родителите използват телесното наказание, като средство за наказание. Всеки 6 от 10 деца са подложени на тормоз от хората, които се грижат за тях!\", каза още омбудсманът.", "date": "2017-06-21", "title": " 6 от 10 деца споделят, че са подложени на тормоз"}
{"url": "https://m.offnews.bg/news/Leka-atletika_18783/Mariia-Kuchina-Lasitckene-Ne-sam-obsebena-ot-skok-nad-210-sm_658722.html", "text": "Световната шампионка в скока на височина Мария Кучина - Ласицкене заявява, че чувства подготвена за 210 см - с 1 см над световния рекорд на Стефка Костадинова, но не иска това да й се превръща във фикс идея. \"Не искам да се натоварвам с излишни мисли, да си поставям определени височини за цел и да мечтая за тях. Ако си мислите, че вечер заспивам с мисълта за световния рекорд, то ще ви разочаровам - това съвсем не е така.Да живея в днешния ден, а не във вчерашния, или утрешния, далеч по-приятно\", споделя звездата пред \"Спорт-Експрес\".Наскоро атлетката направи три неуспешни опита на 210 см на старт в Холандия, като за първи път в състезание се прицели директно в световния рекорд.\"Нямам вече страх от летвата. Даже и не помня да съм имала, но треньорът ми Генадий Габрилян напълно го е изкоренил. Винаги търсим максимален риск.Случвало се е да искаме и плюс седем сантиметра. Може да започнем да го опитваме отново\", споделя Кучина, която прие фамилията Ласицкене след брака си.Тя няма еднозначен отговор какво предпочита - да спечели олимпийско злато или да подобри световния рекорд. През уикенда Ласицкене спечели поредния си старт от Диамантената лига в Стокхолм с 200 см, като направи и опит на 206, но без успех.", "date": "2017-06-21", "title": " Мария Кучина - Ласицкене: Не съм обсебена от скок над 210 см"}
{"url": "https://m.offnews.bg/news/Sviat-_12/Hajka-na-vestnik-Sabah-Dokladvaj-giulenist_658742.html", "text": "Европейското издание на проправителствения турски вестник \"Сабах\" публикува горещи телефонни линии, на които живеещите на Стария континент турци да подават сигнали за гюленисти.Надписът точно под главата на изданието гласи: \"линия за сигнали относно ФЕТО\".Официалните власти в Анкара смятат организацията на живеещият в САЩ ислямски проповедник Фетхуллах Гюлен за терористична организация и я обвиняват за миналогодишния опит за държавен преврат срещу режима на президента Реджеп Ердоган.Въпреки че тези съмнения не са доказани, именно те послужиха за лов на вещици в южната съседка. Хиляди хора в Турция бяха уволнени от работа и доби бяха вкарани в затвора заради обвинения, че симпатизират на Гюлен, в чието лице Ердоган разпознава основния си враг.Властите в Турция вече на няколко пъти поискаха от САЩ лидерът на ФЕТО да им бъде предаден, но исканията им досега не срещат подкрепата на администрацията във Вашингтон.Именно преследванията над последователите на Гюлен станаха причина за рязкото влошаване на отношенията между редица европейски държави и Анкара през последните месеци.", "date": "2017-06-21", "title": " Хайка на вестник Сабах: Докладвай гюленист!"}
{"url": "https://m.offnews.bg/news/Temida_18762/Tri-godini-zatvor-groziat-uchenika-kojto-ritna-uchitelka_658723.html", "text": "До три години затвор може да получи ученикът, който ритна учителка в Софийската професионална гимназия по туризъм. Инцидентът стана във вторник. Тогава в междучасието 17-годишният младеж нахлул в учителската стая, където нападнал една от преподавателките с юмруци и ритници, като я удрял и с дневника по главата.Под ръководството и надзора на Софийска районна прокуратура е започнало разследване. Според държавното обвинение в момента на нападението в учителската стая имало и други преподаватели. Младежът започнал да блъска мебелите и показвал неприлични жестове. Малко след това ритнал учителката в тялото, след което хвърлил стол по нея.Младежът е привлечен като обвиняем за нанасяне на лека телесна повреда на служебно лице, за което е предвидено наказание „лишаване от свобода“ до три години. Той има и обвинение за хулиганство, което се наказва със затвор до две години или с пробация, както и с обществено порицание.С оглед необремененото съдебно минало и предвид непълнолетието на младежа, той ще остане под надзор на инспектор от детската педагогическа стая.  Разследването по делото продължава.", "date": "2017-06-21", "title": " Три години затвор грозят ученика, който ритна учителка"}
{"url": "https://m.offnews.bg/news/Vodni_18774/100-Kila-otkriva-kupon-v-Obzor-Mis-Balgariia-iahva-dzhet_658739.html", "text": "Голям купон се очертава на плажа в Обзор този уикенд. Курортът ни е домакин на откриването на Републиканския джетски шампионат. Стартовете на екстремните състезанията ще съвпаднат с откриването на летния сезон и празника на града.Организаторите са подготвили много изненади за феновете на бързите скорости и високия адреналин – специално за откриването на шампионата на плажа в Обзор ще пристигнат рапърът 100 Кила и феноменалния Метин Енимехмедов.За да не пада нивото на адреналин у публиката нито за миг, на откритата сцена на плажа ще дефилират и красавиците от MYFASHIONSTORE. Но красивите жени ще са навсякъде.Организаторите споделиха също, че една от големите изненади ще бъде и участието на подгласничка на \"Мис България\" в клас „Жени“, но отказаха да издадат името й преди официалния старт.„Очаквам едно страхотно състезание, надявам се да видя много нови лица, които са се престрашили да премерят сили с останалите във водата.Но най-вече се надявам да се забавляваме и да дадем подобаващ старт на едно много хубаво лято, без травми и контузии. На 5 юли заминаваме за Европейския шампионат в Австрия и трябва да подгреем с победа на родно ниво“, сподели с усмивка Вицеевропейския шампион по джетски, Кристиян Киров.", "date": "2017-06-21", "title": " 100 Кила открива купон в Обзор, Мис България яхва джет"}
{"url": "https://m.offnews.bg/news/Temida_18762/_658738.html", "text": "Първото от поредицата дела, които Петър Низамов – Перата, станал известен покрай незаконните арести със „свински опашки“, завежда срещу бургаски журналисти, трябваше да започне днес в Районния съд в Бургас. То бе отложено заради нередовно призоваване.Делото, което Низамов е завел срещу сайта „Бургаснюз“, е за статия от 13.03.2012 г. със заглавие „Биячите от „Джубокс“ остават зад решетките“. Тя е написана относно взета мярка за неотклонение, основавайки се на прессъобщения от съда и полицията. Журналистите са категорични, че в нея няма изписани имена, а само инициали. Очевидно, Низамов се е разпознал в инициалите и решава да заведе дело срещу колегите за 15 000 лв. Причината е, че била нарушена презумпцията за невинност, а така се твърдяло, че бил извършител. Исковата молба на Перата до Районния съд е с любопитни мотиви, ето и част от нея, запазен е оригиналният правопис и стилистика:“, се казва още в исковата молба.Перата е преценил, че интензивната увреда на името му, както и накърненият авторитет, заедно с пропуснатите ползи, струват точно 15 000 лв. в този случай. Още едно от делата, които е завел за същата информация, но срещу друг журналистически сайт, е за същото обезщетение. Очаква се да стартират процеси срещу общи 4 бургаски медии. Иначе, Низамов е освободен от плащане на държавна такса, тъй като е декларирал, че семейството му живее с малко над 500 лв. на месец, няма и собственост. Днес, преди началото на съдебния процес, Низамов, който освен като защитник на границата, на жените и вярата, поборник срещу несправедливостта, очевидно навлиза и в журналистическата професия, снимаше през цялото време с мобилния си телефон, задаваше въпроси на репортерите и отправяше квалификации към тях. Перата се опитваше да провокира журналистите, дошли да подкрепят своите колеги. Низамов обясняваше, че завеждал дела, за да дадял урок на журналистите.  Делото бе отложено за 28 юни.От Съюза на българските журналисти и Асоциацията на европейските журналисти защитиха правата на репортерите и определиха случващото се като опит да се окаже натиск върху работата на медиите и да се посегне на свободата на словото.", "date": "2017-06-21", "title": " Перата съди журналисти – претърпял „множество душевни травми“"}
{"url": "https://m.offnews.bg/news/Politika_8/Elena-Joncheva-cherpi-s-voda-i-kafe-ot-Haskovo-v-parlamenta-nikoj-ne_658702.html", "text": "Депутатът от БСП Елена Йончева донесе в парламента шише с вода от Хасково. „Ще оставя водата в кафенето на парламента, който иска може да я пробва и да си направи кафе с нея”, обясни идеята си Йончева. Никой от народните представители обаче нито обърна внимание на водата, нито пи от нея, както предложи Елена Йончева.От трибуната тя обясни, че това е същата вода, с която хората, живеещи в Хасково, се къпят и си готвят. \"Тя е забранена, но те си готвят. Ако си поръчате кафе в Хасково, ще е с тази вода. Но вие няма да изпиете кафето”, каза още Елена Йончева.След това соцдепутатът добави, че се крие информация, която не е публична от разследването каква е водата в Хасково и какви са стойностите на уран в нея. Йончева посочи, че има анализ от април 2017 г., който сочи, че от 24 проби, взети от крайните потребители, 23 от тях са със завишени стойности от 10 до 32 пъти на радиоактивност.Депутатът от ГЕРБ Спас Гърневски пък се обърна към БСП от трибуната: \"Къде бяхте вие и вашата партия, когато стана Чернобил и защо крихте от населението. Тогава закрепихте Партията, но скрихте от народа и сега половината народ е болен. Стига демагогия”, каза той.Има укриване на информация по случая с количествата уран във водата в Хасково, обявиха и от \"Воля\".\"От Басейнова дирекция не са ни дали информация за качеството на водата. Не са ни дадени данни, което ни дава основания да смятаме, че умишлено се укрива информация\", заяви Андон Дончев.Той каза още, че според данни на Министерство на здравеопазването има повишаване на случаите на рак в Хасковско, което е малко по-високо от всички други региони.Дончев каза, че по-рано е получил обаждане от председателя на Временната комисия от Обединени патриоти Георги Колев - който му казал за писмо от прокуратурата, което потвърждава, че има умишлено криене на информация.Депутатът от ГЕРБ Александър Ненков обясни, че в случаите, когато е имало данни за завишено наличие на уран във водата, РЗИ веднага е издало предписание за спиране на кладенците. „С лека ръка хвърляте кал на някакви хора, институции или дирекции, а те всъщност са си свършили работата\", каза Ненков.В крайна сметка след дебата депутатите решиха, че срокът на действие на Временната комисия за установяване на потенциално опасните и конкретни случаи на радиоактивното замърсяване на питейни води ще бъде удължен до 30 септември. Предложението беше прието с 159 гласа „за“ и 12 гласа „въздържал се“. Според вносителите срокът на действие на комисията трябва да бъде удължен, защото за досега определения срок от 2 месеца не могат да се разгледат доказани и потвърдени лабораторни резултати от анализи на водните проби. Резултатите от анализите изискват технологично време, в някои случаи до един месец.От БСП предложиха срокът за работа на комисията да бъде удължен с 30 дни, както и до 28 юни да бъде внесен междинен доклад за работата на комисията. И двете предложения бяха отхвърлени.", "date": "2017-06-21", "title": " Елена Йончева черпи с вода и кафе от Хасково в парламента, никой не пи"}
{"url": "https://m.offnews.bg/news/Bojni_18771/Konar-MakGregar-si-poracha-kartina-kak-nokautira-Flojd-Mejuedar_658710.html", "text": "Ирландската гордост в смесените бойни изкуства Конър МакГрегър си поръча гигантска картина на стината в залата си, на която е нарисуван как нокаутира Флойд Мейуедър.Така суровият британец ще се мотивира още по-ударно за предстоящия на 26 август мач помежду им в Лас Вегас.Боят в средна категория (до 69,85 килограма) ще е по правилата на бокса. Домакин е T-Mobile Arena, която побира 20 000 зрители и приема куп събития в бокса и ММА.40-годишният Мейуедър е шампион при професионалистите в пет категории. Той има уникалните 49 победи от 49 мача, като 26 от тях са с нокаут.28-годишният МакГрегър има 24 битки в ММА, от които 18 нокаута, но и три поражения.Двамата ще получат десетки милиони долари за участието си в този комерсиален сблъсък, определян като пълен цирк от много бивши и настоящи боксови величия.", "date": "2017-06-21", "title": " Конър МакГрегър си поръча картина как нокаутира  Флойд Мейуедър"}
{"url": "https://m.offnews.bg/news/Futbol_18793/Dancho-Minev-opliu-Ludogoretc-sled-razdialata_658711.html", "text": "Новото попълнение на Ботев Пловдив Йордан Минев изригна остро срещу бившия си отбор Лудогорец.37-годишният пазарджиклия бе втори капитан на делиорманци, но изненадващо си тръгна и се върна при \"канарчетата\". Той обяснява решението си пред \"Тема Спорт\" като набляга, че си тръгва обиден.\"Нормално е да има обида. Идват някакви ментета и взимат по 30-40 хиляди евро, а аз шест години нямам слаб мач там и направиха проблем, че си исках същата заплата, която получавах.Аз, ако исках да съм в Лудогорец, щях да взимам повече пари, отколкото в Ботев, но заради самото отношение си тръгнах. Там е да си бразилец или чужденец. Перфектно, ще седиш до 60 години\", обясни Минев, който е бил увещаван да намали заплатата си с 2000 лева.Бившият национал коментира и предстоящите мачове на канарчетата с Партизани (Тирана) от Лига Европа:\"Жребият е тежък. В Албания играят силов футбол. Тепърва ще ги разузнаваме и ще се запознаваме с играта им. Макар да има малко време до първия двубой (б.а. - 29 юни). Надявам се да помогна на отбора с по-големия опит.В отбора си говорим, че ще е много важно да отбележим гол там и после във втория двубой, в Бургас, да решим всичко\", казва Минев.", "date": "2017-06-21", "title": " Данчо Минев оплю Лудогорец след раздялата"}
{"url": "https://m.offnews.bg/news/Sviat-_12/Saprugat-na-Elizabet-II-v-bolnitca-zaradi-infektciia_658712.html", "text": "Съпругът на британската кралица Елизабет II - принц Филип - е бил приет в болница, съобщи Бъкингам.Херцогът на Единбург е хоспитализиран като предпазна мярка заради инфекция, която е следствие на негов стар здравословен проблем. Херцогът е приет в болница \"Крал Едуард Седми\" в английската столица.По информация на Би Би Си херцогът е в добро състояние на тялото и духа.По-рано тази година дворецът съобщи, че през есента принц Филип ще се оттегли от публичните си ангажименти. Днес той трябваше да присъства на откриването на новата сесия на британския парламент. Вместо от него, кралицата ще бъде придружена от престолонаследника принц Чарлз.", "date": "2017-06-21", "title": " Съпругът на Елизабет II в болница заради инфекция"}
{"url": "https://m.offnews.bg/news/Evropa_18764/Komisiite-v-EP-odobriha-Mariia-Gabriel-za-evrokomisar_658737.html", "text": "Българският кандидат за еврокомисар Мария Габриел получи одобрението комисиите в Европейския парламент, които я изслушаха вчера, съобщи БТА, позовавайки се на свои източници в институцията. Оценката трябва да бъде обявена официално по-късно днес. Габриел отговаря на въпроси от комисиите по енергетика и по култура и образование в продължение на два часа и половина, а представянето ѝ беше оценено като силно. За да стане еврокомисар, Габриел трябва да бъде утвърдена от сесията на Европейския парламент в Страсбург следващия месец и от Съвета на ЕС. Ако бъде одобрена за еврокомисар, Мария Габриел ще отговаря за ресор \"Дигитална икономика и дигитално общество\". Мандатът ѝ ще продължи до средата на 2019 г. Тя ще бъде и най-младият еврокомисар в комисията на Жан-Клод Юнкер. Ресорът „Дигитализация“ се смята за един от приоритетните в ЕК. За ресора отговаряше Гюнтер Йотингер, който в началото на годината пое ресора бюджет и човешки ресурси на мястото на напусналата Кристалина Георгиева.", "date": "2017-06-21", "title": " Комисиите в ЕП одобриха Мария Габриел за еврокомисар"}
{"url": "https://m.offnews.bg/news/Kultura_33/Preporachvame-vi-ON-Fest-tozi-uikend-v-Inter-Ekspo-Tcentar_658709.html", "text": "Запазете си датите 24 и 25 юни, защото този уикенд започва дългоочаквания ON!Fest в Интер Експо Център. В наситената си двудневна програма фестивалът за градска култура ще събере на едно място феновете на компютърните и настолните игри, последователите на манга и аниме културата, феновете на екстремните спортове, музиката и графитите в градска среда и всички, желаещи да пробват по нещо ново.Разделен тематично по зони, ON!Fest предлага на всекиго по нещо и отваря нови врати за любопитните! ON! Sport зоната кани всеки посетител да вкуси адреналина от екстремните спортове в градска среда като се пробва в някоя от многото дисциплини: скачане върху въздушна възглавница, балансиране върху лента, опъната над земята, танцови стъпки върху лонгборд, луупинги от място и много други.Зрелищно шоу и майсторски класове с една от най-прогресивните паркур и фрийрън групи в света - Storror от Великобритания очакват посетителите на тази зона. Те са тук и за да представят най-новия си филм, документиращ невероятните им приключения по покривите на азиатски небостъргачи – Roof Culture Asia, силноочакван от общността по света и у нас. Заедно със Storror, уроци за начинаещи и напреднали, ще дава и Илко Илиев от Freerun BG, добил популярност покрай голямата награда от Ню Йорк за филма, заснет с дрон 2DRun.Брейк танци, състезания и уроци с гости от Украйна и Полша, бодиарт и графити конкурси и целодневно музикално Block парти на открито са на разположение на посетителите в ON! Street зоната. За всички изкушени от бързите скорости, в тази зона е и двукратният европейски шампион по дрифт Алекс Язов – Матрицата. Той, заедно с колегите си от Mirafiorri team, ще представят невероятното авторско шоу „Дрифт анархия“, а късметлии ще могат да се возят с тях в дрифт автомобила.Почитателите на компютърните игри могат да мерят сили на високотехнологични машини в отворени турнири на площ от над 4500 кв.м. по FIFA 17, Hearthstone, Dota 2, LoL, CS:GO или да срещнат най-добрите от югоизточна Европа, пристигащи у нас за най-значимото първенство по еспорт в региона, на което България е домакин – ESL Southeast European Championship с общ награден фонд от 10 000 Евро.Към мега-фенщината по въображаемия свят на игрите към ON! Gaming зоната се добавят и 200 маси с най-хитовите заглавия сред настолните игри, сред които безспорните бестселъри Dixit, Игра на Тронове, Каркасон, Кодови имена, Концепт, Катан и много, много други.Над 200 превъплъщения в герои от комикси, книги, филми и игри, вдъхновени от японската поп култура ще могат да видят посетителите на фестивала на най-голямото събитие за манга и аниме култура в България – форумът на Анимес Експо, който се провежда на ON! Fest в ON! Anime зоната. Специален фото кът дава възможността на всеки изкушен да се озове виртуално в магичния свят на игрите, а уроци по изключително нашумелия, съвременен стил в корейските танци, кей-поп, предлага на любопитните нови умения на сцена. Азия гостува на София и със специални фен продукти като бенто боксове – специални японски кутии за обяд и мистери боксове – кутии с изненади микс. Световен и вице-световен шампион по косплей от Италия, Индонезия и Бразилия пристигат у нас да избират най-внушителното българско превъплъщение, което ще изпрати щастливеца на най-значимия и голям форум по косплей в света – Japan Expo 2018, провеждащ се в Париж идната година. Лекции и демонстрации за изработка на специални атрибути към костюмите като брони, оръжия и корони, умни трикове при грима и прическите, както и актьорско превъплъщение и изпълнение на сцена придружават двудневната програма на фестивала.За културния феномен на влогърството или как за 24 часа се правят 50 000 гледания на собствено авторско клипче в Интернет ще ни представят най-силните в тази област в България – момчетата от ПАКТА. Освен да споделят опит, разкажат своята вълнуваща история и да отговарят във видео в реално време на предизвикателства от публиката, те ще честват и своя втори рожден ден, стремейки се да бият своя собствен рекорд от 3000 гости за първия си рожден ден. Отворена сцена и за нови таланти във влогърството предлага ON! Fest в новосъздадената си ON! Tube зона.Професионалната конференция , също част от програмата на ON! Fest, среща разработчиците на видео игри в България с инвеститори, създатели и търсачи на таланти от цяла Европа. В специалния сегмент „Games Made in Bg“ могат да се видят над 20 студиа, работещи в сектора у нас, а Каталин Бунариу от румънския акселератор за гейм разработчици Carbon ще сподели ценен опит за това как независимите разработчици да развият проектите си до успешни продукти.Пълната програма на събитието, можете да следите ", "date": "2017-06-21", "title": " Препоръчваме ви: ON!Fest този уикенд в Интер Експо Център"}
{"url": "https://m.offnews.bg/news/Sviat-_12/Marokanetc-poznat-na-sluzhbite-e-atentatorat-ot-Briuksel_658703.html", "text": "Мароканец, познат на службите, е извършител на атентата на Централната гара в Брюксел. Терористът, който взриви куфар на гарата в белгийската столица, беше идентифициран като Усама З., на 37 години. Мъжът е живеел от 2013 г. в квартал \"Моленбек\", който се прочу като предпочитано от джихадистите място за живеене. Атентаторът е имал съдебно досие, но не за тероризъм, отбелязаха белгийските медии, цитирани от БТА. Според службите Усама е трябвало да взриви голяма бомба, но се е провалил, вероятно защото е бил аматьор.  Мъжът е взривил пренасян от него куфар. В куфара е имало газови бутилки и пирони. Взривното устройство е задействано близо до група хора. След това мъжът побегнал към коловозите, но се върнал в залата за пътници и се насочил към военен патрул с викове \"Аллах е велик\". Той е бил застрелян на място от военните. Мъжът не е носел колан с взривно устройство. Според полицията куфарът е гръмнал два пъти, като вторият взрив е бил по-силен. При взрива няма пострадали хора. Жилището на нападателя е претърсено тази сутрин, но полицията няма да разгласява информация по този въпрос в интерес на разследването. Засега не са открити връзки с други случаи. Предполага се, че терористът е действал сам. За момента Белгия няма да промени равнището за готовност за атентат. Властите обявиха, че масовите прояви, насрочени за днес и близките дни, няма да бъдат отменяни, но ще се осигури допълнителна охрана. В Брюксел тази вечер ще се състои концерт на Coldplay. Движението на влаковете през Централната гара е възстановено. ", "date": "2017-06-21", "title": " Мароканец, познат на службите, е атентаторът от Брюксел"}
{"url": "https://m.offnews.bg/news/Kultura_33/Filip-Kirkorov-pristiga-za-pet-kontcerta-u-nas_658735.html", "text": "Филип Киркоров идва в България за пет концерта през септември - в Русе, Варна, Бургас, Пловдив и София.Концертът на Киркоров в Русе ще е на 17 септември, във Варна - на 19 септември, в Бургас - на 22 септември, в Пловдив - на 24 септември, и в София - на 25 септември, в Зала 1 на НДК. Спектакълът \"Я\" (\"Аз\") е с продължителност 150 минути. В него участват 80 артисти. Режисьори на спектакъла са Франко Драгоне и Павел Брюно, работили върху проекти на Цирк дьо Солей и шоуто A New Day на Селин Дион.Хореограф е Тони Теста, работил с Майкъл Джексън, Джанет Джаксън и Кайли Миноуг.Билетите за концертите на Киркоров са на цена между 40 и 120 лева. ", "date": "2017-06-21", "title": " Филип Киркоров пристига за пет концерта у нас"}
{"url": "https://m.offnews.bg/news/Obshtestvo_4/BSP-zapochva-daritelska-kampaniia-za-Buzludzha_658681.html", "text": "БСП ще организира дарителска кампания за ремонт и обновяване на Бузлуджа, обяви в студиото на bTV депутатът от червената група Крум Зарков.Партията вече обяви намерението си да поеме стопанисването на социалистическия символ. „Говорихме с архитекта на Бузлуджа, каза какво трябва да се направи и трябва финансов ресурс, за да се спре разрухата”, каза Зарков. Според него в инициативата могат да се включат не само социалисти, а и хора заинтересовани от запазването на културното наследство.По думите му никое правителство до момента не е показало загриженост за паметника, а предложението от 2011 г. БСП да го получи като собственост „беше ясен знак, че правителството, държавата и Министерството на културата не желаят да се занимават”.Според Зарков необходимата сума за възстановяването зависи от това какво точно ще се прави с паметника. За целта имало изумяващ брой проекти от страната и чужбина.„Отношението на съвременно мислещия архитект в тази държава е, че всеки такъв обект, било паметника от Бузлуджа, било паметника пред НДК, са неща от миналото, което ние по умен начин трябва да вкараме в настоящето и да използваме, ако щете – за туристическа атракция”, коментира арх. Делчо Делчев пред bTV. По думите му професионалният интерес от цял свят към монумента е много голям. Неотдавна един от най-добрите дизайнери на музеи в света, Уве Брюкнер, коментирал, че мястото е уникално и има потенциал дори за хотел.", "date": "2017-06-21", "title": " БСП започва дарителска кампания за Бузлуджа"}
{"url": "https://m.offnews.bg/news/Futbol_18793/Oshte-dvama-si-tragnaha-ot-Levski_658707.html", "text": "Футболистите Александър Емилов Александров и Антон Огнянов вече не са играчи на Левски.Двамата постигнаха споразумение с ръководството на \"сините\" и разтрогнаха договорите си по взаимно съгласие. И двамата не попадаха в плановете на треньора Николай Митов за новия сезон и беше въпрос на време да бъдат освободени.По всяка вероятност футболистите ще получат известна компенсация от клуба, тъй като контрактите им са прекратени преждевременно.Междувременно новакът в елита Етър е пред привличането на втори изгонен от Левски след Веселин Минев. Това е Сашо Александров.30-годишният бивш футболист на Берое и Черно море също не попадна в плановете на Николай Митов за предстоящия сезон. Той напусна “сините” след 56 мача, в които не успя да се разпише нито веднъж.Друг от освободените играчи след сезона - Джереми де Ноойер пък подписа за две години с молдовския шампион Шериф и засипа с похвалия новия си тим, който ще играе във втория предварителен кръг на Шампионската лига с албанския първенец Кукеши.", "date": "2017-06-21", "title": " Още двама си тръгнаха от Левски"}
{"url": "https://m.offnews.bg/news/Zvezdi_18810/Daniel-Dej-Liuis-prekrati-aktiorskata-si-kariera_658717.html", "text": "Даниел Дей-Люис - единственият актьор в историята, печелил престижната награда за американската академия за киноизкуство три пъти в категорията за водеща мъжка роля (\"Линкълн\" (2013 г.), \"Ще се лее кръв\" (2007) и \"Левият ми крак (1989 г.), обяви, че се оттегля от актьорската си кариера.\"Даниел Дей-Люис повече няма за работи като актьор. Той е изключително благодарен на всички колеги и на публиката за изминалите години\", добавя говорителката му.Дей-Люис навърши 60 години през април тази година. Последният филм, в който взе, се очаква да излезе на 25 декември. Ленатата се казва Phantom Thread (работно заглавие) и е на режисьора Пол Томас Андерсъ. Разказва за света на модата в Лондон през 50-те години.", "date": "2017-06-21", "title": " Даниел Дей-Люис прекрати актьорската си кариера"}
{"url": "https://m.offnews.bg/news/Politika_8/Pak-skandal-v-parlamenta-BSP-napuska-Predsedatelskiia-savet_658673.html", "text": "БСП напуска Председателския съвет на парламента, който се свиква всяка сряда и в него участват всички групи.Това обяви лидерът на БСП Корнелия  Нинова от трибуната. А напускането е заради факта, че комисиите и парламентът не разглеждат законопроектите, внесени от БСП.Преди Нинова от трибуната депутатът от БСП Драгомир Стойнев обясни, че групата му остро възразява срещу този начин на работа на българския парламент, в който се гледат единствено и само законопроекти, внесени от МС или от управляващото мнозинство.Той обясни, че законопроект на мнозинството, внесен на 19 юни, вече се гледа в комисия, а законопроекти на БСП, внесени май месец, още не са разглеждани.\"Считаме, че това е тенденциозно отношение към опозицията. Тази тенденция, не е насочена толкова към нас, това не ни обижда, това е вашият стил. Тя е насочена към българския парламентаризъм. Докато тази тенденция не се смени нямаме място в председателския съвет“, заяви още Стойнев.След Стойнев Нинова съобщи новината, че БСП напуска Председателския съвет. Тя обяви, че в 44-ия парламент се използват двойни стандарти. БСП обяви също, че иска свикване на извънредни заседания на всички комисии за разглеждане на законопроектите на опозицията. Председателят на парламента Димитър Главчев единствено добави, че ще изпрати писма до всички председатели на парламентарни комисии, в които ще ги подкани към своевременно разглеждане на законопроектите в комисии.", "date": "2017-06-21", "title": " Пак скандал в парламента: БСП напуска Председателския съвет"}
{"url": "https://m.offnews.bg/news/Temida_18762/Spetcprokuraturata-obvini-Lazar-Lazarov-che-oshtetil-API-za-41-mln-l_658685.html", "text": "Бившият шеф на Агенция \"Пътна инфраструктура\" Лазар Лазаров получи обвинения в престъпнение по служба и безстопанственост, от която за държавното учреждение са последвали щети за 41 милиона лева, съобщиха от спецпрокуратурата.Оттам посочват, че престъплението е в особено големи размери и представлява особено тежък случай. Обвинението е по повод договор от август 2011 г. с италианската компания Кооперативно дружество „ Чи ЕМ ЧИ ДИ Равена“ за изграждане на лот 1 „Оризово Димитровград“ от автомагистрала „Марица“. Прокуратурата припомня, че според първоначалния договор строително–монтажните работи е трябвало да приключат през есента на 2013 г., но това не се е случило поради „форсмажорни обстоятелства“ (обилни валежи и овлажняване на почвите). Поради това АПИ са обявили нова обществена поръчка за допълнителни строителни работи. Тя е спечелена от „Пътища Пловдив“ АД, с което на 30.06.2015 г. е сключен договор за допълнителни строителни работи на обект „Марица“; лот №1, Оризово –Димитровград от км 5+000 до км 36+400 с три подобекта.Според доказателствата, събрани от разследването, Лазар Лазаров умишлено не е положил достатъчно грижи за ръководенето и управлението на имуществото на АПИ покрай допълнителната обществена поръчка и не е ясно как е формирана прогнозната й стойност от 42 987 400 лева без ДДС. Въпреки това Лазаров сключил договора от 30.06.2015 г. с „Пътища Пловдив“ АД за допълнителни СМР на лот 1 на АМ Марица на стойност 51 343 630, 80 лева с ДДС.Прокурорите смятат, че чрез новата обществена поръчка са платени милиони левове за дейности, дублиращи първата и такива, които е трябвало да бъдат извършени от италианската фирма \"Чи ЕМ ЧИ ДИ Равена\".Лазар Лазаров е с мярка за неотклонение „Подписка“.Разследването продължава.", "date": "2017-06-21", "title": " Спецпрокуратурата обвини Лазар Лазаров, че ощетил АПИ за 41 млн. лева"}
{"url": "https://m.offnews.bg/news/Politika_8/Sotcialnata-pensiia-za-starost-stava-120-98-lv-ot-1-iuli_658713.html", "text": "Социалната пенсия за старост се увеличава от 118,14 лева на 120,98 лева, реши на днешното си заседание Министерският съвет.Промяната влиза в сила от 1 юли.След увеличението промяна ще претърпят и пенсиите, които не са свързани с трудова дейност, тъй като по закон техният размерът им се определя в зависимост от социалната пенсия за старост.Това са пенсиите за военна и гражданска инвалидност, социалната пенсия за инвалидност и персоналната пенсия.Ще се повишат и нормативно установените добавки към пенсиите, които се определят в процент от социалната пенсия за старост.По-рано днес Народното събрание прие на първо четене увеличаването на минималната пенсия на 180 лева на 1 юли и на 200 лева от 1 октомври. ", "date": "2017-06-21", "title": " Социалната пенсия за старост става 120,98 лв. от 1 юли"}
{"url": "https://m.offnews.bg/news/Drugi_18773/Tajgar-Uuds-vliza-v-klinika-za-narkomani_658687.html", "text": "Бившият номер 1 в професионалния голф Тайгър Уудс влиза в клиника за наркомани, за да лекува зависимостта към болкоуспокояващи и сънотворни, разкри агентът му Майк Стайнберг.\"Гордея се с него. Той реши да се пребори и да заживее отново здравословно\", коментира агентът.Уудс беше хванат спящ зад волана на своя автомобил през май и прекара нощта в полицейски участък.Първоначално се смяташе, че той е бил пиян, но се оказа, че състоянието му е причинено от смесване на медикаменти.\"Разбирам суровостта на извършеното от мен и поемам пълна отговорност за моите действия. Искам обаче обществото да знае, че няма замесен алкохол.Случилото се е неочаквана реакция от предписаните ми медикаменти. Не осъзнавах, че смесването на лекарствата ще ми въздействат толкова силно.\"Ще направя всичко по силите си това повече да не се повтаря\", написа в изявление Уудс.", "date": "2017-06-21", "title": " Тайгър Уудс влиза в клиника за наркомани"}
{"url": "https://m.offnews.bg/news/Temida_18762/Agent-na-DANS-mamil-chuzhdentci-i-izdal-darzhavna-tajna_658688.html", "text": "Спецпрокуратурата съобщи, че повдигна обвинения на двама агенти на ДАНС. Съобщават се и имената на двамата обвиняеми - Евгени Иванов и Петър Спасов.Иванов е обвинен, че е мамил чужденци, че ще им уреди документи за постоянно пребиваване у нас, и е издал държавна тайна. Претърсени са жилището и служебния му кабинет в ДАНС. Повдигнати са му четири обвинения - за измама в големи размери, за документна измама, за издаване на държавна тайна и за притежание на огнестрелно оръжие и боеприпаси без разрешително.Прокуратурата посочва, че обвиняемият е разгласил държавна тайна, като предоставил информация на разпитан по делото свидетел за използвани от ДАНС способи и средства за оперативно издирвателни и разузнавателни дейности, информация, че спрямо конкретни лица са използвани специални разузнавателни средства, както и информация за лица, заподозрени в провеждане на подривна, терористична и др. противозаконна дейност срещу сигурността на страната. Колегата му П. Спасов пък е обвинен, че му е дал пистолет, за който той самият не е имал разрешително. Евгени Иванов е с мярка за неотклонение „Домашен арест“. Предстои Софийски градски съд да насрочи разглеждането на делото.", "date": "2017-06-21", "title": " Агент на ДАНС мамил чужденци  и издал държавна тайна"}
{"url": "https://m.offnews.bg/news/Futbol_18793/TcSKA-1948-obiavi-shest-kontroli_658682.html", "text": "Вече са ясни съперниците на ЦСКА 1948 в контролите по време на предсезонната подготовка на тима.Общо шест проверки ще изиграят футболистите на старши треньора - Валентин Илиев.Мястото и часовете на проверките ще бъдат допълнително уточнени, съобщават от клуба.\"Червените\" се събират за първа тренировка в началото на юли.Контролите на отбора:15.07ЦСКА 1948 - Септември (Симитли)19.07ЦСКА 1948 - ФК Банско22.07ЦСКА 1948 - Марек (Дупница)26.07ЦСКА 1948 - Хебър (Пазарджик)02.08ЦСКА 1948 - Балкан (Ботевград)05.08ЦСКА 1948 - Миньор (Перник", "date": "2017-06-21", "title": " ЦСКА 1948 обяви шест контроли"}
{"url": "https://m.offnews.bg/news/Medii_73/BNR-i-Muzikautor-naj-setne-podpisaha-dogovor_658716.html", "text": "След близо едногодишна сага на преговори, Българското национално радио и сдружението за колективно управление на авторски права Музикаутор подписаха споразумение и така БНР вече може да излъчва музика законно във всичките си 12 програми.Преговорите между БНР и Музикаутор започнаха през август миналата година, а неуспехи при преговорите доведоха до това, че от 1 януари тази година радиото остана без договор, следователно нямаше право да излъчва музика от репертоара на Музикаутор.Параметрите в новия договор са за поетапно увеличаване на авторските възнаграждения, каквото бе предложението на Музикаутор от началото на преговорите преди година.Вместо за пет години обаче, възнагражденията ще се увеличават за три – до изтичането на мандата на настоящото ръководство на БНР. Новият договор отчита реалностите от последните години, а именно значителното увеличение на ползваната от БНР музика.Следващата стъпка, съгласно закона, е споразумението да бъде процедурно одобрено от Асоциацията на българските радио- и телевизионни оператори (АБРО), която е представителната организация на радио сектора.Равносметката от спора между двете страни е следната: ► Съветът за електронни медии (СЕМ) санкционира БНР за нерегламентирано използване на защитени произведения;► Министерство на културата наказа свой служител – Георги Дамянов – директор дирекция „Авторско право и сродните му права“, заради действия в казуса, които бяха в разрез със Закона за държавния служител;► Съдът отхвърли искането на БНР за налагане на обезпечителна мярка на Музикаутор, а друг състав отхвърли иска на радиото като недопустим;► Комисията за защита на конкуренцията е сезирана да се произнесе по висящо производство;► БНР стартира медийна война срещу Музикаутор, възползвайки се от националния си ефир. Редица твърдения на БНР бяха оборени: че Европейският комитет за радио и телевизия (EBU) е предоставил лицензия за музиката от Евровизия; тезата, че радиото е било притиснато в последния момент да заплаща по-високи възнаграждения;► СЕМ следва да се произнесе по сигнала за нарушен паритет на мненията и липса на плурализъм при отразяване на казуса от БНР.", "date": "2017-06-21", "title": " БНР и Музикаутор най-сетне подписаха договор"}
{"url": "https://m.offnews.bg/news/Futbol_18793/Huligani-drazniat-Bufon-s-baner_658691.html", "text": "Големият вратар Джанлуиджи Буфон стана обект на гавра от страна на италиански хулигани, които не харесват Ювентус.Домът на Джиджи осъмна с банер с надпис \"Благодарим ти, Реал\", който припомни на стража една от най-големите му болки в професионален план - загубата от \"белия балет\" във финала на Шампионската лига.Така Буфон не успя да постигне голямата си мечта да спечели трофея в ШЛ, което щеше да го превърне във фаворит и за \"Златната топка\".Това беше и пети поред загубен финал за \"Старата госпожа\" след спечелването на трофея през 1995/1996 година.В три от тях на вратата е пазил Буфон - 2002/2003, 2014/2015 и 2016/2017 г.В началото на месеца Буфон сподели, че предстоящият сезон вероятно ще му е последен и изрази силна надежда все пак да успее да спечели трофея, който така упорито му се изплъзва.Междувременно от ФИФА обявиха, че ще разследват Ювентус заради трансфера на Пол Погба в Манчестър Юнайтед. Причината е в появилите се слухове, че агентът на играча Мино Райола е получил 41 милиона лири комисионна.", "date": "2017-06-21", "title": " Хулигани дразнят Буфон с банер"}
{"url": "https://m.offnews.bg/news/Sviat-_12/Oshte-dvama-frenski-ministri-podadoha-ostavki_658690.html", "text": "Още двама френски министри обявиха, че няма да участват в новото правителство. Оставки подадоха министърът на правосъдието Франсоа Байру и министърът по европейските въпроси Мариел дьо Сарнез. И двамата са членове на центристката партия МоДем, ключов съюзник на президента Еманюел Макрон, като Байру е лидер на партията. Той обяви, че не желае да е част от новото френско правителство и ще даде пресконференция по-късно днес, за да обясни мотивите си. Мариел дьо Сарнез пък се отказва от участие в правителството, тъй като ще оглави групата на партията в парламента, съобщи източник на Франс прес, цитиран от БТА. Вчера оставка подаде и военният министър Силви Гулар, също член на центристката партия. В момента срещу МоДем тече предварително разследване за фиктивно назначаване на сътрудници в Европейския парламент. Подобно разследване тече в момента и срещу лидерката на крайнодясната партия \"Национален фронт\" Марин льо Пен, като в момента ЕП разглежда и искане за сваляне на имунитета ѝ. ", "date": "2017-06-21", "title": " Още двама френски министри подадоха оставки"}
{"url": "https://m.offnews.bg/news/Futbol_18793/Sapunkata-Ronaldo-napuska-Real-prodalzhava_658695.html", "text": "Напуска или остава в Реал Мадрид Кристиано Роналдо? Ако довчера напускането му изглеждаше много вероятно, то днешната мадридска преса е изпълнена с оптимизъм, че остава.Според \"Ас\" португалецът е останал изключително доволен от думите на президента Флорентино Перес в негова подкрепа в скандала с неплатени данъци и е преосмислил решението си.Перес каза, че вярва безрезервно в честността на Роналдо и го провъзгласи за важна част от историята на \"белия балет\".Думите му са достигнали до Роналдо, който е в Русия с националния отбор на Португалия за участие в турнира за Купата на конфедерациите.Пред свои съотборници той е споделил, че много се е впечатлил от защитата на Перес и вече не иска да напуска Реал.Междувременно близкият до Роналдо защитник Пепе, който напуска Реал поради изтичане на договора, отрече да го е убеждавал да отидат заедно в Пари Сен Жермен.\"Към момента дори аз нямам договор с никого. В момента и двамата с Роналдо мислим единствено върху представянето си в Русия, защото искаме да заадваме поругалския народ\", измъкна се Пепе.", "date": "2017-06-21", "title": " Сапунката \"Роналдо напуска Реал\" продължава"}
{"url": "https://m.offnews.bg/news/Politika_8/Patriotite-sas-svoj-proekt-za-izborna-sistema-po-germanski-model_658692.html", "text": "Обединени патриоти готвят свой вариант за нова изборна система, по германски модел.\"Готвим собствен вариант за изменение на Изборния кодекс, трябва да се намери балансът между мажоритарното начало и представителството в парламента\", обясни в кулоарите на парламента депутатът Искрен Веселинов.Той обясни, че проектът им предвижда именно партиите да бъдат стимулирани да предлагат личности и същевременно да се запази балансираното представителство в парламента, което пропорционалната система дава.Вчера стана ясно, че ГЕРБ има идея да се проведе нов референдум за избирателна система, а предложението направи шефът на правната комисия Данаил Кирилов. Относно тази идея коалиционният им партньор Обединени патриоти пак са против. \"Гледаме на идеята като на изключително скъпо социологическо проучване. Според нас е твърде нелеп вариантът, в който караме гражданите да гласуват непрекъснато едно и също нещо. Имаме два факта от предишния референдум. Първият е, че референдумът не е задължителен. Вторият- очевидно има желание у хората да гласуват максимално мажоритарно и да избират личности“, каза Искрен Веселинов. Именно тези факти карали Патриотите да мислят, че трябва нова, обединяваща двете неща избирателна система. Той обясни, че проектът на Обединени патриоти бил точно по германски модел - преференциална система със силен мажоритарен елемент. Днес Воля на Веселин Марешки ще представи своя законопроект за мажоритарни избори, който предвижда 31 многомандатни района, а не 240. БСП пък ще одобри своя проект за изборна система - смесена, на провеждащият се в събота Пленум на партията. ГЕРБ остава да държи на мажоритарна система в два тура, предложена от Слави Трифонов. Тя обаче беше отхвърлена на първо четене и предстои да бъде гледана на второ четене в зала. ", "date": "2017-06-21", "title": " Патриотите със свой проект за изборна система - по германски модел"}
{"url": "https://m.offnews.bg/news/Ikonomika_59/Palno-edinodushie-za-pensiite-Minimalnata-shte-e-180-lv-ot-iuli-200_658686.html", "text": "За първи път 44-ият парламент гласува единодушно за повишаване на минималната пенсия. Със 187 гласа \"за\" депутатите решиха от 1 юли минималната пенсия да стане 180 лева, а от 1 октомври тя да се повиши на 200 лева. Народните представители гласуваха това на първо четене чрез законопроект за промяна в Закона на бюджета за 2018 г., внесен от Министерски съвет.Така минималната пенсия тази година ще бъде повишена с около 11% на два пъти. В резултат от предложената промяна със същите проценти ще се повишат минималните размери и на останалите пенсии за трудова дейност, които се определят в процент от пенсията за осигурителен стаж и възраст, пенсиите за инвалидност поради общо заболяване, пенсиите за инвалидност поради трудова злополука и професионална болест и наследствените пенсии.Според направените разчети всички пенсии, които след преизчисляването от 1 юли с тежест 1,126 за всяка година осигурителен стаж ще останат с размери под 180 лв. или под минималния размер на пенсията за съответния вид, ще бъдат приравнени на новия минимален размер. В резултат на увеличението на минималната пенсия за осигурителен стаж и възраст на 180,00 лв. броят на пенсиите в минимален размер ще се увеличи от 547 300 на около 668 000, или около 31,5% от пенсионерите за трудова дейност ще бъдат с минимални пенсии. Необходимите допълнителни средства за изплащането на новите минимални размери са в размер 8,8 млн. лв. месечно.Необходимите допълнителни средства за увеличението на минималната пенсия за осигурителен стаж и възраст от 180 лв. на 200 лв. са в размер 14,7 млн. лв. месечно. За 2018 г. необходимите средства са около 280 млн. лв.И макар в дебатите всички да заявиха, че ще подкрепят увеличението на парите на българските пенсионери, ГЕРБ не пропуснаха да се похвалят, патриотите да се защитят, а Воля и БСП да поискат повече.  БСП откриха дебата, депутатът Георги Гьоков обясни позицията на партията: БСП подкрепя принципа на равнопоставеност, заложен като основен в Кодекса за социално осигуряване и счита, че не следва по никой начин да има изравняване на пенсии за лицата с различен осигурителен принос.Гьоков заяви, че пенсията за осигурителен стаж и възраст в България е неоправдано ниска, а БСП ще гласува „за” законопроекта, защото приема социалната аргументация на увеличението, но между първо и второ четене ще направи свои предложения, а те са преизчисляване на всички пенсии от 2013 г. и 300 лв пенсии от 1 юли. \"Ще гласуваме за вашите предизборни обещания\", заяви Гьоков. От ГЕРБ обявиха: Нито едно правителство не е увеличавало два пъти пенсиите за година с 11%. И това предизвика дебат, който стигна до извода, че тройната коалиция е единствената, която е вдигнала пенсиите със 108% по време на управлението си. БСП поискаха ГЕРБ и Патриотите да се извинят, че не са си спазили предизборните обещания, а депутатът Николай Александров от Обединени патриоти беше категоричен, че нито едно управление не е вдигало пенсиите в началото на мандата си, само месец и половина откак е стартирало. Депутатът Станислав Станилов също взе отбранителна позиция, с която се опита да обясни защо предизборните обещания на Патриотите са били за 300 лева пенсия, а сега тя ще е 200. \"Никого не сме излъгали. Ако бяхме спечелили изборите, можем да направим пенсията 300  лева, но не ги спечелихме, както и вие, каза той, обръщайки се към Воля и БСП.\"А може и 500 лв. да направи мпенсията. Но влязохме във властта и правим каквото е възможно\",  обясни проф. Станислав Станилов. В крайна сметка пенсиите бяха увеличени и \"за\" това депутатите гласуваха единодушно. Предложенията за промени между първо и второ четене на закона ще са само три дни. ", "date": "2017-06-21", "title": " Пълно единодушие за пенсиите: Минималната ще е 180 лв. от юли, 200 лв. - от октомври"}
{"url": "https://m.offnews.bg/news/Zimni_18801/D-r-Skatov-pokori-i-parvenetca-na-Aliaska_658684.html", "text": "Само броени дни след като се завърна от успешната си експедиция във Хималаите, на 20 юни в 16.00 часа местно време д-р Атанас Скатов стъпи на най-високия връх на Северна Америка - Денали/Маккинли (Аляска, 6197 метра), съобщи БТА.С това си постижение той постави няколко рекорда. Стана първият българин, успял да завърши проекта \"седем върхове (за изкачване на най-високите върхове на седемте континента на планетата). Скатов е първият веган в света постигнал тази цел - \"седем върхове веган\".Само в рамките на 34 дни той успя да изкачи 3 върхове на 2 континента, два осемхилядника - връх Лхотце (8516 метра) на 16 май; връх Еверест (8848 метра) на 22 май и един континентален първенец - връх Денали (6197 метра).Алпинистът има проект за изкачване на короната от най-високите върхове на седемте континента. Той започва през 2013 година с изкачването на 2 от тях - връх Килиманджаро (Африка) и връх Елбрус (Европа). Последваха нови 4 изкачвания - връх Аконкагуа (Северна Америка), връх Еверест (Азия), връх Карстенц-Пирамид (Австралия и Нова Зеландия) и връх Винсън масив (Антарктида) през 2014 година.Изкачването на връх Денали беше последното върхово постижение в колекцията континентални първенци на Скатов. През 2015 година неговият опит за достигане на върха беше осуетен от фирмата-организатор и той не беше допуснат дори да започне изкачването.Тази година той се отправи към върха сам, без да е част от организирана експедиция. Изкачването, започнало на 11 юни, продължи 10 дни с преодоляването на 6 височинни лагера и 4000 метра положителна денивелация. Климатичните условия не са позволили на алпиниста-веган да достигне върха на 16 юни, както е било планирано, и му се е наложило да остане в последния височинен лагер 6 дни. В следобедните часове на 20 юни (местно време) той успя да достигне върха и в момента вече се придвижи към последния височинен лагер.С изкачването на последния връх Денали Атанас Скатов е първият българин в историята на българския алпинизъм, който е успял да преодолее това предизвикателство.\"Чувствам се отлично и съм много щастлив, че успях да завърша този толкова важен за мен проект. Целта ми беше да го направя веднага след Хималаите, за да се възползвам от климатизацията си там. Уморен съм, но и доволен от това да бъда първият българин, който е стъпил на най-високите континентални първенци на света\", заяви Скатов по сателитния си телефон минути след изкачването на върха.Първият човек в света, преодолял всички седем върхове в тази класация, е Ричард Бас (САЩ), завършвайки ги през 1985 година. До 2012 година още около 350 човека са успели да ги изкачат и след това до сега няма точна статистика за техния брой.", "date": "2017-06-21", "title": " Д-р Скатов покори и първенеца на Аляска"}
{"url": "https://m.offnews.bg/news/Intcidenti_6/Kola-ubi-motorist-v-Sofiia-promeniha-dvizhenieto-zaradi-intcidenta_658693.html", "text": "Мотоциклетист загина, след като беше ударен от лек автомобил на кръстовището на бул.”Тодор Александров” и ул.”Одрин” в столицата, съобщи бТВ. Заради инцидента се променя движението на автобусна линия №60, информира Столична община.Рейсовете се движат от бул. “Тодор Александров“, бул. “Инж. Иван Иванов“, бул. “Ал. Стамболийски“, ул. “Одрин“ в посока „Овча купел“. ", "date": "2017-06-21", "title": " Кола уби моторист в София, промениха движението заради инцидента"}
{"url": "https://m.offnews.bg/news/Komentari_65/Zashto-resorat-na-Mariia-Gabriel-e-tolkova-vazhen_658701.html", "text": "България получи ресор “Цифрова икономика и цифрово общество” в ЕК, а  на Мария Габриел остави силно усещане за подготвеност, експертиза и решителност. Важно е да кажем какво означава този ресор на практика, какви теми включва и какво място може да намери в него България за себе си.Ресорът е сериозен, защото цифровата икономика става все по-важна за ЕС, и особено за големите икономики в него. Статистиката показва, че секторът на цифровите технологии дава много добра добавена стойност. В него ЕК вижда шанс европейската икономика да стане по-конкурентоспособна на глобалния пазар, но също така и възможност тя да продължава да дава това благоденствие, което дава днес на голяма част от европейците. Проблемът е, че ЕС изостава в сравнение със САЩ, Китай, Япония, както като иновации, така и като производство в този сектор. Замислете се колко от електронните устройства и програмите, с които по цял ден работим, са създадени в ЕС?За да промени моментното състояние, Европа има сериозни планове и очаквания към този сектор. Целите са ясни: повече бизнес, по-голям дял на цифровата икономика, по-добра позиция на ЕС като място за иновации, но и по-голяма сигурност в интернет. Прегледът на постигнатото по стратегията за Единен цифров пазар, който ЕК направи през месец май обаче показа, че много от процесите се движат по-бавно от очакваното. А какво е очакваното?Образно казано има три кита, върху които цифровото общество в Европа лежи.Първият е подобряване на достъпа ни до цифрови услуги и стоки – как да стигаме и използваме по-лесно филми и музика например в интернет. Все още има много пречки пред използването на цифрови продукти в ЕС. Една от тях е т. нар. блокиране по географски принцип – геоблокиране. Неговото премахване е ключово, защото този подход на практика дели европейците на различни категории. Така компаниите, които предлагат съдържание в интернет – филми, музика и др. могат да ограничат достъпа на едни или да предлагат различни цени за една и съща услуга в различни части на Европа. Вече сме свършили доста работа по това, като очаквам финалното споразумение между ЕП и Съвета да се случи преди края на тази година и от 2018г да няма геоблокинг.Друга още по-интересна тема е промяната на законодателството в областта на авторското право. Това е голяма битка за правото на достъп за всички европейци до културни продукти. Вече направихме и първа стъпка в правилната посока, а именно  - приехме регламент*, с който от 2018-а на хората, които купуват филми, музика и статии вкъщи, да им се наслаждават и докато пътуват в Европа.ЕС се занимава и с една друга група въпроси, свързани с равнопоставеността на пазара в интернет. Как ще решим тези въпроси влияе пряко на това как ще ползваме интернет – колко информация ще събират компаниите за съществуването ни в мрежа, как ще я използват. Тук влиза и въпросът, който наскоро постави премиерът на Великобритания Тереза Мей: как големите онлайн платформи (YouTube, Facebook, Wikipedia и др.) ще поемат своята част от отговорността за съдържанието, което публикуват. Как реагираме на съдържание, което подстрекава към тероризъм или такова, което злоупотребява с деца? Тук влиза и въпросът какво правим с фалшивите новини – може ли да регулираме това, така че едновременно да сме добре информирани, но и да няма цензура в мрежата.В този стълб влиза и друг важен въпрос как да се защитим от атаките в интернет. ЕС цели да стане отворен пазар, в който свободно да се движат огромни масиви от информация. Но виждаме, че вируси, подобни на WannaCry, в бъдеще могат да имат потенциал да разрушават цели индустрии.Трета група мерки са по-меки, но важни теми като насърчаване на новите умения на европейците. Защото крайният резултат – силна цифрова икономика – не може да се постигне, ако липсват хора с умения да използват интернет и да правят бизнес там. Тук е и идеята, по която вече се работи – свързване на институционални регистри от цяла Европа, като търговските регистри например. Това ще гарантира, че предприятията и гражданите трябва да предоставят на публичните администрации своите данни само веднъж.Какви са интересите на България в ресора Цифрова икономика и цифрово общество?С две думи – много и различни. На първо четене това са различни инициативи и процеси като електронното управление, които могат да получат още по-голяма скорост. Но не трябва да се пропускат и много други възможности. България е напред в класациите за качество на хората, заети в ИТ сектора, но има да настига по отношение на навлизането на цифровите технологии в останалите сектори на икономиката. А това всъщност означава модернизация. Това е ментален и технологичен преход, за който големи части от бизнеса и обществото са готови, но са нужни още няколко стъпки, за да започне той.Най-голямата възможност обаче е, чрез ресора и чрез усилията на бизнеса у нас, България да си издейства много по-добра позиция в дебата как Европа да развива дигиталните си възможности. Това ще сложи България на картата на лидерите в ЕС. Убедена съм, че това е шанс, който няма да пропуснем, а напротив, заедно с нашия нов еврокомисар Мария Габриел, ще успеем да станем важна част от дигиталното бъдеще на Европа.----------", "date": "2017-06-21", "title": " Защо ресорът на Мария Габриел е толкова важен"}
{"url": "https://m.offnews.bg/news/Tehnologii_18759/Proveriavat-spinarite-za-olovo-i-zhivak-nad-normata_658683.html", "text": "Държавната агенция за метрологичен и технически надзор (ДАМТН) извършва извънредна проверка на антистрес продукти на пазара - т.нар. спинъри.Проведени изследвания в трети страни показват, че в някои случаи моделите съдържат наднормено количество олово и живак. Затова в хода на инспекциите ще бъдат взети продукти, които ще бъдат подложени на допълнителни изпитвания, съобщиха от агенцията.Спинерът е нов популярен продукт, който се разпространява много бързо сред децата и у нас. Основната му употреба е да помага на деца със синдром на дефицит на вниманието и на деца, страдащи от аутизъм, но той все повече се разпространява и като играчка. Именно поради игровите си функции той трябва да отговаря и на изискванията на Наредбата за съществени изисквания и оценяване съответствието на играчките.Изключително важно e да се знае че:- съществува опасност от нараняване на откритите части на тялото при игра;- продуктът изисква добра координация;- не е подходящ за деца под 3 години;- някои модели имат електрическа функция, захранвана с батерии тип бутон или R1, които не трябва да са достъпни без инструмент или с две независими движения;- съдържат олово и живак, в материала от който са изработени, припомнят от агенцията.Повече информация можете да прочетете в статията . ", "date": "2017-06-21", "title": " Проверяват спинърите за олово и живак над нормата"}
{"url": "https://m.offnews.bg/news/Sviat-_12/Upravliavashtata-partiia-v-Rumaniia-svali-svoia-premier-pri-vot-na-ned_658718.html", "text": "Румънското правителство падна след вот на недоверие. Вотът на недоверие срещу правителството на Сорин Гриндяну е бил подкрепен от 241 депутати при необходими 233 гласа, съобщи Ройтерс. Управляващата Социалдемократическа партия внесе вота на недоверие срещу собственото си правителство, след като заедно с Алианса на либералите и демократите оттеглиха подкрепата си с мотива, че премиерът не изпълнява програмата на коалицията. Правителството на премиера Сорин Гриндяну беше утвърдено в края на декември миналата година. Социалистите обвиниха Гриндяну, че не изпълнява сроковете за изпълнение на правителствената програма. Миналата седмица ръководството на партията свали доверието си от кабинета и изключи Гриндяну от редиците си, а всички министри от парламентарната коалиция подадоха оставка. Гриндяну обаче отказа да подаде оставка, докато президентът на страната Клаус Йоханис не назначи нов премиер от Социалдемократическата партия. Според опозицията обаче причината за оттеглената подкрепа от Гриндяну е разривът на отношенията му с лидера на социалдемократите Ливиу Драгня. За разрива в отношенията между двамата се разбра и от изказване на Гриндяну, в което той отправи директни критики към лидера на социалдемократите, като посочи, че ситуацията в Румъния в момента е заради съсредоточаването на властта в ръцете на Драгня. Анализаторите обаче отбелязват като причина за разрива в отношенията им това, че Гриндяну не успя да промени антикорупционния закон в момент, в който срещу Драгня е повдигнато обвинение за ощетяване на държавата със сумата от 24 000 евро.Промяната трябваше да декриминализира злоупотреба с власт, когато сумите са по-малко от 44 хил. евро. Именно тази промяна в антикорупционния закон предизвика най-масовите протести в Румъния от падането на комунистическия режим.В крайна сметка правителството се отказа от решението си за промени в закона, но протестите продължиха вече с искане за оставка, а опозицията внесе вот на недоверие. Той обаче беше преодолян лесно, тъй като управляващите подкрепиха премиера си, а опозицията успя да събере само 168 гласа в подкрепа на вота на недоверие. ", "date": "2017-06-21", "title": " Управляващата партия в Румъния свали своя премиер при вот на недоверие"}
{"url": "https://m.offnews.bg/news/Sviat-_12/Kraliat-na-Sauditska-Arabiia-naznachi-sina-si-za-nov-prestolonaslednik_658694.html", "text": "Кралят на Саудитска Арабия Салман назначи сина си Мохамед бин Салман бин Абдул Азиз Ал Сауд за нов престолонаследник, след като уволни Мохамед бин Найеф бин Абдул Азиз Ал Сауд. Принц Мохамед бин Салман беше назначен и за първи вицепремиер и запазва поста на министър на отбраната. Назначението беше подкрепено от 31 от общо 34 членове на \"Съвета за вярност към монархията\".Досегашният престолонаследник Мохамед бин Найеф беше харесван от Запада заради действията му срещу религиозния екстремизъм. Мохамед бин Найеф вече няма да е и министър на вътрешните работи. Вместо него на поста е назначен 33-годишният принц Абдул Азиз бин Сауд Бин Найеф бин Абдул Азиз Ал Сауд. Той ще отговаря за вътрешната сигурност и борбата с тероризма. Баща му е губернатор на голямата Източна провинция, където се намира голяма част от петролното богатство на страната, отбеляза Асошиейтед прес, цитирана от БТА.Членовете на кралското семейство и високопоставени служители ще се съберат днес в двореца в Мека, за да се закълнат във вярност на новия престолонаследник. Мохамед бин Салман има репутацията на реформатор. Досега той беше министър на отбраната, втори вицепремиер, специален съветник на краля и председател на Съвета по икономически въпроси и развитие, който е и надзорният орган на най-голямата компания производител на петрол в света Сауди Арамко. Той направи и важни посещения в чужбина, включително в САЩ, където се срещна с президента Доналд Тръмп през март. Визитата му беше ключова и подготви визитата на Тръмп в Саудитска Арабия през май - първото посещение в чужбина на американския президент след поемането на поста. Назначаването му за престолонаследник се приема с възхищение от младите саудитци, тъй като за тях е доказателство, че тяхното поколение вече ще има централна роля в управлението на страната, коментират световните агенции. С указа си крал Салман промени реда на наследяване на трона, който досега бе запазен само за преките синове на основателя на кралството Абдул Азиз, и включи и внуците му, отваряйки пътя към трона за второто поколение от династията Ал Сауд, отбелязва Франс прес.Назначението обаче беше посрещнато и с критики - заради войната с Йемен, която не успя да прогони подкрепяните от Иран шиитски бунтовници и при която загинаха десетки цивилни. Мохамед бин Салман изключва воденето на диалог с Иран, защото обвинява страната, че иска да контролира ислямския свят. ", "date": "2017-06-21", "title": " Кралят на Саудитска Арабия назначи сина си за нов престолонаследник"}
{"url": "https://m.offnews.bg/news/Izvan-terena_18817/Da-popeem-s-Bobi-Mihajlov-video_658699.html", "text": "Датата 21 юни освен първият ден на лятото, е и Международен ден на музиката.По този повод решихме да ви поздравим с изпълнение на най-музикалния футболен президент в Европа - шефът на БФС Борислав Михайлов.Бившият вратар стана известен повече с танцовите си умения, но вади и глас в парчето \"Америка\" на естрадния дует Кристина Димитрова и Орлин Горанов.Песента е от началото на 90-те, а Михайлов е с естествената си прическа, а за кураж в нея участва и Николай Илиев. В парчето се появява и Катето Евро, а атмосферата е много положителна.Личи си, че Михайлов е освободен от грижи, от които напоследък не може да се разтовари.На Международния ден на музиката не може да пропуснем и Валери Божинов, чиято интерпретация на сръбския турбофолк хит \"Трепни\" на Цеца Величкович доби огромна популярност и у нас. Божинов, също като Михайлов, е и великолепен танцьор.С изяви на музикалния фронт могат да се похвалят доста футболисти, като сред тях е и мегазвездата на световния футбол Кристиано Роналдо. През 2009 година той записа кавър на песента \"Аmor mio\" за реклама на банката Ешпирито Санто. Популярният с жизнерадостния си нрав Пол Гаскойн също има записано парче в кариерата си извън терена.", "date": "2017-06-21", "title": " Да попеем с Боби Михайлов (видео)"}
{"url": "https://m.offnews.bg/news/Obshtestvo_4/SU-shte-vrashta-uchilishtnite-diplomi-na-studentite-si-pri-poiskvane_658719.html", "text": "Софийският университет ще връща училищните дипломи на студентите си при поискване, става ясно от отговора на висшето училище до OFFNews след запитването ни по повод .\"Дипломите се връщат и ще се връщат по всяко време с изключение времето за записване на новоприетите студенти от 12.07 до 14.07, 19.07 до 21.07 и от 26.07. до 28.07. 2017 г.\", пише ръководителят на отдела за връзки с обществеността Боряна Коларова.Решението на Върховния административен съд дипломите да не се задържат е в сила от април 2016 г. Четири месеца по-късно студент ударил на камък при опит да получи документа си и отново се обърнал към съда, който през юни 2017 г. разпореди СУ да спре да нарушава закона и да не прибира тапиите.Днес сектор \"Студенти\" твърди, че \"няма данни на някого да е отказано да получи обратно дипломата си за средно образование\", а от пресцентъра уточняват, че \"на студентите от втори и трети курс дипломите са върнати при тяхно желание. Няма как да се върне диплома на студент, който не е пожелал да я получи обратно\".Колко дипломи все още са при инспекторите е неизвестно - Софийският университет не води такава статистика, се казва отговора на Алма матер, откъдето уверяват, че след влизане в сила на съдебното решение, т.е. април 2016 г., не е била задържана дипломата на нито един новоприет студент.", "date": "2017-06-21", "title": " СУ ще връща училищните дипломи на студентите си при поискване"}
{"url": "https://m.offnews.bg/news/Obshtestvo_4/BTL-6000-Lymphastim-saiuznikat-na-damite-sreshtu-tcelulita_658689.html", "text": "Какви са най-новите процедури, на които се подлагат дамите, за да се отърват от целулита и да изваят красиво тяло за плажа?Лимфният дренаж е много ефективно средство за детокс на целия организъм и за постигане на желаната фигура. Безболезнени и неизискващи никакви усилия от страна на пациента, терапиите с BTL-6000 Lymphastim помагат на организма бързо да изхвърли токсините и да се справи с излишните мазнини.Никой не разполага с магическа пръчица, каква е тайната на красивата фигура?Д-р Катя Паскова, водещ и уважаван дерматолог, която от години помага на дамите да се влюбват в телата си, разкрива своя съюзник в борбата с несъвършенствата. Д-р Паскова използва в практиката си модерната медицинска техника на  и апарата за лимфен дренаж BTL-6000 Lymphastim.Как въздейства на организма лимфният дренаж?Лимфният дренаж оказва благотворно въздействие върху меките тъкани на човешкото тяло. Излишните течности излизат от тялото, а това се отразява положително на цялостното състояние на организма и имунната система. Терапиите с Lymphastim на БТЛ Индъстрийз са релаксиращи, като не изискват някаква специална подготовка от страна на пациента. Прилагат се в легнало състояние, като на краката, ръцете и ханша се поставят специални маншети, които се пълнят с въздух под налягане. Този въздух под налягане кара лимфния поток да се задвижи. Така излишната течност се изтласква от тялото. Всички знаем, че целулитът се появява по кожата в резултат от неспособността на организма да разгради натрупаните мазнини и задържането на вода. Лимфният дренаж по естествен път спомага отстраняването на целулита и токсичните вещества в организма. Специалистите препоръчват поне 10 процедури за добър резултат.", "date": "2017-06-21", "title": " BTL-6000 Lymphastim - съюзникът на дамите срещу целулита"}
{"url": "https://m.offnews.bg/news/Politika_8/Zaev-Pri-BSP-sam-si-u-doma-Stanishev-pomogna-na-Makedoniia_658714.html", "text": "Тук се чувствам като у дома. БСП е нашата сестринска партия, заяви македонският премиер Зоран Заев на \"Позитано\" 20 след днешната си среща с лидера на БСП Корнелия Нинова.Заев благодари за подкрепата на Македония, както от страна на сегашното ръководство на БСП, така и от председателя на ПЕС Сергей Станишев.Станишев обедини левицата на европейско ниво по въпроса за преодоляването на кризата в Македония. Тази подкрепа за нас беше от историческо значение, ние никога няма да я забравим. Станишев наистина помогна приятелски на Македония - по един принципен начин - помогна ни да излезем от политическата криза, уточни Заев, който е и председател на Социалдемократическия съюз на Македония.Искам да благодаря на БСП, че активно участваше в целия процес на подкрепа за Македония при преодоляване на кризата, нейната инициатива в Европарламента за осъждане на насилието в македонския парламент, за призивите за диалог и намиране на решение между всички политически участници, добави македонският премиер.Направихме две конкретни предложения за задълбочаване на нашите взаимоотношения и тяхното развитие, обяви председателят на БСП Корнелия Нинова.Първо, един път всяка година, между БСП и СДСМ да правим срещи в разширени състави, в които да участват народни представители и кметове от двете страни, да поканим нашите евродепутати, да се включат нашите партийни структури и на тях да обсъждаме не само европейски въпроси, но и теми, които са изгодни и за България, и за Република Македония, каза Нинова.Второто, което предлагаме – през септември да бъдем домакини на една Балканска конференция, на която да поканим лидерите на партиите от нашето семейство, и тези, които са премиери, и тези които не са, но да бъде лидерска среща. На нея да обсъдим Западните Балкани като приоритет на председателството на България на Съвета на ЕС. Ще излезем с конкретни предложения и решения, като поех ангажимент да ги представим на българското правителство и да настояваме Западните Балкани да са приоритет на председателството на България с всички отворени теми и нерешени въпроси, на които на една такава конференция ще търсим общи решения, добави председателят на БСП.Убедени сме, че идва времето на левицата и на солидарността и затова лявоориентираните партии трябва да имат свое отделно място в бъдещето на нашите страни и на нашите граждани, каза от своя страна Зоран Заев.", "date": "2017-06-21", "title": " Заев: При БСП съм си у дома, Станишев помогна на Македония"}
{"url": "https://m.offnews.bg/news/Obshtestvo_4/Astronomicheskoto-liato-dojde-mnogo-slantce-i-malko-oblatci-dnes_658668.html", "text": "Астрономическото лято настъпи в 7 часа и 24 минути. Много слънце и малко облаци ще има днес, над планините и край морето ще превали и прегърми за кратко следобед. Термометрите тръгват нагоре, максималните температури ще са между 28 и 33 градуса, според прогнозата на НИМХ. По Черноморието ще е малко по-хладно - до 27 градуса.Над планините след обяд ще има временни увеличения на облачността. На отделни места ще падне краткотраен дъжд. Максималната температура на 1200 метра ще е около 19, а на 2000 метра – около 12 градуса.", "date": "2017-06-21", "title": " Астрономическото лято дойде, много слънце и малко облаци днес"}
{"url": "https://m.offnews.bg/news/Politika_8/Davame-5-05-mln-leva-po-Mehanizma-za-bezhantcite-v-Turtciia_658715.html", "text": "Правителството одобри изплащането на 5,05 млн. лева за изплащане на българските вноски за 2017 г. към Механизма за бежанците в Турция.Общата дължима вноска е изчислена въз основа на дела на брутния национален доход на страната в общата сума на БНД на Европейския съюз.Парите от Механизма за бежанците отиват за финансиране на спешните нужди от хуманитарна помощ за сирийските бежанци и приемните общности в Турция.Общият размер на помощта по механизма е 6 млрд. евро.Споразумението за създаване на Механизма за бежанците в Турция и графика за изплащането на българските вноски в периода 2016-2019 г. са ратифицирани със закон от Народното събрание на 30 март 2016 г., припомниха от правителствената пресслужба. ", "date": "2017-06-21", "title": " Даваме 5,05 млн. лева по Механизма за бежанците в Турция"}
{"url": "https://m.offnews.bg/news/Futbol_18793/UEFA-pusna-i-dvata-otbora-na-Red-Bul-v-Shampionskata-liga_658667.html", "text": "УЕФА позволи на РБ (Лайпциг) и Ред Бул Залцбург да участват в Шампионската лига. Това обявиха от европейската футболна централа.В края на миналата седмица в централата на УЕФА в Нион е имало среща, на която представители на двата клуба са доказали, че те не са свързани помежду си, макар да са издържани от една и съща компания за енергийни напитки.По-рано се появиха информации, че РБ (Лайпциг) може все пак да бъде спрян от участие в турнира, но след подробно разследване Комисията по финансов контрол на клубовете към УЕФА прецени, че няма физическо или юридическо лице, което да има реашаващо влияние и в двата клуба.Компанията “Ред Бул” притежава 99% от акциите на германския РБ (Лайпциг) и е само спонсор на австрийския Ред Бул (Залцбург).От \"Ред Бул\" не за първи път участват с два отбора в едно състезание. Във Формула 1 те имаха два екипа, като единият се казваше Торо Росо.", "date": "2017-06-21", "title": " УЕФА пусна и двата отбора на Ред Бул в Шампионската лига"}
{"url": "https://m.offnews.bg/news/Obshtestvo_4/Zapochva-remont-na-ploshtada-pred-NDK-dnes-mahat-i-pametnika_658660.html", "text": "Ремонтът на площада пред сградата на НДК започва днес с монтиране на строителна ограда в района. Зоната бе отделена от реконструкцията на парка, за да се изгради цялостна хидроизолация. При ремонта, който трябва да приключи до края на годината, ще бъде демонтиран и паметникът \"1300 години България\". \"Имаше много дела, съдът взе своето решение, сега е въпрос на техническа подготовка и изпълнение. Категорично не мога да се съглася, че тук става въпрос за разрушаване на паметник. Аз заварих това съоръжение под формата на опасни руини, падаха плочи. Опасно е и в момента. Тук не става въпрос за реставриране. Това е руина\", коментира столичният кмет Йорданка Фандъкова.На площад \"България\" ще бъдат монтирани гранитни плочи в два нюанса, така че да се запази вида на парка. Оформят се и стъпала около централния фонтан и ще се реконструира парапет и бетоновия борд при подлезите.", "date": "2017-06-21", "title": " Започва ремонт на площада пред НДК днес, махат и паметника"}
{"url": "https://m.offnews.bg/news/Zdrave-i-krasota_18812/BTL-6000-Lymphastim-saiuznikat-na-damite-sreshtu-tcelulita_658705.html", "text": "Лимфният дренаж е много ефективно средство за детокс на целия организъм и за постигане на желаната фигура. Безболезнени и неизискващи никакви усилия от страна на пациента, терапиите с BTL -6000 Lymphastim помагат на организма бързо да изхвърли токсините и да се справи с излишните мазнини.Никой не разполага с магическа пръчица, каква е тайната на красивата фигура?Д-р Катя Паскова, водещ и уважаван дерматолог, която от години помага на дамите да се влюбват в телата си, разкрива своя съюзник в борбата с несъвършенствата. Д-р Паскова използва в практиката си модерната медицинска техника на БТЛ Индъстрийз и апарата за лимфен дренаж BTL -6000 Lymphastim.Как въздейства на организма лимфният дренаж?Лимфният дренаж оказва благотворно въздействие върху меките тъкани на човешкото тяло. Излишните течности излизат от тялото, а това се отразява положително на цялостното състояние на организма и имунната система. Терапиите с Lymphastim на БТЛ Индъстрийз са релаксиращи, като не изискват някаква специална подготовка от страна на пациента. Прилагат се в легнало състояние, като на краката, ръцете и ханша се поставят специални маншети, които се пълнят с въздух под налягане. Този въздух под налягане кара лимфния поток да се задвижи. Така излишната течност се изтласква от тялото.Всички знаем, че целулитът се появява по кожата в резултат от неспособността на организма да разгради натрупаните мазнини и задържането на вода. Лимфният дренаж, по естествен път спомага отстраняването на целулита и токсичните вещества в организма. Специалистите препоръчват поне 10 процедури за добър резултат.", "date": "2017-06-21", "title": " BTL-6000 Lymphastim - съюзникът на дамите срещу целулита"}
{"url": "https://m.offnews.bg/news/Obshtestvo_4/Bez-voda-za-12-chasa-v-chast-ot-iuzhnite-kvartali-na-Sofiia_658664.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Заради подмяна на спирателни кранове на ПСПВ „Бистрица“, се налага спиране на водоподаването от 10:00 до 22:00 часа на в.з. „Малинова долина“ ; магазини: „Икеа“ и Мол „София ринг“, Южна част на бул. „Околовръстен път“ между пътя за лифт „Симеоново“ до бул. „България“ – „Сити клиник“, бензиностанция „Шел“, база на „Волф“, Езиково училище и частна детска градина „ЕСПА“ и комплекс „Царско село“, ЖСК „Малинова долина“, кв. „Витоша“ – карето между: бул. „Симеоновско шосе“, ул. „Проф. Васил Арнаудов“, ул. „Проф. Георги Манев“ и бул. „Околовръстен път“; комплекси: „Макси“, „Преслав“ и „Градина“кв. „Мирчо Драганов“ - карето между: бул. „Черни връх“ от №91 до №151, ул. „Димитър Манев“, ул. „Ген. Иван Колев“ и бул. „Околовръстен път“, кв. „Манастирски ливади изток“ – карето между ул. „Луи Айер“, ул. „Шарл Шампо“, бул. „Околовръстен път“ и ул. „Йордан Бакалов Стубел“. С понижено налягане до II-ри етаж ще бъдат от 10 до 22 часа във в.з. „Американски колеж“. Във връзка с реконструкция на уличен водопровод на ул. „Куманово“ в жк. „Фондови жилища“, се налага спиране на водоподаването от 9:00 до 21:00 часа по ул. „Куманово“ от ул. „Ген. Георги С. Тодоров“ до ул. „Марин Дачев Христов“. Реконструкция на уличен водопровод на ул. „Георг Вашингтон“ в Център налага спиране на водоподаването от 10:00 до 20:00 часа по ул. „Георг Вашингтон“ от ул. „Пиротска“ до ул. „Трапезица“, по ул. „Трапезица“ от ул. „Георг Вашингтон“ до бул. „Княгиня Мария Луиза“. Поради подмяна на сградно водопроводно отклонение на бул. „Възкресение“ в жк. „Разсадника - Коньовица“ , се налага спиране на водоподаването от 10:00 до 17:00 часа на ул. „Трънски майстор“, бул. „Възкресение“, бул. „Вардар“, ул. „Тома Никлев“. Изграждане на главен канализационен колектор на бул. „Лазар Михайлов“ в кв. „Бенковски“ ще е причина за спиране на водоподаването от 9:00 до 21:00 часа по бул. „Лазар Михайлов“ от ул. „Знание“ до ул. „Руски войн“. Подмяна на сградно водопроводно отклонение на ул. „Момина сълза“ в кв. „Симеоново“ налага спиране на водоподаването от 9:30 до 16:00 часа по ул. „Момина сълза“ от ул. „Крайречна“ до бул. „Симеоновско шосе“ и ул. „Крайречна“ от №1 до №7. ", "date": "2017-06-21", "title": " Без вода за 12 часа в част от южните квартали на София"}
{"url": "https://m.offnews.bg/news/Futbol_18793/Batkov-mladshi-sravni-Levski-sas-stara-kola_658671.html", "text": "Синът на бившия собственик на Левски Тодор Батков, който носи същите имена, явно не страда от факта, че фамилията вече не се свързва с тима от \"Герена\".Пред телевизия Би Ай Ти той сравни Левски със стара кола, която харчи много.\"Ако едно идване до работата ти излиза по 500 лева, ще ти бъде ли мъчно. Това да спреш да хвърляш пари за глупости няма как да ти е мъчно\", заяви младият бизнесмен.Той заяви, че няма представа за размера на дълговете на Левски, но доколкото знае те се обслужват.\"Новият собственик Спас Русев дава всичко от себе си отборът да върви. Въпросът е да не му се пречи. Има много интереси в Левски, много хора се опитват да изкарат пари на гърба на отбора.Феновете са най-важните за един отбор, защото без тях той спира. В България е трудно да се управлява жирищен блок, а какво остава за футболен отбор\", коментира още Батков младши.", "date": "2017-06-21", "title": " Батков младши сравни Левски със стара кола"}
{"url": "https://m.offnews.bg/news/Razsledvane_68/Skandal-s-reklamata-na-Infiniti-Dzhon-Snou-govori-na-balgarski-v-krad_658301.html", "text": "Вероятно сте гледали рекламата на \"Инфинити\". В английския си вариант е страхотна. Един от най-обичаните артисти Кит Харингтън (Джон Сноу от Game of Thrones) рецитира стихотворението \"Тигърът\" на един от най-великите поети Уилям Блейк, шофирайки прекрасен автомобил. Рекламата е стилна и си личи, че е скъпа, както подхожда на премиум автомобил.В българския й вариант обаче има такъв знаменателен гаф, който е прекрасна илюстрация за това как за жълти стотинки можеш да опропастиш и най-скъпата реклама.За да проговори Джон Сноу на български, някой е трябвало да плати на преводач. Дори да е платено, не е платено на истинския. Нещо повече - за да не вземе българският преводач на Уилям Блейк скромния си хонорар, някой гений е компилирал в едно три различни превода - защото така по-трудно се доказва кой е носителят на авторските права. С нас се свърза преводачката Теменуга Маринова, която с разочарование е установила, че именно част от нейния превод на \"Тигърът\" е ползван за рекламата, но за това тя разбира от екрана на телевизора.Маринова твърди, че никой не я е питал, както никой не се е и свързал с издателството, за да ползва нейните текстове. Освен преводът на Маринова, в рекламата на \"Инфинити\" са ползвани стихове от преводи и на други двама преводачи - Спас Николов и най-вече на легендарния Кръстан Дянков. И двамата вече не са между живите и е много удобно да бъдат ограбени.Българският клип е сбор от три различни превода. Ето как звучи стихотворението в клипа. В черно са стиховете в превод на Кръстан Дянков, в италик са на Теменуга Маринова, подчертаните са на Спас Николов:Кръстан Дянков, Синът на покойния Кръстан Дянков разбрал от Маринова, за това, че преводът на баща му е ползан неправомерно.Маринова описва ситуацията като \"Cadillac с врати на Jaguar и BMW\".Свързахме се с адвокат с опит в сферата на авторското право, който съзря \"финт\" в ползването на три различни превода за рекламата. По този начин ставало по-трудно преводачите да потърсят своите права. Потърсихме за коментар представителството на \"Инфинити\" за България, които коментираха ситуацията по следния начин: Преводът на стихотворението, разбира се, не е буквален, а преводачите Спас Николов, Кръстан Дянков и Теменуга Маринова са търсили най-правилните думи, за да има благозвучие, но и смисълът да се запази.\"Явно в \"Инфинити\" работят гении и ясновидци, които са ми прочели мислите за \"В бездна или вис дълбока лумна огънят в окото?“, каза пред OFFNews Маринова.\"Въпросът вече дори не опира до конкретния случай, а до проблеми много по-важни за средата, в която съществуваме\", каза още преводачката. Според друг адвокат в областта на авторското право, с когото OFFNews говори, не е за подценяване и следната хипотеза: че \"Инфинити\" (или рекламната им агенция) наистина са платили на преводач, очаквайки от него нов превод или не знаейки, че вече съществуват преводи на \"Тигърът\" на Уилям Блейк. Но преводачът просто е изплагиатствал колегите си и ги е компилирал. При тази хипотеза компанията (или рекламната й агенция) е чиста, а преводачът е извършил плагиатство, което освен нарушаване на авторски права може да се разглежда и като престъпление.От отговора на Инфинити не се разбира коя хипотеза е вярна - дали са платили хонорар на някой, който ги е излъгал, че е свършил работа. Или са поискали помощ от приятел, който да компилира 3 превода, за да си спестят един хонорар.Което и да е от двете, искрено се надяваме, че ще уредят авторските права с преводачите и наследниците им.Рекламата е много хубава. В нея вероятно стотици хиляди за пръв път са чули стихотворение на Уилям Блейк и вероятно това ще остане единственият им досег с прекрасната му поезия. Но тя е достигнала до нас благодарение на Кръстан Дянков, Спас Николов и Теменуга Маринова и техният труд заслужава уважение.", "date": "2017-06-21", "title": " Скандал с рекламата на Инфинити: Джон Сноу говори на български в краден превод"}
{"url": "https://m.offnews.bg/news/Sviat-_12/Mazh-provesi-bebe-ot-15-iia-etazh-za-da-sabira-lajkove_658672.html", "text": "Мъж в Алжир беше осъден на две години затвор, след като провеси бебе от прозорец на 15-я етаж. Целта му била да привлече повече лайкове във Фейсбук. Това съобщиха Би Би Си и Ал Арабия. Мъжът публикувал скандалните снимки, на която се вижда как той държи бебе във въздуха, и написал: „Дайте 1000 лайка или ще го хвърля”. Разгневени потребители поискали наказание за  Действието се развива на 15-ия етаж на висока сграда в Алжир.Това разгневило потребителите, които незабавно поискали наказание срещу мъжа. Срещу него били повдигнати обвинения за застрашаване безопасността на детето, уточнява Нова тв. Извършителят, който е роднина на бебето, отрича да е изложил живота му на риск и твърди, че снимката е обработена с фотошоп. ", "date": "2017-06-21", "title": " Мъж провеси бебе от 15-ия етаж, за да събира лайкове"}
{"url": "https://m.offnews.bg/news/Temida_18762/Dilarat-na-Mertcedes-Prokuraturata-manipulira-za-kolata-na-Lozan-Pa_658696.html", "text": "Тезата на прокуратурата, че болтовете на мерцедеса на НСО, ползван от , са се развили сами, не почива на експертно мнение, а е била манипулативно наложена.Това коментира официалният представител на \"Мерцедес\" за България \"Силвър стар\" в отговор на запитване на в. \"Капитал\".Скандалът със служебния автомобил на председателя на Върховния касационен съд се разрази преди две седмици, когато стана ясно, че по време на командировка до Берковица шофьорът съдията и охранителят му от НСО открили, че два от болтовете липсват, а три са разхлабени.Прокуратурата образува проверка, но след нея не последва досъдебно производство заради допускане, че От отговорите на дилъра на \"Мерцедес\" се разбира, че становището на компанията е било \"орязано\", за да пасне на тезата на прокуратурата, посочва \"Капитал\". В позицията на \"Силвър стар\" се казва, че ако болтовете не са стегнати добре, могат да се разхлабят при шофиране по път с неравности и много завои. Прокуратурата е оставила само втората част от изречението, т.е. че е възможно болтовете да се развият по неравен път, без уточнението, че за да се случи това, те трябва да не са били затегнати.\"Нямаме информация за подобен случай в България. Също така от \"Даймлер\" не са ни информирали за изтегляне на автомобили поради такъв проблем. Разхлабването на болтове може да се дължи на човешка грешка или ако са манипулирани умишлено, но не е производствен дефект\", коментират от \"Силвър стар\". \"При смяна на гумите е възможно болтовете да не са стегнати със зададения от производителя момент на стягане и да се разхлабят от вибрацията на колелото. При два липсващи болта и три разхлабени шумът от вибрациите ще е чувствителен и ще се увеличава при движение\", казват още от компанията.", "date": "2017-06-21", "title": " Дилърът на \"Мерцедес\": Прокуратурата манипулира за колата на Лозан Панов"}
{"url": "https://m.offnews.bg/news/Sviat-_12/Navodni-se-konsulstvoto-ni-v-Ekateringburg_658677.html", "text": "Българското консулство в Екатеринбург е наводнено след силните дъждове, излели се в региона, пише изданието \"Наша газета\", предаде агенция \"Фокус\".Цитиран е българският консул в града Пламена Петкова, според която силните дъждове са повредили тавана и мебели.Документите са цели. Ако бяха пострадали, щеше да има силен скандал. Написахме три молби на градската управа, но никой не ни отговори“, посочи тя. Сътрудниците на дипломатическото представителство са възмутени, че от началото на лятото те са наводнявани вече трети или четвърти път, при което им се налага да източват водата със свои средства.Директорът на общинската „Управляваща компания Екатеринбург“ Сергей Капленко смята, че дипломатите трябва да искат изплащане на щетите от собствениците на сградата.", "date": "2017-06-21", "title": " Наводни се консулството ни в Екатерингбург"}
{"url": "https://m.offnews.bg/news/Obshtestvo_4/MVnR-V-Briuksel-niama-postradali-balgari_658666.html", "text": "Към 23.00 ч българско време няма постъпила информация за пострадали български граждани при експлозиите в Брюксел, съобщи Министерството на външните работи.Тази вечер . Според свидетели обаче преди това да стане са се чули взривове. Бяха евакуирани както жп станцията, така и Гран Плас. Ведомството на Екатерина Захариева препоръчва на българските граждани, пребиваващи в белгийската столица, да избягват района на централната жп гара и да следват стриктно препоръките на местните власти, както и следят информацията в медиите.Българското посолство в Брюксел следи развитието на ситуацията и поддържа постоянен контакт с местните власти.Български граждани, които желаят да получат актуална информация или да подадат сигнал за техни близки, могат да го направят на дежурния телефон за спешни случаи на българското посолство в Кралство Белгия + 32 473 981 042, съобщават още от МВнР.", "date": "2017-06-21", "title": " МВнР: В Брюксел няма пострадали българи"}
{"url": "https://m.offnews.bg/news/Politika_8/Prodalzhava-poseshtenieto-na-makedonskiia-premier-u-nas_658679.html", "text": "И днес продължава посещението на новоназначения премиер на Македония Зоран Заев у нас.Заев пристигна вчера, като визитата в България е веднага след първото му международно посещение - в Брюксел.Изборът на двете страни се тълкува като символ на приоритетите на новото управление на страната - търсене на път към ЕС и добросъседство с България.Вчера Заев се срещна с президента Румен Радев и премиера Бойко Борисов. За днес е насрочена среща с председателя на БСП Корнелия Нинова. У нас е и външният министър на Македония Никола Димитров, който днес ще участва в дискусионен форум на тема „Какво предстои за Р Македония по европейския път?“.Според наблюдатели посещението отваря нова страница в българо-македонските отношения.", "date": "2017-06-21", "title": " Продължава посещението на македонския премиер у нас"}
{"url": "https://m.offnews.bg/news/Drugi_18773/Grigor-Dimitrov-i-Kristiano-Ronaldo-v-efira-dnes_658680.html", "text": "Много интересни събития предлага днешният ден. Нормално е да се вълнуваме най-вече от мача на Григор Димитров на турнира в Куинс срещу Жулиен Бенето. Очаква се срещата да започне около 17:30 часа наше време и ще може да я гледате по  Иначе футболните маниаци могат да гледат Кристиано Роналдо и компания срещу Русия в турнира за Купата на Конфедерациите.  13.00 ч Тенис, турнир за мъже в Хале - Mtel sport 2 (пряко)14.00 ч Тенис, турнир за мъже в Лондон - Mtel sport 1 (пряко)16,30 ч Колоездене, кула на Белгия - Eurosport 1 (пряко)17.50 ч Футбол, Купа на конфедерациите, Русия - Португалия - БНТ 1/БНТ HD (пряко)17,55 ч Тото, теглене на тиража - bTV (пряко)19.00 ч Футбол, ЦСКА-София - \"Зенит\" - \"Диема спорт\" (пряко)19.00 ч Футбол, ЕП до 21 г., Чехия - Италия - Диема спорт\" 2 (пряко)20.50 ч Футбол, Купа на конфедерациите, Мексико - Нова Зеландия - БНТ HD (пряко)21,05 ч Бокс, ЕП в Харков - Mtel sport 2 (пряко)21,45 ч Футбол, ЕП до 21 г., Германия - Дания - \"Диема спорт\" 2 (пряко)", "date": "2017-06-21", "title": " Григор Димитров и Кристиано Роналдо в ефира днес"}
{"url": "https://m.offnews.bg/news/Interviu_66/Dotc-Zlatogor-Minchev-Balkanite-vse-oshte-nestabilni-i-zaplasheni-ot_658675.html", "text": "След последното нападение в Лондон Ислямска държава напомни, че има да върши работа и на Балканите. Това трябва ли да ни притеснява?Да. Тези хора са терористи и не дават просто така послания в интернет пространството, а имат и реални действия на терен. Големият проблем е, че неотдавна след това изявление, се обтегнаха настроенията в арабските страни. Най-вече около Катар. Изведнъж им наложиха ембарго, а това стана непосредствено след срещата на високо равнище на една много влиятелна фамилия в САЩ преди визитата на техния президент в региона. Защо го споменавам? Така наречените “third-party players” явно оказват целенасочено въздействие с икономически подбуди. Проблемът с Балканите е, че ние винаги сме били нестабилни. Виждате какво става с нашите западни съседи. Там, до неотдавна, отношенията бяха доста обтегнати. В Сърбия има руска база, съвсем наскоро приехме Черна гора в НАТО, сега, естествено, големият въпрос, който стои, е: На къде отива Македония? Има много позитивни тенденции за нейното стабилизиране, а именно – македонските ни съседи са склонни да проведат референдум по темата за името на страната си и това може би ще отпуши възможността за тяхно членство в НАТО в не много далечно бъдеще, заради наложеното в момента вето от Гърция.От друга страна обаче, са тези послания, които Ислямска държава прави – в тях за жалост се включва и Скопие.Големият проблем тук е друг. Мирът на Балканите е много крехък и почвата е благодатна за терористични атаки. По тази „ислямска дъга“, като започнете, пътят минава и през Косово и Босна, а се твърди че започва чак от Саудитските емирства. Въпрос е и как ще продължат да действат от Ислямска държава в Македония – дали само на ниво „спящи клетки“ и около твърденията за организиране на скрити лагери за тренировъчна подготовка, или нещо друго...Тоест, не изключвате активност на Ислямска държава в Македония?Другото място, което е по-страшно и може да се случи – онзи ден беше на гости един от президентите на тази държава, защото тя е с особен статут – това е Босна и Херцеговина с Република Сръбска.Големият проблем е, че от едната страна е Ислямска държава, а от другата са интересите на великите сили, т.е. държавните актьори, които имат цели и намерения в региона. Бедата е следната – в Македония, от една област през Гърция течеше голям мигрантски поток. В момента в Гърция се възмущават от ситуацията, защото влияе негативно на туристическия сезон и е възможно по един от сценариите част от тези хора да бъдат прехвърлени към нас, на Балканите. За мен този въпрос стои на дневен ред, защото неслучайно и в България се обсъжда проблемът с оградата по границата. Ако не се очакваше нещо, да го кажем така, като възможен сценарий, никой не би обсъждал въпроса...Проблемът излезе на дневен ред отново, след като Турция и ЕС обтегнаха отношенията си и Ердоган заплаши, че ще отприщи мигрантска вълна. Сега се намесва и в кризата с Катар.Лошото е, че ние не можем физически да спрем мигрантите. В Турция има лагери с няколко милиона мигранти. Затова посочих и Македония, защото там има доста силни настроения, които са проислямски и те лесно могат да бъдат използвани за противопоставяне по линията на „неравноправното“ положение на тези хора търсещи изява. От друга страна, Русия също традиционно търси влияние на Балканите.Неотдавна в Македония организирахме събитие по темата с Ислямска държава и ролята на киберпространството с подкрепата на НАТО, на което показахме модел изследващ проблема в Югоизточна Европа, предстои да бъде издадена и книга, развиваме и уеб форум от над 60 водещи експерти от Балканите през Европа, Азия, Северна Америка и дори Австралия по въпроса за посрещане на новите предизвикателства пред глобалната сигурност в дигиталната ера.Част от изводите са точно в тази посока: все още регионът не е толкова стабилен и остава благодатна почва за такъв тип действия. Проблемът с активностите на Ислямска държава е, че те не са много мащабни, тоест лесно могат да се организират двама до пет човека и да направят един терористичен акт, който да бъде използван след това по удобен начин от политиците.Ако има терористичен акт с подписа на Ислямска държава на Балканите, това може да бъде Македония, така ли?Нека го кажа, така: за момента това е един от възможните сценарии. Не изключвам и атентати в други страни от региона.България къде стои в този контекст и това трябва ли да ни интересува?Разбира се. Една дестабилизация на запад от нас, под каквато и да е форма, е опасна. България е на много ключово място, защото у нас също има мюсюлманска етно-религиозна общност, като преобладаващата част от нея има българско гражданство, произход и самосъзнание. Живее мирно, цивилизовано и е добре социално и културно интегрирана с останалото население от поколения. За последните години в страната имаше само един терористичен акт в Бургас, който не бе насочен пряко към нас, а към посещаващи страната туристи от Израел. Въпреки това той предизвика много голяма дискусия, като заедно със събитията около мигрантите и гласуването на един Закон за противодействие на тероризма.Скорошната визита на премиера Борисов в Турция показа също едно доста позитивно отношение на южната ни съседка, която е регионалната сила в геополитически план.Въпросите, които в България се обсъждат за момента, са свързани с големите енергийни проекти. Защото официално беше казано, че санкциите, които Европа и САЩ отново искат да наложим на Русия, ще предизвикат може би заобикаляне на нашите енергийни мощности, което не е икономически изгодно за страната.Бъдещи активности на Ислямска държава на Балканите означават ли, че тя измества фокуса си на действие от западните държави?По-скоро, че ще го разширява, което е обезпокоително!Но все пак нейната мощ отслабва...Глобалната война срещу тероризма не може да се извърши по конвенционален начин. За съжаление, войната в Сирия не е спряла, напротив – ожесточава се. Близкият изток също не е стабилен, съответно това генерира някакъв социален отговор. Отговорът е тероризъм и мигрантски поток – сега е Ислямска държава, до неотдавна беше Ал Кайда...В тази връзка ефективно ли е противодействието в киберпространството? Ясно е, че радикализацията и набирането на бойци най-лесно и непринудено се случва там.Интернет средата е място за комуникация. Ислямска държава, официално обявява, че използва свободни средства за комуникация, свободни форуми и социални мрежи в интернет. Това е неин основен начин на комуникация, защото той е публичен и лесно достъпен. От друга страна големи компании като Facebook, YouTube и Google се обединиха около идеята, че ще следят и трият такива форуми и страници. Обаче проблемът е по-голям - фокус групата, която адресират подобен вид радикални действия, са младите хора. Някои от тях играят запалено електронни игри с насилие, следят постове за насилие и много лесно могат да преминат към по-реални действия, просто за да видят какво ще стане или защото е модерно сред приятелите им. И така могат да бъдат въвлечени и подведени към терористични действия от добре подготвените манипулатори на Ислямска държава.Лесно се набират млади хора, тъй като не винаги те са ангажирани като съзнание и имат ясен фокус и доходи. Това е и един от големите проблеми. Друг момент е, че така получават начин за бърза изява. Тук вече не говорим за религия, а за начин на изява. За мен Ислямска държава е новото събирателно име на тероризма към днешна дата, а не толкова на войната на исляма срещу християнството.Например в Германия има над 10 млн. турци емигранти, които имат вече 2-3 поколения. Те не могат да бъдат разглеждани само от религиозна гледна точка. Те също са заплашени от терористични действия. Вижте какво стана съвсем наскоро в Лондон. Атакуват се общности по религиозен принцип, а не и самия генезис на тероризма.Каква е прогнозата ви по отношение на средата за сигурност в най-близко бъдеще у нас? Сега се говори за актуализация на Стратегията за национална сигурност.Аз си мисля, че обновяването на стратегията е полезен ход, но това не е работещият ход. Тоест, необходимо е да има обновяване, но трябва да има и практически мерки. Повишаването на сигурността изисква реално усилване капацитета за действие на страната в терористични ситуации. Това означава службите да се активизират, да има реални инвестиции в технологии, хора, активизиране на МВР и армията, която има отношение по темата с охраната на границите. Това са реални инвестиции в пари. Другото би било само отвличане на вниманието без реални мерки.Има вече работна група, която работи по актуализация на Стратегията за национална сигурност, но това не е достатъчно да ни направи практически по-сигурни. Как ще обясните на хората, които живеят в пограничните места наличието на бежанци и потенциални техни неконтролируеми действия? Необходим е комплексен подход към проблема на всички нива!", "date": "2017-06-21", "title": " Доц. Златогор Минчев: Балканите все още нестабилни и заплашени от атаки на ИД"}
{"url": "https://m.offnews.bg/news/Obshtestvo_4/Avariia-spria-za-15-minuti-vlakovete-po-parviia-lach-na-metroto_658674.html", "text": "Авария спря за петнайсетина минути влаковете по първия лъч на метрото, движението е възстановено, съобщи Столична община. Поради на техническа причина на метростанция „Софийски университет Климент Охридски“ на метровлак беше спряно движението от метростанция „Сердика“ до „Стадион Васил Левски“.Метрото не се движеше от 8.38 до 8.52 часа, уточняват от \"Московска\" 33. ", "date": "2017-06-21", "title": " Авария спря за 15 минути влаковете по първия лъч на метрото"}
{"url": "https://m.offnews.bg/news/Sviat-_12/Zapochva-delo-sreshtu-bg-kanaldzhii-za-smartta-na-nad-70-migranti_658670.html", "text": "Дело срещу трафиканти на хора, сред които и трима българи, започва днес в Унгария. Те са обвиняеми за смъртта на 71 мигранти, които бяха открити задушени в камион на магистрала до Виена през август 2015 г. Пред съда се изправят 11 души. Освен нашите сънародници, другите на подсъдимата скамейка са от Афганистан и един ливанец с български паспорт. Двама от тях все още се издирват от полицията, информира бТВ. Според унгарската прокуратура преди трагичния инцидент престъпната група е успяла да прекара в Западна Европа над 1200 нелегални имигранти.", "date": "2017-06-21", "title": " Започва дело срещу бг каналджии за смъртта на над 70 мигранти"}
{"url": "https://m.offnews.bg/news/Sviat-_12/Napadenieto-v-Briuksel-e-teroristichen-akt_658669.html", "text": "30-годишен мъж е нападателят, който предизвика взрив и бе убит на централната гара в Брюксел. Говорител на прокуратурата потвърди, че става дума за терористичен акт. Взривът избухна снощи в 20:45 ч. местно време, двама охранители застреляха атентатора. Той не е починал веднага, а по-късно от раните си.Премиерът Шарл Мишел свика заседание на съвета по сигурност днес. Властите не съобщават повече подробности за нападението, не коментираха и думите на очевидци, че в момента на експлозията мъжът е крещял: „Аллах е велик“. Не е ясно и дали се издирват негови съучастници. При взрива няма пострадали хора. ", "date": "2017-06-21", "title": " Нападението в Брюксел е терористичен акт"}
{"url": "https://m.offnews.bg/news/Politika_8/Administrativnata-reforma-se-otlaga-s-niakolko-mesetca_658698.html", "text": "Спешната административна реформа, която кабинетът обяви гръмко миналата седмица, се отлага поне с няколко месеца.Все пак намерението тя да бъде проведена остава, стана ясно от изказване на вицепремиера Томислав Дончев след днешното заседание на правителството.През август управляващите ще предложат законодателни промени за задълбочена административни реформи. Налагат се и промени в много закони и актове, които изискват издаване на различни документи. Това означава, че автоматичният обмен на данни ще бъде готов изцяло в края на 2018 година. Дотогава ще е на полуавтоматичен режим. Ще се обучава администрацията и ще се свързват регистри, стана ясно още от думите на председателя на агенцията за електронно управление Росен Желязков. Облекченията за бизнеса ще са реалност в края на годината.40 закона трябва да се променят, за да се въведе автоматичното издаване на свидетелство за съдимост, т.е. институциите да си го предават по служебен път, стана ясно от думите на Дончев. Той прогнозира, че още от септември 2017 г. ще спре издаването на хартия на 12 удостоверения, но свидетелството за съдимост няма да е сред тях. Амбицията на правителството е със специален закон да бъдат заобиколени пречките, които съществуват сега. Вицепремиерът Томислав Дончев посочи, че за да се завърши реформата в нейната пълнота, трябва да се изчерпи изобщо възможността някой да носи хартия в администрациите. „Това ще стане стъпка по стъпка. Когато този процес завърши, ще имаме безхартиено общуване между гражданина и администрацията. Началото беше положено днес. Времето за получаване на административна услуга е загубено“, коментира вицепремиерът.12-те удостоверения, които ще се издават автоматично до есента, са: Удостоверение за вписани в регистър БУЛСТАТ обстоятелства, издавано от Агенцията по вписванията;Удостоверение за вписванията, отбелязванията или заличаванията по партида на юридическо лице в Имотния регистър, издавано от Агенцията по вписванията;Удостоверение за вписванията, отбелязванията или заличаванията по партида на физическо лице в Имотния регистър, издавано от Агенцията по вписванията;Удостоверение за актуално състояние от Търговския регистър, издавано от Агенцията по вписванията;Удостоверение за наличие или липса на задължения за публични държавни вземания, събирани от митническите органи, издавано от Агенция „Митници“;Удостоверение за семейно положение, издавано от общинска администрация;Удостоверение за съпруг/а, деца, издавано от общинска администрация;Удостоверение за брак, издавано от общинска администрация;Удостоверение за наличието или липсата на задължения, издавано от Националната агенция за приходите;Удостоверение обр. УП-7 за размер и вид на пенсия/и и добавка/и, издавано от Националния осигурителен институт;Удостоверение обр. УП-8 за доход от пенсия/и и добавка/и, издавано от Националния осигурителен институт;Удостоверение за признаване на придобито висше образование в чужбина, издавано от Националния център за информация и документация;Удостоверение за издаване на придобито висше образование в чужбина, издавано от Националния център за информация и документация.\"Днес приетите 12 услуги сами по себе си представляват удостоверителни услуги, които ще бъдат премахнати на хартия. До края на годината ще бъде премахнато изискването за предоставянето на годишните финансови отчети от страна на фирмите в 3 институции – Статистическия институт, Национална агенция по приходите и Търговския регистър. Ще бъде създадена единна входна точка, което ще доведе до трикратно облекчение на бизнеса в тази посока. Тези услуги участват във формирането на други режими“, обясни Росен Желязков.От правителството имат намерение този подход да бъде приложен и по отношение на останалите удостоверителни документи:На следващ етап този подход ще бъде приложен по отношение на всички останали удостоверителни документи, като за целта администрациите постепенно ще бъдат присъединявани към централния компонент за служебен обмен на данни и информация (RegiX), поддържан от Държавна агенция „Електронно управление“, се посочва в прессъобщение на Министерския съвет.", "date": "2017-06-21", "title": " Административната реформа се отлага с няколко месеца"}
{"url": "https://m.offnews.bg/news/Futbol_18793/Nova-radost-za-Dunav-timat-igrae-v-Ruse-machovete-ot-Liga-Evropa_658676.html", "text": "Добрите новини за Дунав нямат край. Тимът се качи по честния път от \"В\" през \"Б\" до \"А\" група. Спечели място в Лига Европа, макар и след инфарктно решение на УЕФА в последните секунди.Късно снощи стана ясно, че тимът на Веселин Великов може да играе в Русе първите кръгове от Лига Европа. Дунав приема казахстанския Иртиш на Димитър Димитров - Херо.Градският стадион беше посетен от представители на УЕФА през май и оценката е била достатъчно добра, за да може Дунав да получи правото да играе домакинските си срещи пред собствена публика.Това е станало възможно и благодарение на факта, че през този сезон критериите за стадионите, които могат да приемат мачове от предварителните кръгове, са занижени в сравнение с предишни години.Другите български участници в Лига Европа също получиха потвърждение на кои стадиони ще играят. Левски ще приеме Сутиеска на \"Георги Аспарухов\", а след това ще гостува на черногорския тим в Никшич, въпреки че съществуваше вариант срещата да се състои и в столицата Подгорица.Ботев Пловдив пък ще домакинства на Партизани в Бургас, а двубоят в Албания ще се играе на стадион \"Селман Стермази\" в Тирана.", "date": "2017-06-21", "title": " Нова радост за Дунав, тимът играе в Русе мачовете от Лига Европа"}
