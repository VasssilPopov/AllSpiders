{"url": "https://offnews.bg/obshtestvo/stoichkov-obiavi-che-ne-e-pocheten-konsul-ot-14-mesetca-mvnr-go-opro-667055.html", "text": "Христо Стоичков коментира решението за освобождаването му като почетен консул в Барселона. Решението дойде, след като Стоичков обиди вицепремиера в Мадрид Сорая Саенс де Сантамария.Стоичков обаче обяви, че не е почетен консул от 14 месеца. \"Аз нямам нищо общо с Кралство Испания поради простата причина, че нямам мандат. Нямам право нито да подписвам, нито да издавам документи\", каза той пред bTV. Стоичков обясни, че е назначен за почетен консул с решение на Министерския съвет от 29 юли 2011 г. с мандат пет години, които са изтекли миналата година. \"Щели да взимат някакво решение. Нека то взимат. Само че това трябваше да се случи преди 14 месеца, а не сега\", подчерта той. От Министерството на външните работи обаче го опровергаха. Оттам обясниха, че българските почетни консули нямат мандат.\"Пълномощията се прекратяват, когато реши Министерският съвет. На почетния консул издаваме документ, наречен патент. Приемащата държава потвърждава съгласието си с друг документ, наречен екзекватура. И двата нямат срок, се посочва в съобщението на ведомството. ", "date": "2017.10.10", "title": "Стоичков обяви, че не е почетен консул от 14 месеца, МВнР го опроверга"}
{"url": "https://offnews.bg/sviat/rechta-koiato-svetat-ne-chu-natcionalizmat-na-katalunia-dnes-rushi-o-667056.html", "text": "Няколко секунди след  на премиера Пучдемон световните новинарски телевизионни канали прекратиха прякото излъчване от регионалния парламент, за да резюмират посланието му към Испания и Европа. А след Пучдемон в залата прозвуча изключително емоционалното послание на Инес Аримадас.36-годишната Аримадас е лидер на парламентарната група на \"Гражданите\" - главната опозиционна партия в автономната област. Либералната формация \"Гражданите\" е против отделянето на Каталуния от Испания.Никой в Европа не ви подкрепя и никой в Европа не призна референдума. - обърна се Инес Аримадас към Карлес Пучдемон - Само медиите в Каталуния, свързани с вас, признават резултата от този референдум.Всички в Европа знаят, че вече 11 години вие следвате политиката на национализма. Национализмът сее разделение. Ето защо никой не ви подкрепя в Европа. В Европа национализмът се смята за пълна противоположност на това, което сме изградили, на основните ни ценности, заяви Аримадас.И продължи: \"Европа днес не иска стени и граници, Европа строи мостове. А това, което вие предлагате, е пак да издигаме стени. Вие искате да командвате, а Европа днес говори за солидарност. Днес вие говорите за национална идентичност - във времена, когато Европа говори за свобода, равенство и братство\".ЕС беше основан, именно за да се противопостави на примитивния национализъм. Вие грешите в кой век живеем, сега е ХХI век. Вие сте част от миналото. Днес вие отваряте кутията на Пандора и събуждате духа на сепаратизма в другите страни в Европа, а това е много опасно, обърна се тя към регионалния лидер.Най-страшното, г-н Пучдемон, е че вие се опитвате да рушите единството не само с Испания, но и единството вътре в Каталуния. Вие направихте така, че днес всеки е срещу всеки в Каталуния. Моите родители, моите братя живеят в Андалусия. Не искам те да си издават паспорти, само за да ми дойдат на гости в Каталуния, завърши речта си лидерът на парламентарната група на \"Гражданите\".", "date": "2017.10.10", "title": "Речта, която светът не чу: Национализмът на Каталуния днес руши основите на Европа"}
{"url": "https://offnews.bg/sviat/madrid-neglasnoto-obiaviavane-na-nezavisimost-v-katalunia-e-nedopusti-667058.html", "text": "Негласното обявяване на независимост на Каталуния е недопустимо. Така Мадрид коментира изказването на каталунския премиер Карлес Пучдемон, който поиска мандат за обявяване на независимост, но предложи отлагане с няколко седмици, като през това време се търси диалог с испанското правителство. Според говорителя на испанското правителство \"неявно обявяване на независимост, последвано от явно преустановяване, не е допустимо\".\"Правителството смята за недопустимо да се придава юридическа сила на закона за референдума, чието действие бе преустановено от Конституционния съд. Също така е недопустимо да се прави неявно изразено провъзгласяване на независимост, а след това то да се преустанови\", казаха представителите на испанските власти, цитирани от ТАСС и БТА.Лидерът на опозицията в парламента на Каталуния обяви твърдението на Пучдемон, че има мандат за обявяване на независимост преврат, който няма подкрепа в Европа.В речта си пред каталунския парламент премиерът на Каталуния Карлес Пучдемон заяви, че убедителната победа в спорния референдум за независимост от 1 октомври дава на правителството му основание да осъществи отдавнашното си желание да скъса многовековните връзки с Испания. ", "date": "2017.10.10", "title": "Мадрид: Негласното обявяване на независимост в Каталуния е недопустимо"}
{"url": "https://offnews.bg/futbol/goliam-rezil-za-natcionalite-v-liuksemburg-video-667059.html", "text": "Националният тим по футбол завърши 1:1 с Люксембург като гост и сложи срамен край на световните квалификации. Голям срам! Футболното джудже никога не ни беше взимало точка.Е, направи го! Но българите отдавна играят навън като джудже, така че ще трябва да свикваме с положението.Първото полувреме беше в топ 3 на най-големите резили, които родният запалянко е виждал. Домакините ни водеха 1:0 и трябва да съжаляват, че не ни завъртяха поне тройка.Оливие Тил от местния Прогрес, отбор от градче с 3000 жители, откри резултата още в третата минута. Той направи добавка при разбъркване. После нашите разтвориха широко вратите за ново попадение. Само добрите реакции на Пламен Илиев и неопитността на Люксембург ни спаси от двоен срам.След почивката леко живнахме. В 55-ата минута България отправи първи точен удар! Нечувано! Чочев с глава стреля опасно. Пак халфът вкара изравнителното попадение. Юнакът от плевенското село Трънчовица засече с глава хубаво центриране отдясно, при което домакините вдигнаха ръце за засада.В други мачове от групите Франция подпечата първото място с успех 2:1 над Беларус. Второто място е за Швеция, въпреки че тимът падна 0:2 като гост на Холандия. В най-интересния мач от вечерта Португалия победи 2:0 у дома Швейцария и свали съперника от върха в група B. Така Роналдо и компания отиват на Мондиал 2018. Тимът от алпийската държава ще играе бараж.", "date": "2017.10.10", "title": "Голям резил за националите в Люксембург (видео)"}
{"url": "https://offnews.bg/izvan-terena/braziletc-ot-barselona-arestuvan-za-organizirane-na-boj-s-petli-667051.html", "text": "Бивш футболист на Барселона и националния тим на Бразилия беше арестуван по любопитен повод. Фабио Рочембак е организирал бой с петли. Попаднал обаче в списъка на спецчастите, които са го задържали, съобщава Globo Esporte.Рочембак е сред босовете на мафията, която прибира милиони от залози при битките между горките пернати. В Бразилия те са квалифицирани като екологично престъпление.Бащата Суарес обаче скочи с гърдите напред. Той заяви, че Фабио е чист като сълза и по време на въпросните битки си е стоял в къщи като примерен син. Цял уикенд наглеждал семейната ферма. Ще се разплачем!На арената на боевете са намерени 89 бойни пели, над 100 хиляди долара кеш. Също така наркотици. Пълна програма за забава! През 2011 година полицията откри петли за боеве във ферма на Фабио. Тогава обаче му се размина.Рочембак направи солидна кариера в Барселона, Спортинг Лисабон, Мидълзбро и куп бразилски клубове. Стана и национал. Спечели милиони, но явно фермерството и домашният уют го привличат.", "date": "2017.10.10", "title": "Бразилец от Барселона арестуван за организиране на бой с петли"}
{"url": "https://offnews.bg/obshtestvo/nov-zapis-ot-detska-gradina-samo-da-ti-poteche-krav-niama-da-te-pogl-667038.html", "text": "Нов запис показа как възпитателка обижда децата в детска градина в Русе. Случаят е от детска гради \"Червената шапчица\" в Русе, а възпитателката от записа е Милена Иванова. Дете се е оплакало, че възпитателката го е ударило с юмрук, друго разказва, че е забила нокти в главата му. Майката на удареното с юмрук дете обяснява, че след това в рамките на няколко седмици на детето всеки ден му е текла кръв от носа, а когато го завели на лекар, той казал, че детето е стресирано и това е причината. След оплакванията родителите решили да сложат записващо устройство, съобщи Нова телевизия. На записа се чуват обидите на възпитателката към децата. \"Обличай се и лягай. Обувай долнище и лягай\", крещи възпитателката, а когато детето отговаря, че няма, тя му казва: \"Ти и мозък нямаш, ама няма да коментираме\".Ето и част от другите реплики, които се чуват на записа: \"Коце, майка ти няма да ме уплаши\", \"Безмозъчни същества\", \"Да не те стресирам ей сега\", \"Блузата виж каква е мръсна. И-у-у, гадост и зараза. Какво са смееш, де, ще ме заразиш от нещо. Обличай си мръсната блуза\".\"Само да ти потече кръв, няма да те погледна! Да ти изтече кръвта, пукни!\", казва още Милена Иванова.Възпитателката е уволнена дисциплинарно, а според директорката на детската градина тя е признала пред нея за обидите към децата. Родителите обаче все още не са спокойни за децата си и настояват в детската градина да се сложат камери. За същото настоя и Инициативен комитет на родители от цялата страна след серия подобни разкрития в последните месеци. Искане за това беше внесено и в парламента, подкрепено с подписите на 10 000 родители. ", "date": "2017.10.10", "title": "Нов запис от детска градина: Само да ти потече кръв, няма да те погледна. Да ти изтече кръвта, пукни"}
{"url": "https://offnews.bg/obshtestvo/mon-sezira-prokuraturata-za-zloupotreba-s-dostap-do-danni-na-detca-667040.html", "text": "Министерството на образованието и науката ще сезира прокуратурата за злоупотреба с достъпа до лични данни на деца, извършена от член на екипа по проекта \"Посещаемо и безопасно училище\", целящ връщането на отпадналите деца в училище.Това обяви зам.-министърът на образованието Деница Сачева на пресконференция този следобед, след като по-рано днес . Часове по-късно от МОН изпратиха писмена позиция, а след това свикаха и пресконференция, за да обявят, че \"пробив в системата, в смисъла на серийно изтичане на данни и съответно злоупотреба с данните на децата, не е имало\".Информационната система не е в интернет. Единствена ѝ функционалност, достъпна през интернет, е линк, през който се генерират формуляри за обход от екипите до съответните деца, заяви Сачева.В системата няма данни на 1.2 млн. деца, а на 206 хил., каза още тя.\"Това, което се е случило е, че член на екипа е използвал своя линк за достъп до формуляра, предоставяйки го на трето лице - в случая - на журналист. Това представлява злоупотреба с неговото право на достъп до системата\", каза Сачева и посочи, че членовете на екипа по проекта са 11 632 души - учители, социални работници, полицаи, директори на училища.Всички те са подписали декларация за конфиденциалност и според МОН някой от тях я е нарушил. Името му не е известно, но е ясно, че злоупотребата е извършена в София.Формулярите съдържа трите имена на децата и адресите им. Членове на екипа в даденото населено място или целият екип - зависи от организацията на място - получават линк към формуляр на имейла, който са посочили в системата. Достъпът до нея е с парола и код.", "date": "2017.10.10", "title": "МОН сезира прокуратурата за злоупотреба с достъп до данни на деца"}
{"url": "https://offnews.bg/ikonomika/darzhavata-i-emko-se-razbraha-sluzhitelite-otmeniha-protestite-667043.html", "text": "Държавата и военния завод се разбраха. \"Емко\" получава обратно всички договори с \"Кинтекс\", които им бяха отнети през лятото, стана ясно след среща между представители на оръжейната компания, икономическия министър Емил Караниколов и премиера Бойко Борисов. \"Взе се най-правилното решение за нашата страна като цяло, което означава ние да запазим нашия имидж, на България, на външните пазари, да работим все така успешно, както сме работили досега и този еталон на сътрудничество между държавна и частна фирма да продължи да работи напред\", обяви след преговорите собственикът на завода Емилиян Гебрев.Той посочи, че сътрудничеството ще продължи и занапред, но може би е добре, че се е стигнало дотук, за да се изчистят съществуващите неясноти. Гебрев благодари на Борисов за намесата и отчете като грешка от тяхна страна, че не са се обърнали по-рано към него. Гебрев уточни, че планираният за утре протест няма да се състои. До протестите на служителите се стигна, след като договорите на \"Емко\" бяха дадени на ВМЗ-Сопот, защото лицензът за търговия на завода беше отнет.В края на миналата седмица стана ясно, че държавата връща лиценза за търговия на „Емко”.Вчера Борисов се срещна с работници, участващи в протеста, които настояха да се срещнат лично с него. Той поиска ръководството на предприятието да се срещне с министъра на икономиката, за да изчистят спорните въпроси около сключените от \"Емко\" договори. ", "date": "2017.10.10", "title": "Държавата и 'Емко' се разбраха, служителите отмениха протестите"}
{"url": "https://offnews.bg/politika/borisov-novinata-za-bojkot-na-ksns-e-100-falshiva-667046.html", "text": " Не съм нито колегата Валери Симеонов, нито Антон Тодоров да оценявам медиите, но новината за бойкот на КСНС е 100% фалшива, заяви премиерът Бойко Борисов.Заседанието на Консултативния съвет за национална сигурност се провали заради напускане на заседанието на част от присъстващите, което беше обяснено с ангажименти в чужбина, въпреки че датата на заседанието беше обявена предварително.Преди края на заседанието от него си тръгнаха премиерът Бойко Борисов, шефът на депутатите от ГЕРБ Цветан Цветанов, финансовият министър Владислав Горанов и лидерите на ДПС Мустафа Карадайъ и \"Воля\" Веселин Марешки.Президентът Румен Радев свика ново заседание. Снощи с изумление разбирам, че ние бойкотираме президента, при положение че по-приятелски, по-конструктивен и всеки си каза защо е против едното или другото. Там има 20 души свидетели. Днес се развива тема „Бойкот“, що за безобразие“, каза Борисов. \"Разчитам на вашия професионализъм. Разказвам минута по минута, има 20 свидетели плюс стенограма. Ако лъжа, елате и ме заплюйте мене. Седнахме, кафенце си пихме, говорихме си по различни теми, по програмите. Излизам и разбирам, че аз го бойкотирам. Това е фалшива новина, нямате право да го внушавате, защото не е истина, подчерта той. Борисов обяви, че е поискал новото заседание на КСНС да е още днес. „Имаше Академия, след това пътуване, след това друго нещо, не съм длъжен да му разказвам програмата, но се спряхме на вторник. Това беше първият удобен за него ден – вторник 13.00 часа. Аз се разпоредих на началника на кабинета да спре всички пътувания на министрите за няколко дни. Прекрасна обстановка\", каза премиерът.", "date": "2017.10.10", "title": "Борисов: Новината за бойкот на КСНС е 100% фалшива"}
{"url": "https://offnews.bg/obshtestvo/v-sofia-kucheta-v-dupnitca-ulichni-kone-667039.html", "text": "Ако в София в някои квартали уличните кучета са много, то гражданите в Дупница са изправени пред далеч по-странен проблем - уличните коне. Благородните животни обикалят дупнишките улици, като унищожават дворове, пресичат безконтролно улици и замърсяват околната среда, предава бТВ.Местни жители се оплакват, че животните нарочно са оставяни на свобода, а хората се притесняват, че стреснати, иначе кротките животни ще ги нападнат. „Конете правят постоянно бели, те са в квартала денонощно, нощно време може да ги видите пред всеки блок, през деня също, както виждате в момента сме обедно време, те са по кварталите вече извън блоковете дори, където има да речем тревни площи”, споделят живеещи в района пред телевизията.Въпреки че законът предвижда глоби за собствениците, досега са написани само два фиша - за по 100 лева.Общината е изправена пред много сериозен проблем в лицето на животните и скоро ще обособи специално помещение, където ще настанява хванатите от улицата коне. Те ще бъдат връщани на собственика само след като плати глобата.", "date": "2017.10.10", "title": "В София - кучета, в Дупница - улични коне"}
{"url": "https://offnews.bg/politika/albanskiat-poslanik-obeshta-podkrepa-za-balgarskoto-maltcinstvo-v-stra-667034.html", "text": "На среща с депутати в българския парламент албанският посланик Киряко Курета обеща подкрепа за българското малцинство в Мала Преспа, Голо бърдо и Гора.Миналата седмица външният министър на Албания Дитмир Бушати обяви въпросът за затворен - българите няма да бъдат включени в законопроекта за защита на малцинствата.Към момента в документа, подготвен от албанското правителство, македонците, гърците, власите, черногорците, сърбите, бошняците и египтяните са признати за малцинства.След срещата днес в зала \"Димитър Пешев\" на Народното събрание албанският посланик обаче пое ангажимент, че  \"ще бъде гарант за приемането на съответните законодателни промени в полза на българската общност\".\"Албания никога не е имала лошо отношение към българите\"Киряко Курета заяви, че \"всички български организации там са информирали властите за създалото се напрежение, както и за сериозния негативен отзвук, който законопроектът е предизвикал в България\".Посланикът е уверил народните представители Юлиан Ангелов, Александър Сиди, Борис Вангелов, Станислав Станилов и Петър Петров, че \"Албания никога не е имала лошо отношение към българите\".\"Срещата протече спокойно и в приятелски тон, като на финала народните представители от ПГ на Обединени патриоти и Н.Пр посланик Курета се обединиха около това да бъде проведена още една среща след гласуването в албанския парламент, на която да се направят съответните анализи и изводи за бъдещите отношения между двете страни\" - коментираха днес от пресцентъра на ВМРО.Депутатите от ПГ на Обединени патриоти са казали на посланика, че \"от признаването на българското малцинство ще зависят и добрите отношение между България и Албания занапред\".Парламентът в Тирана решаваЗаконопроектът за защита на малцинствата ще бъде гласуван в пленарната зала на албанския парламент на 18 октомври.Евродепутатът от ГЕРБ/ЕНП Андрей Ковачев вече призова депутатите от двете основни партии – социалистическата и демократическата, да проявят разбиране, \"защото имаме петиция от около 1300 подписа от едната организация за българо-албанско приятелство, и още няколкостотин подписа от другата организация на нашите сънародници, които са внесени в албанския парламент\".Ковачев и евродепутатът от ВМРО Ангел Джамбазки наложиха в годишната резолюция на ЕП за напредъка на Република Албания да попадне текст, който призова правителството на страната да признае българско национално малцинство и да защити безусловно неговите права и законни интереси.Македонците оказват най-голям натискИскането за признаване на българско малцинство среща най-голяма съпротива от страна на \"Македонската асоциация - Сонце\", която е регистрирана в Албания.Това е изопачаване на историята. В Преспа, Гора и Голо бърдо, където се претендира, че има българско малцинство, живее само македонско малцинство. Това искане е част от проекта за \"Велика България\", твърди пред албанската телевизия Top Channel Васил Стерьовски от \"Сонце\".Стерьовски обвини официална София, че създава \"фалшиви български организации в Албания\" и раздава български паспорти на активистите им.", "date": "2017.10.10", "title": "Албанският посланик обеща подкрепа за българското малцинство в страната му"}
{"url": "https://offnews.bg/obshtestvo/zdravniat-ministar-reanimira-patcient-pred-ministerstvoto-667047.html", "text": "Здравният министър Николай Петров се включи в реанимирането на пациент в тежко състояние пред сградата на Министерството на здравеопазването. За случилото се разказа пред журналисти самият Петров. Инцидентът станал вчера. След среща в министерството Петров видял, че пред сградата има линейка. Състоянието на пациента било тежко и затова в реанимирането му се включил и шофьорът на линейката, който помагал със сърдечен масаж. Заради това линейката не можела да тръгне към болницата. \"Аз се намесих, за да им помогна, поех сърдечния масаж, за да можем да тръгнем към лечебно заведение. Пациентът беше в крайно тежко състояние – без сърдечна дейност. Стигнахме много бързо до ВМА, където в шокова зала интубирах пациента, закачих го на апарат и оставих колегите да продължат\", разказа Петров, който е анестезиолог.\"Няма нищо ново, нищо чудно или сензация тук. Просто си свърших работата, както вие вършите вашата. Моята молба към вас е да пишете за добрите неща, хората имат нужда от доброто, разберете. Лошото убива\", допълни здравният министър. ", "date": "2017.10.10", "title": "Здравният министър реанимира пациент пред министерството"}
{"url": "https://offnews.bg/politika/gerb-reshiha-da-glasuvat-po-savest-za-ostavkata-na-anton-todorov-667057.html", "text": "Депутатите от ГЕРБ решиха да гласуват по съвест оставката на Антон Тодоров. Решението беше взето след двучасово заседание на парламентарната група на ГЕРБ. Оставката на Тодоров ще бъде гласувана по време на утрешното заседание на парламента. Антон Тодоров подаде оставка в понеделник след скандала заради отправените заплахи към журналиста Виктор Николаев. \"Нямаме крайно решение как ще се гласува. Нека да преспим тази вечер. Колегите ще гласуват по съвест\", заяви зам.-председателят на парламентарната група Цвета Караянчева. Тя посочи, че са изслушали мотивите на Тодоров, а той ще има възможност да се развие в ново амплоа, където ще е много полезен. Тодоров, от своя страна, благодари за подкрепата на колегите си. \"Срещнах изключително голяма подкрепа, която искрено ме развълнува\", коментира той и допълни, че е потвърдил желанието си да напусне парламента.", "date": "2017.10.10", "title": "ГЕРБ решиха да гласуват по съвест за оставката на Антон Тодоров"}
{"url": "https://offnews.bg/kultura/naj-golemiat-numizmatichen-muzej-v-evropa-otvaria-vrati-v-ruse-667041.html", "text": "В Русе предстои да отвори врати най-големият нумизматичен музей в Европа.Той ще се помещава в сградата на бившата Музикална гимназия и ще отвори врани догодина, предава БГНЕС.Той ще бъде частен, а инвеститорите са закупили сградата още преди 10 г. Те са започнали и ремонтни дейности по нея. Тя е построена през 1900 г., но е неизползваема от 1977 г. В сградата ще бъдат вложени 2 млн. лв. за ремонт и 2 млн. за обзавеждане. Музеят ще съдържа и образователни модули – учебен музей и атракцион за ученици. Официално музеят трябва да отвори врати до края на следващата година, а освен експозиции, той ще домакинства и на множество културни събития.Някои от експозициите, които ще могат да бъдат видени в Русе, са най-богатите в света. ", "date": "2017.10.10", "title": "Най-големият нумизматичен музей в Европа отваря врати в Русе"}
{"url": "https://offnews.bg/izvan-terena/nikol-shertcinger-ostana-samo-po-parfium-667029.html", "text": "Да останеш само по парфюм е популярен израз. Но Никол Шерцингер превърна в реалност. Браво на Гришо! Че й се наслаждава само по парфюм.Певицата позира само по чаршаф за рекламата на своя парфюм. Какво ли не прави желанието за добри продажби?Певицата пусна аромата наскоро. Сега засне и видеото и фотосесията, с които го промотира.В тях Никол е по-предизвикателна от всякога. На един от кадрите Шерцингер видимо е без нищо върху себе си, но снимката я показва само до раменете.Певицата разкри добра новина и за музикалните си фенове. Тя може да се събере с Pussycat Dolls отново. Половинката на Гришо и момичетата планират мащабно турне по случай 10-годишнината на групата.", "date": "2017.10.10", "title": "Никол Шерцингер остана само по парфюм"}
{"url": "https://offnews.bg/ikonomika/bakb-finansira-bezvazmezdno-biznes-initciativi-s-ekologichen-efekt-po-667025.html", "text": "Започва \"БАКБ Предизвикателство\" - програма на конкурсен принцип за подкрепа на предприемачи в начален етап на развитие с инициативи със социален или екологичен ефект. Най-добрите бизнес идеи ще получат безвъзмездно финансиране, а наградният фонд е в размер на 25 хил. лева и е осигурен от Българо-американска кредитна банка.Програмата е създадена от център „Ринкър“ към фондация BCause в партньорство с БАКБ.\"БАКБ Предизвикателство\" ще предоставя възможност на предприемачи в начален етап на развитие да получат подкрепа за своята идея, да изработят жизнен бизнес модел и да създадат своя първи бизнес план. Участниците ще бъдат обучавани по съвременна методика, разработена от лекторите на \"Ринкър\" център и доказала своята ефективност във времето. В програмата са включени практически обучения и срещи с предприемачи.Участниците ще разработят своите бизнес проекти и ще ги представят публично в края на месец април. Оценяването на бизнес плановете ще бъде поверено на авторитетно жури.Избраните бизнес идеи ще бъдат представени публично чрез националните медии.Най-добрият бизнес план ще получи целева награда в размер на 20 000 лева. Ще бъдат връчени още две поощрителни награди от по 3 000 и 2 000 лева.Програмата \"БАКБ Предизвикателство\" е предназначена за предприемачи с бизнес идея, насочена към положително въздействие върху хората и общностите - със социален или екологичен ефект. Търсят се стопански инициативи, изградени върху концепцията за природосъобразно и устойчиво развитие.„БАКБ приема за своя мисия да подкрепя и развива „зелени“ идеи, свързани с опазването на околната среда, използване на възобновяемите енергийни източници, производството на био продукти и повишаване на социалната ангажираност на обществото към екологията.„БАКБ Предизвикателство“ е част от тази стратегия на банката. Това е дългосрочен проект, който продължава една година и има за цел да подкрепя и развива най-добрите идеи за „зелен бизнес“. Стратегическата и финансовата подкрепа, която оказва БАКБ на идеите с бизнес потенциал, гарантират тяхното развитие и реализацията им в реална среда“, казва Илиан Георгиев, главен изпълнителен директор на Българо-американска кредитна банка.Търсените бизнес инициативи могат да се развиват в едно или няколко от следните направления:- устойчива градска среда;- „зелени\" продукти, процеси, технологии; платформи, подкрепящи устойчиви продукти и производителите им;- ефективно използване на суровини/материали и рециклиране;- образование и други услуги, свързани с устойчивост;- устойчиво земеделие;- туризъм, развиван по устойчив начин;- иновации.За участие могат да кандидатстват хора и екипи с добри идеи за бизнес, свързани с темата на конкурса, както и микро, малки и средни предприятия с по-малко от три приключили финансови години.Програмата ще работи с предприемачи от цялата страна. Основната част от обученията ще бъдат изнесени извън гр. София и ще се проведат в гр. Плевен. Една от основните цели в стратегията на БАКБ е да подкрепя икономическото развитие в отделните региони на страната, в които банката оперира. В тази връзка сме определили гр. Плевен и областта за център на нашият проект за развитие на предприемачеството. Искаме да създадем възможност хората да остават в регионите и да имат алтернативи за професионална реализация. Затова е необходима благоприятна бизнес среда, насърчаване на инвестициите, прилагане на иновативни решения и повишаване на ресурсната ефективност. Кандидатстването става само с кратко описание на бизнес идея и попълване на онлайн формуляр. Авторите на избраните идеи ще бъдат поканени на събеседване. За участие в програмата ще бъдат одобрени до 30 участника. Срокът за кандидатстване за участие в конкурса е 20 ноември 2017.Пълната информация за \"БАКБ Предизвикателство\" вижте тук: https://www.rinkercenter.org/bg/bacb-predizvikatelstvo.htmlБългаро-американска кредитна банка е модерна, високотехнологична институция, която отговаря адекватно на все по-високите изисквания на съвременните потребители, адаптира се бързо към променящите се условия на банковия пазар и се възползва от всички технологични новости, които могат да бъдат в услуга на клиентите й. Основните приоритети в дейността ѝ са:- екология – насърчаване на дейности, свързани с опазване на околната среда, енергийно-ефективни източници и т.н., проекти и инициативи със съществен социален отзвук в тази сфера.- селско стопанство – през последните години се налага като една от най-активните банки в този сектор. Тя работи активно с множество клиенти в отрасъла, включително и за развитие на биоземеделието и агроекологията. Банката работи много активно с малките и средни предприятия в страната, отчитайки плановете за тяхното бъдещо развитие, като им предлага съвременни и гъвкави решения.", "date": "2017.10.10", "title": "БАКБ финансира безвъзмездно бизнес инициативи с екологичен ефект по нова програма"}
{"url": "https://offnews.bg/politika/5-partii-poiskaha-ostavkata-na-valeri-simeonov-667048.html", "text": "Демократи за силна България, \"Да, България\", Зелените, БЗНС и ДЕОС поискаха оставката на вицепремиера Валери Симеонов заради недопустимия ултиматум към медиите.\"Нищо по-малко от оставката на Симеонов не може да бъде решение на ескалиращата политическа криза в страната\" - категорични са петте партии.\"Напълно недопустимо е чрез пресслужбата на българското правителство да бъде отправян ултиматум, до която и да е било българска медия. За нас подобен жест е поредната демонстрация, че третият кабинет на Бойко Борисов в действителност не зачита основните принципи на демокрацията, нито ценностите, на които се основава Европейският съюз. Още по-неприемливо е опитът за сплашване на българските медии да се случва под прожекторите на предстоящото Председателство на Съвета на ЕС. Този опит е част от поредица действия, подравящи устоите на демокрацията в страната ни. Особено притеснителен е и фактът, че заплахите срещу медиите се отправят от висшата инстанция на изпълнителната власт\" - посочват ДСБ, \"Да, България\", Зелените, БЗНС и ДЕОС.Вярваме, че всички български граждани, които споделят ценностите на свободното общество и демокрацията, подкрепят независимостта на българските медии. Отговорност на всеки свободен гражданин е да защитава и отстоява свободната журналистика. Без нея свободата на всеки от нас е просто дума без стойност, която може да бъде изтрита от всеки с достатъчно власт и пари, предупреждават петте формации.", "date": "2017.10.10", "title": "5 партии поискаха оставката на Валери Симеонов"}
{"url": "https://offnews.bg/analizi/tran-noviat-zelen-avangard-667022.html", "text": "Неотдавна в Трънско ораторстваха редица експерти по икономическо развитие. Идваха предимно по заръка на кандидат-инвеститор в проект за изграждане на златна мина. Повечето от тези „вдъхновители на прогреса“ за пръв път стъпват в трънския край, но това не бивало да омаловажава експертните им препоръки. Кресчендото в техните речи е алармиращо: Трънско е безнадеждно изостанало, а изпускане на многомилионната инвестиция в мина - непростимо… Квинтесенцията: „Давайте природата за по-високи доходи!“, „Цивилизация в индустриална среда, вместо чиста природа и спартанска свобода!“.Местните хора обаче си шушукат как нерядко засичали същите тези експерти да мечтаят пред оградата на нечия трънска къща. Виждало се как, вдишвайки дълбоко чистия въздух с аромат на билки, с поглед поглъщат екологично чистата реколта на градината й… „Явлението  се завръща“, шегуват се трънчани. „Днес стомахът му не е празен. В препълнените със стока гастрономи обаче все по-рядко намира онова, чиито вкусови и хранителни качества отговарят на представите за човешка храна.“ Експертите трудно прикривали и копнежа си за бягство от нездравословната градска цедилка.Интуицията подсказва на трънчани, че не всичко, което им се говори, е чиста монета. Толкова ли ще вдигне доходите мината, че да компенсира загубата на чистата природа? Радикалната промяна в средата и начина на живот може ли въобще да се компенсира с пари? А вредите за здравето? Съветващите ги експерти са обикновено обитатели на тесни, многоетажни блокове в голям град, нерядко от панелно естество, гнетени от алергии, стрес и какво ли още не, включително burnout (интелектуално, емоционално и физиологично изтощение поради  - предимно професионален - стрес). Наистина ли тези хора са по-близо до щастието от трънчани, болшинството от които собственици на къщи с охолни дворове и градини, в непокътната природна среда, похапващи предимно еко продукти, радващи се на превъзходно здраве? А като аргументират с разлика в доходите, живот сред неувредена природа не е ли и един вид компенсация за по-ниски доходи? А благата на домашното стопанство, които в града липсват или струват скъпо?Освен гранитният прагматизъм на планинеца думата си казва и прословутият трънски инат. (Казват, че имунизирал местните срещу рекламни обещания…). Кампанията на гастролиращите експерти търпи провал. Противно на препоръките им, 93% от местните хора отхвърлят златодобива на проведен на 11.06.2017 г. референдум. Трънчани осъзнават, че благодарение на природата си са потенциално богати. Виждат своето бъдеще и това на децата си в природосъобразно развитие. С резултата от референдума опазването на трънската природа става базово условие за всяка стопанска дейност.На 8.10.2017 г. в Трън се проведоха предсрочни избори за кмет. Състезаваха се четирима кандидати, подкрепени съответно от ГЕРБ, БСП, АБВ и Нова сила. Кой повече - кой по-малко, и четиримата се обявиха срещу златодобива и за щадящо природата развитие. Спечели Цветислава Цветкова (ГЕРБ), чиято позиция срещу проекта за добив на злато бе най-твърда. Като и. д. кмет тя успя да удържи провеждането на местния референдум въпреки натиска, упражнен върху общината срещу провеждането му.Трънчани вече кроят конкретни планове за зелено бъдеще. Високообразовани млади хора с трънско потекло също преоткриват родния край на дедите си и активно участват в дебата. Обсъжда се обновен имидж на общината като символ на новото начало. Трънско иска да съобщи на света, че от икономически изостанал район, за който е считан днес, за 5-10 г. ще се превърне в благоденстваща еко община. Бликат идеи за бизнес начинания, с които зеленият ресурс ще вдигне доходите. Важни теми стават био земеделието, био животновъдството и алтернативният туризъм. „Чистата природа в модерния свят е най-ценен ресурс“ - обичат да повтарят напоследък местните. Който е посетил техния край, знае, че не преувеличават.Поглед върху картата на България показва, че всичко това не е само трънска ексцентричност, а икономически издържана стратегия. Само на 80 км, един час път с кола от двумилионния софийски мравуняк, Трънско предлага среда за живот и бизнес с качествата на природен резерват. По света населени места на такова разстояние от големи градове като Ню Йорк, Чикаго, Париж, Мюнхен, Виена все още се числят към техните предградия. Те са интегрална част от икономиката на метрополисите. Пазарите и покупателната сила на големия град дават възможност и за по-висок стандарт в близките населени места.Ценна за нови заселници и инвеститори в Трънско е и запазената самобитност на местното население. То е останало като че ли в страни от уравниловката на глобализацията. Човечността и добронамереността, ставащи все по-дефицитни в големия град, тук не са само спомен от миналото. Те правят живота по-лек и приятен. Местният манталитет ще става все по-важен критерий при избор на географски район с цел покупка на имот или инвестиция.Изостаналият според мнението на конвенционалните експерти трънски край всъщност се оказва регион с ценни конкурентни предимства: непокътната природа, никакви промишлени вреди поради липса на промишлени предприятия, близост до София и добродушно местно население. (Колоритният трънски диалект отдавна е трябвало да бъде обявен за лингвистичен паметник на духовната ни култура…) Погледнато от този ъгъл решението за зелено развитие не изглежда нелогично. „Назад към природата!“ и „Hапред към икономически просперитет!“ не си противоречат, стига човек да има достатъчно въображение или…трънски инат.Защо Трънско да не се превърне много скоро в предпочитаната вилна зона на софиянци, копнеещи за спокойствие и чиста природа? Много къщи в района чакат нови собственици на цени многократно по-ниски от средните за страната. Качествен парцел за застрояване от 1 дка можете тук да си купите и за 5.000 – 10.000 лв.! А гледката към планината ще Ви подкоси краката.Защо Трънско да не снабдява крупния софийски пазар с продукти на био земеделие и био животновъдство? Непокътнатата природа е налице. Работна ръка също. Друго важно условие за производство на био храни е близост до крайния потребител. Предпочита се доставка от местни стопанства, за да се сведе до минимум транспортът и складирането на продукцията. По отношение на столицата Трънско с лекота покрива и това изискване.Защо трънският край да не се превърне в предпочитано място за планински, селски и всякакъв вид алтернативен туризъм, особено за жители на близките София и Перник? През лятото бе издаден първият специализиран пътеводител за района, които дава изчерпателна информация за природните и културните му забележителности. Той е допълнително улеснение за софиянци и посетители от цяла България при избора на цели за излети и почивки. Ловният туризъм тук е перспективен. Обмисля се и фото-туризъм поради добре запазената дива фауна.Около референдума в Трън се очертаха контурите на силно местно гражданско общество. Освен жители на общината към него се числят и немалко приятели и съмишленици от страната и чужбина. Будното трънско гражданство се готви да влезе в ролята на неформален надзорен и консултативен съвет на местната власт. Това ще повиши не само нейната прозрачност и отчетност, но и нейната ефективност и творчески потенциал.Новата общинска политика на Трън има реален шанс да създаде модел за регионално развитие с пилотен характер. Набират скорост обществените дискусии за зелено бъдеще. Те могат да превърнат пограничния край в идеен център за успешна местна икономика, щадяща природата. А защо не и think tank (идейно-творческо звено) от национално значение?Трънчани са оптимисти, че местните избори са излъчили кмет, годен за техния зелен устрем. Новата кметица Цветислава Цветкова има нелеката задача да превърне щадящия природата курс на развитие в икономически растеж. Според местните обаче първо трябва да бъде преодоляно вмешателство по партийна линия, особено от партийната централа. В малък град то ограничава автономността на местната управа. С партийни назначения на възлови позиции без ценз може да бъде пропилян ценен талант.52% от трънчани пуснаха своя глас за новата кметица. Те се надяват, че с нея в общината влиза освен духът на победния им референдум и нов морал. Смятат, че без трънски инат не би бил възможен този знаков обрат...", "date": "2017.10.10", "title": "Трън – новият зелен авангард"}
{"url": "https://offnews.bg/politika/mestan-obvini-i-prezidenta-radev-v-dvoen-standart-za-majchinia-ezik-667024.html", "text": "Лидерът на ДОСТ Лютви Местан обвини в двоен стандарт институциите у нас по проблема с майчиния език. Успешната и перспективна държавна политика би трябвало да изключва двойните стандарти – един за българите в чужбина и друг – спрямо собствените граждани от малцинствата, се казва в декларация на ДОСТ, разпространена до медиите. В текста Местан пише: Украинският Закон за образованието, с който се ограничават правата на етническите и националните малцинства за изучаване на майчиния им език, закономерно събуди силни реакции в България и от страна на българските институции. Партия ДОСТ е особено чувствителна по този въпрос. Неслучайно правото на изучаване на майчин език и свободното му ползване включително и по време на предизборни кампании е водещ приоритет в учредителните Актове на партията ни и в цялостната й политика. ДОСТ е солидарна с позицията на българските власти, както и с общата позиция на България, Унгария, Румъния и Гърция, изразена в съвместно подписаното писмо на външните министри до външния министър на Украйна.Президентът Радев е още по-категоричен за правото на българите зад граница да изучават своя майчин, български език, независимо дали в Украйна, Унгария, Чехия, Чикаго, Англия, Германия и прочие. Тезата му „изпуснем ли това поколение, децата им няма да имат българско самосъзнание“, е неоспоримо вярна, защото езикът е основният елемент на етническата и национална идентичност на човека. Затова Президентът отива още по-далеч – в Чикаго поздравява общността ни за успешните усилия за признаване на българския език за официален в образователната система на щата Илинойс и изразява надежда това да се случи и в други щати.Надявам се обаче и Президентът да е съгласен, че защитата от страна на България на изконните права на българите зад граница ще бъде толкова по-силна, колкото е по-порядъчна и съответна политиката вътре в България за гарантиране на също така изконните права на нейните граждани, принадлежащи към различните малцинства.Успешната и перспективна държавна политика би трябвало да изключва двойните стандарти – един за българите в чужбина и друг – спрямо собствените граждани от малцинствата. За съжаление, вътрешната политика на България по този въпрос е твърде далеч от стандартите, които изискваме да се прилагат спрямо нашите сънародници в други държави.1.При близо един милион български граждани от малцинствата съгласно последното преброяване, едва около 10 000 деца в училищна възраст изучават своя майчин език. Основна причина са редица неуредици, които са заложени в българския закон за училищното образование, предопределени от свободноизбираемата форма на изучаване на майчин език, който е поставен в един ред с хореографията. Предложенията за включване на майчиния език в раздел А на Учебния план – Общозадължителна подготовка, срещат организираната съпротива както на Парламента (всички партии без ДПС и ДОСТ), така и от страна на министър-председатели, министри, за съжаление, и на президенти. Тоест тези, които са особено усърдни в защитата на българските граждани в чужбина, проявяват недопустим двоен стандарт спрямо собствените си граждани от малцинствен произход. 2.Изборният кодекс откровено дискриминира майчиния език, като в противоречие с Европейската конвенция за правата на човека и редица други международни договори – налага забрана за ползването му по време на предизборна кампания.На основание на тази дискриминационна разпоредба на мен, както и на народни представители от ДПС, дори на български представители в Европейския парламент многократно са ни налагани глоби от по 2000 лв. Размерът на една от глобите ми обаче е с особено злокобна символика – 681 лв. Препратката към годината на създаването на българската държава сякаш цели „нацисткото“ внушение, че едва ли не съм чужд заради своето етническо и религиозно различие и ако не искам да бъда остракиран, трябва да се откажа от своя език, т.е. от своята идентичност. Само че, господа държавници, и аз съм син на България, създадена през далечната 681 г., и искам да живея в нея не асимилиран, а истински свободен и равноправен, със съхранена човешка идентичност, на която държавата е еднакво длъжна да осигури комфорт, за да бъде истински единна и неделима общата ни родина.", "date": "2017.10.10", "title": "Местан обвини и президента Радев в двоен стандарт за майчиния език"}
{"url": "https://offnews.bg/futbol/infarkt-povali-28-godishen-zashtitnik-po-vreme-na-mach-667023.html", "text": "Трагедия разтърси френския футбол. Защитникът Идрис Перенес от Марли ла Вил получи инфаркт по време на мача за купата.Трагедията се разиграла на срещата с Версай, съобщава Le Parisien. В 28-ата минута съдията забелязал, че Идрис е загубил съзнание, падайки на тревата.Дежурните лекари и пожарникари се притекли веднага на помощ. Повикан бил и вертолет, който откарал футболиста в болница в предградие на Париж.Състоянието на 28-годишния Идрис обаче си остава тежко. Преместен е в друга болница в самата френска столица.Взето е решение мачът все пак да бъде преигран. но дата не е уточнена. Инфарктът не е първи в професионалния футбол. Напоследък даже подобни инциденти зачестиха, което поражда доста въпроси за контрола върху здравето на футболистите и използваните медикаменти.", "date": "2017.10.10", "title": "Инфаркт повали 28-годишен защитник по време на мач"}
{"url": "https://offnews.bg/politika/vanshno-razzhalva-kamata-stoichkov-niama-da-e-pocheten-konsul-v-barse-667026.html", "text": "Стартира процедурата по освобождаването на Христо Стоичков като почетен (нещатен) консул на Република България в Кралство Испания със седалище в Барселона и с консулски окръг, обхващащ територията на автономна област Каталуния и автономна област Арагон, съобщи МВнР. Предстои след вътрешна съгласувателна процедура решението да бъде разгледано от Министерския съвет.Христо Стоичков е назначен за почетен консул с решение на Министерския съвет № 585 от 29 юли 2011 г. През последните няколко години дейността му като почетен консул е затруднена поради обстоятелството, че той пребивава основно в САЩ. В допълнение следва да се има предвид, че в бъдеще ефективното изпълнение на функциите на почетен консул от страна на г-н Стоичков ще бъде възпрепятствано поради усложняване на комуникацията му с официалните власти на Кралство Испания, заради последните му публични изяви.Кралство Испания е стратегически партньор и приятел на България, поддържаме отлични двустранни отношения на всички равнища и интензивно сътрудничество във всички области от взаимен интерес, се казва още в съобщението на Външно. След референдума за независимост на Каталуния Стоичков направи непремерен коментар и обиди вицепремиера в Мадрид Сорая Саенс де Сантамария.\"Хората от Каталуня отидоха да гласуват. Без значение дали референдумът ще бъде легитимен, или не, те имаха право да гласуват. Няма извинение това, че беше заповядано да бъдат бити хората, мъже, жени, деца, баби. Европейската общност трябва да действа с твърда ръка на това, което се случи\", заяви носителят на \"Златната топка\" и поиска оставката на вицепремиера Сорая Саенс де Сантамария, която според него имала франкистки възгледи.\"Нейният дядо е бил франкист, баща ѝ е бил франкист, тя също е франкистка. Децата ѝ са франкисти. Тази заповядва това, което всички трябва да правим в Испания. Моля Ви, подайте си оставката. Нямате право да заповядвате хората да бъдат бити. В какъв свят живеем в Испания? Това е голям срам\", каза още Стоичков, като показваше пред камерата портрет на отговорната според него за насилието в Каталуня.Сорая Саенс де Сантамария обяви, че ще съди Стоичков за думите му, а Камата се извини.", "date": "2017.10.10", "title": "Външно разжалва Камата: Стоичков няма да е почетен консул в Барселона"}
{"url": "https://offnews.bg/futbol/islandia-e-naj-malkata-strana-uchastnik-na-mondial-667037.html", "text": "Исландия стана официално най-малката държава в света, пращала някога национален отбор по футбол на Мондиал. Викингите го направиха с успеха 2:0 над Косово, който им подпечати първото място в групата пред Хърватия.Населението на острова е около 335 000 жители към момента. За първи път държава под милион се класира за световни финали. Както може да се убедите от графиката, дори малка Словения е \"гигант\" на фона на исландците.Герой снощи беше Гилфи Сигурдсон от Евертън, който вкара първия гол на успокоението. После подаде за попадението на Гудмунсон, играч на Бърнли.Припомняме, Исландия участва миналата година на европейско първенство във Франция, прескочи групата, после елиминира Англия, но отстъпи на домакините. Това беше включено в култово обяснение на треньора Хеймир Халгримсон, който все още си работи като зъболекар.\"Първата бира след парти не е най-добрата\", показа задълбочени познания спецът, \"Най-трудното беше да продължим и да го направим отново след масивното парти във Франция\", отбеляза треньорът на исландците.", "date": "2017.10.10", "title": "Исландия е най-малката страна, участник на Мондиал"}
{"url": "https://offnews.bg/zvezdi/izleze-trejlarat-na-film-rezhisiran-ot-kianu-rijvs-video-667021.html", "text": "Излезе трейлърът на продуцирания от Киану Рийвс научнофантастичен филм Replicas, съобщи Empireonline. Актьорът представи лентата по време на нюйоркския фестивал, посветен любителите на комикси Comic-Con.Рийвс играе и главната роля на невролог, който се опитва да прехвърли човешкото съзнание в компютър.Героят губи съпругата и трите си деца в автомобилна катастрофа и желанието му да ги върне провокира опитите да „клонира“ съзнанието им. Ученият почти успява да постигне невероятното - прехвърля трима от тях.Появата на филма се очаква през 2017 година, въпреки че той още не е завършен и няма обявена дата на премиерата.", "date": "2017.10.10", "title": "Излезе трейлърът на филм, режисиран от Киану Рийвс (видео)"}
{"url": "https://offnews.bg/analizi/zashto-separatizmat-na-katalunia-e-nepriemliv-za-evropa-667027.html", "text": "От 20 години семейството ми е избрало за свой втори дом Испания и аз съм щастлив с този избор. В тази страна времето и климатът са в унисон с характера на хората и с поведението на държавата. Слънчево и дружелюбно отношение, топлота, откритост, коректност и толерантност са първите думи, които ми идват, за да характеризирам Испания и испанците. За мен не е изненада повишеното чувство на гордост и принадлежност към собствените корени и традиции от страна на каталунците. Същото го има и при гордите баски, при вечно усмихнатите галисийци, при спокойните и дружелюбни андалусийци… Испания е огромна градина, в която има великолепно разнообразие на традиции, фолклор, история, местни обичаи, кухня и вина, които дават разнообразието от цветове и аромати на тази страна.Изненадващото е поведението и агресивният тон на каталунския премиер Карлес Пучдемон. За няколко месеца той се опита да превърне естественото чувство на принадлежност към Каталуния в ултимативен сепаратизъм. Особено обидни бяха твърденията на каталунските националисти, че Испания е нетолерантна и поставя под натиск и диктат Барселона. Невярно и тенденциозно твърдение.Според изследване на EISА, Испания е сред трите най-толерантни страни в ЕС (заедно с Швеция и Германия). Само за последните 10 г. Испания е приютила над 7 млн. души от други страни, което е 15% спрямо собственото й население, в това число - над 320 000 българи.Самата Каталуния има много висока степен на автономност, гарантирана ѝ от конституцията, доказателство за което е и наличието на националистическо правителство, въпреки че на последните избори през 2015 г. сепаратистите спечелиха само 48% от гласовете, срещу 52%, които не желаеха отделяне от Испания и не гласуваха за тях. Сега отново сепаратистите организират незаконен референдум като в своята толерантност испанското правителство дори не прилага чл. 155 на Конституцията, която им дава право да отстранят регионалното правителство на Каталуния, а Испания разчита, че то ще спазва решението на Конституционния съд на страната.Очевидно е, че става въпрос за липса на легитимност и за незаконен натиск от страна на Карлес Пучдемон, който не получи реална подкрепа дори на незаконния референдум, в който гласуваха само 43 % от имащите право на глас и дори според собствените данни на националистическото каталунско правителство само 1,9 млн. са гласували с „да“ за отделяне от Испания при 5,5 млн. имащи право на глас (т.е. 34,5%).Докъде ще стигнат претенциите на правителството на Каталуния, никой не може да каже, тъй като каталунските националисти могат да имат претенции за немалка част от югоизточна Франция, дори по на север от Перпинян.Тук всякаква аналогията с Брекзит е неуместна, защото там имаме излизане на една страна от ЕС, а не на провинция от собствената й държава.Непредвидими са последиците, относно излизането на Каталуния и от ЕС, както и уреждането на финансовите й взаимоотношения не само с Испания, но и с Брюксел.В последните две седмици множество водещи банки и финансови институции започнаха да преместват своите централи от Барселона в Мадрид и други градове на Испания. Брокерите отбелязаха незабавен спад в търсенето и цените на имоти в Барселона. Стои открит въпросът каква част от каталунците, които са против натиска за отделяне, ще напуснат Каталуния и ще се преместят другаде в Испания, за по-голяма сигурност, гарантиране на професионалната им реализация и принадлежност, както към Испания и ЕС и т.н.В случая възприемам г-н Пучдемон като някой, който в напористото си желание по-бързо да освети пътя, по който иска да продължи, се разхожда с горяща факла между бурета с барут. Сепаратистките настроения в Ломбардия и Венето, желанието на Южен Тирол да се отдели от Италия и да се присъедини към Австрия, противопоставянето между Фландрия и Валония в Белгия, проблемите от миналото при баските (както в Испания, така и във Франция) могат да се превърнат в ефекта на доминото за Европейския съюз, ако сепаратистите в Каталуния го предизвикат.Ако можех, бих попитал каталунския премиер: „Как искате да останете в историята, г-н Пучдемон? Като Демон на пуча или като Карлес, човекът, който е кръстен с гордото име на Карл Велики (Carolus Magnus), на който историците са дали титлата „Баща на Европа“ (Pater Europae)?“Прекрасно е това, което декларира г-н Пучдемон, че обича Каталуния, но нека намери сили в себе си за един цивилизован подход и разговори, които както самите каталунци, така и цяла Испания и Европа очакват от него. Нито една европейска държава не подкрепи задъхания сепаратизъм на управляващите в Барселона. След еуфорията на противоконституционния референдум започна отрезвяване. Все повече става ясно, че разумът и аргументите трябва да надделеят над емоциите. В неделя близо милион души излязоха по улиците на Барселона в подкрепа на единството на Испания. Те също обичат Каталуния, но искат и единна Испания.В заключение испанският Конституционен съд се произнесе ясно относно противозаконния характер на „референдума“ в Каталуния и казва това, което казаха и Върховният съд на САЩ при искането за референдум на щата Тексас за независимост, както и конституционният съд на Германия срещу искането за право на референдум за отделяне на Бавария.Толерантността на Испания и Европа имат своите естествени граници и това са конституцията и законите. Тяхното прилагане или промяна са въпрос на диалог и аргументи, а не на натиск и емоции.", "date": "2017.10.10", "title": "Защо сепаратизмът на Каталуния е неприемлив за Европа?"}
{"url": "https://offnews.bg/temida/prokuraturata-proveriava-nekachestveni-materiali-pri-bezplatnoto-sanir-667016.html", "text": "Прокуратурата ще проверява сигнал за използването на високи сгради по програмата за безплатното саниране. bTV съобщава, че сигналът е подаден от Министерството на регионалното развитие и благоустройството (МРРБ) и се отнася за некачествени изолации, които горят. Лабораторни тестове са доказали, че материалите на две румънски фирми са с по-ниско качество от декларираното и не отговарят на законовите изисквания.Разследване на bTV показва, че върху 2/3 от високите сгради по програмата за енергийна ефективност има румънски топлоизолации.Междувременно столичният кмет Йорданка Фандъкова провери как се извършва то в блокове в столичния квартал \"Хаджи Димитър\".След инспекцията стана ясно, че не са използвани некачествени материали в Столичната община.По думите на арх. Влади Калинов, директор \"Контрол на строителството”, забавянето в старта на програмата всъщност е довело до спасяване от това да се използват некачествени материали.„Ако говорим за несертифицирани материали сме се спасили от това, защото се забавихме заради масовото недоволство. Процесът се разви и влязохме в по-напреднал етап и материалите се следят по-сериозно”, каза той.В София 166 сгради имат сключени договори за саниране, 70 от тях имат избран изпълнител, а 10 са със започнати дейности.", "date": "2017.10.10", "title": "Прокуратурата проверява некачествени материали при безплатното саниране"}
{"url": "https://offnews.bg/ikonomika/fibank-predlaga-krediti-za-lekari-i-stomatolozi-s-po-niska-lihva-667028.html", "text": "Fibank (Първа инвестиционна банка) предлага кредит с атрактивна годишна лихва, специално разработен за лекари и стоматолози.Кредитът може да бъде ползван за оборотни средства, за инвестиции като закупуването на специализирано оборудване, ремонт на кабинети или за повишаване на професионалната квалификация.Отпуснатите средства могат да бъдат без ограничение, а срокът е до 12 месеца при ползването на оборотни средства и до 15 години за инвестиции.Fibank предлага гъвкави схеми на погасяване на кредита. Кредитът се отпуска при изключително облекчена процедура, като не е необходимо да се предоставя бизнес план.", "date": "2017.10.10", "title": "Fibank предлага кредити за лекари и стоматолози с по-ниска лихва"}
{"url": "https://offnews.bg/kultura/sofia-otbeliazva-denia-na-evropejskoto-art-kino-na-15-oktomvri-progra-667015.html", "text": "Европейското кино е удоволствието да сме част от човешките истории на голям екран, които ни приближават до самите нас и ни сплотяват като общност. Затова вече втора поредна година повече от 1000 киносалона в Европа отбелязват Ден на европейското арт кино със своите програми, представящи най-доброто и вълнуващо кино за годината. Един от патроните на инициативата тази година е шведският режисьор Рубен Йостлунд. „Фокусът върху важните теми на днешния ден, това за мен е арт киното – да повдигаш въпроси, докато говориш за обществото”, казва Йостлунд, чийто филм „Квадратът” си тръгна със Златна палма от Кан през май и предизвика бурните реакции на публиката и критиката.Българският партньор на Ден на европейското арт кино 2017 е Дом на киното, където на 15 октомври (неделя) ще бъдат показани пет от най-успешните нови европейски филми.От 11:00 часа хитовата анимация „Животът ми като тиквичка” ще въведе аудиторията в приключенията на малко момче, което мисли, че е останало самò на света, след като губи майка си и се озовава в дом за деца. Срещите му там обаче го опровергават – той се учи, открива нови неща, създава приятелства и се влюбва.15 октомври е и Международен ден на белия бастун, който ще бъде отбелязан с прожекцията на „Белгийският крал” в 12:15 часа – първият български филм, адаптиран за незрящи чрез дублаж, който да потопи хората с нарушено зрение в историята и атмосферата на пътешествието през Балканите, което белгийският крал предприема.Документалната лента „Огън в морето” (14:00 часа) разказва за италианския остров Лампедуза – бленувано място за стотици хиляди мигранти от Африка и Близкия Изток, които пристигат там с надеждата за по-добър живот. Филмът е фокусиран върху 12-годишният Самуеле, който ходи на училище, обича да ловува и също е подвластен на мечтата за острова. Повлиян от историите за Средиземно море, той иска да стане рибар като баща си.Най-добрият филм на годината според критиката „Тони Ердман” (от 16:00 часа) припомня сблъсъка между изискванията на съвременния свят, който ни превръща в безчувствени роботи и нуждата на хората от честни взаимоотношения. Уинфрид и дъщеря му Инес са загубили връзката помежду си и я изграждат наново в една проницателна история, изпълнена с хумор и мъдрост.„Човек на име Уве” от 21:00 часа започва с комичните приключения на възрастния Уве, който не може да се отърве от досадници след загубата на съпругата си. Те се редуват с ретроспекции за живота му, изпълнен с много труд и неуморна защита на личните му разбирания за добро и зло. Екранизацията по бестселъра на шведския писател Фредрик Бакман е преди всичко разказ за силата на любовта отвъд всяка рационалност, предразсъдъци и противоречия.", "date": "2017.10.10", "title": "София отбелязва Деня на европейското арт кино на 15 октомври (програма)"}
{"url": "https://offnews.bg/ikonomika/sinditcite-kam-direktori-v-ktb-ne-se-krijte-elate-v-sada-i-shte-razb-667013.html", "text": "Синдиците на КТБ разпространиха днес изявление в отговор на бивши администратори във фалиралата банка. Те изпратиха писмо до омбудсмана Мая Манолова и председателя на Висшия адвокатски съвет Ралица Негенцова, в което се оплакват от многото заведени срещу тях дела и търсят правна помощ. Писмото бе публикувано вчера от сайта  и цитирано от \"Дневник\". То е подписано от Илиан Зафиров, Александър Панталеев, Георги Христов и Георги Зяпков.В него твърдят, че \"не можем да ползваме и правна помощ по тези дела, тъй като няма и не може да се намери нормален адвокат от всичките правоспособни адвокати в България, който да се ангажира професионално по 174 дела за 2,6 млрд. лева срещу хонорар от 300 лева на съдебна инстанция на всяка едно от тези 174 дела\".Четиримата бивши директори твърдят, че синдиците \"целенасочено и дискриминационно\" са завели против тях 174 дела и че те няма как да се защитят по тях, защото са много, а процесуалните срокове за организиране на защитата са кратки - 14-дневни. Твърдят, че са лишени от физическата възможност да се защитят и че друга цел е да бъдат платени 174 адвокатски хонорара, което целяло \"източване на масата на несъстоятелност на КТБ (н) и ограбване на вложителите и на останалите кредитори на масата на несъстоятелността на КТБ (н)\".В провокираното от писмото на четиримата изявление синдиците отбелязват, че исковете са 112 с общ материален интерес 2.4 млрд. лева и че те са срещу бивши администратори на КТБ, включително четиримата.В него се казва още:\"Коректността изисква да отбележим, че от предявяването през април 2017 г. на исковете срещу бившите администратори на КТБ АД – автори на писмото, досега СГС  прави многократни опити да призове въпросните лица, но те не могат да бъдат открити на официално регистрираните или посочените от тях постоянни или настоящи адреси по местоживеене. Поради тази причина на същите не могат да бъдат връчени документите, приложени по делата, с което се затруднява съдебният процес. Това налага назначаване на особени представители, за което предявилият исковете – „Корпоративна търговска банка” АД (в несъстоятелност) – КТБ АД (н), е длъжна да заплати високи адвокатски възнаграждения. Укриването на лицата, срещу които са заведени делата, цели именно това – да бъде принудена КТБ АД (н) да заплати от масата на несъстоятелността тези възнаграждения. В тази връзка поведението на лицата – бивши администратори не кореспондира по никакъв начин с отправения от тях апел в писмото за „ефективна съдебна защита, достъп до съд и справедлив процес”.Срещу въпросните лица – автори на писмото, са заведени искове за нанесени имуществени вреди, с които е ощетена КТБ АД, понастоящем масата на несъстоятелността на КТБ АД (н), а съответно и хилядите физически и юридически лица – кредитори на КТБ АД (н). Поради това, меко казано, е некоректно от страна на тези лица да изразяват загриженост за „ограбване на вложителите и на останалите кредитори на масата на несъстоятелността на КТБ АД (н)” при положение, че самите те носят огромна вина за нанесените имуществени вреди на вложителите на КТБ АД (н). Именно тази им вина ще се опитаме да докажем в съда чрез предявените срещу тях искове. Целта е със стойността на предявените имуществени претенции спрямо тях да бъде увеличена масата на несъстоятелността на КТБ АД (н), която в последствие ще бъде разпределена сред ощетените вложители на КТБ АД (н). Колкото до отправения от авторите на писмото, въпрос „Защо синдиците на КТБ АД (н) и УС на Фонда не са завели по-малко на брой дела, при положение че ответниците по тези дела вероятно сме едни и същи лица?”, можем да отговорим, че, когато се появят в съдебната зала, те ще се запознаят с аргументите ни защо делата са толкова на брой, как са изчислени сумите на предявените срещу тях искове, какви са доказателствата за твърденията ни и ще получат отговори на още ред сходни въпроси, чието място за доказване и оборване е в съдебната зала, а не в писма до институции и медии\".", "date": "2017.10.10", "title": "Синдиците към директори в КТБ: Не се крийте, елате в съда и ще разберете защо има толкова дела срещу вас"}
{"url": "https://offnews.bg/sviat/puchdemon-otlozhi-obiaviavaneto-na-nezavisimost-predlozhi-na-madrid-p-667042.html", "text": "Каталунският премиер Карлес Пучдемон изнесе реч пред парламента, в която обяви мнението си за резултатите от референдума за независимост. Очакваше се Пучдемон дори да обяви едностранно независимостта на Каталуния. Пучдемон обаче не го направи. Той обяви, че Каталуния си е спечелила правото да е независима държава и поиска от парламента мандат да обяви Каталуния за независима, но предложи обявяването на независимост да се отложи с няколко седмици и да се потърси диалог с властите в Мадрид.  По думите му си струва и да се проучи възможността за международно посредничество в тези преговори.Изявлението на Пучдемон беше отложено с един час. Според AFP забавянето е станало заради среща във връзка с \"международно посредничество\". Каталунският премиер настоя, че напрежението трябва да намалее, но обвини за него испанското правителство. Той подчерта, че с полицейското насилие по време на референдума Мадрид се е опитал да провокира хаос и да стресне каталунците, за да не гласуват.Пучдемон се обърна към каталунците, които са участвали в референдума, независимо как са гласували.\"Искам да благодаря на всички тези хора, които направиха възможен този исторически момент. На избирателите, които казаха \"да\", на избирателите, които казаха \"не\", на всички онези, които ни подкрепиха\", каза Пучдемон.Той изрази солидарността си с ранените при сблъсъците с полицията.\"Тези картини завинаги ще останат в ума ни\", подчерта каталунският премиер. По думите му около половин милион души не са успели да гласуват на референдума, защото не са били допуснати до урните, но сред гласувалите броят на тези, поискали независимост, е много по-голям.  \"Каталуния иска да стане независима, резултатите от референдума подкрепят това. Бъдещето на Каталуния трябва да се реши от каталунците по демократичен начин\", каза още Пучдемон. Той допълни, че Каталуния е поискала 18 пъти от испанското правителство да свика референдум за независимост, но винаги е получавала отрицателен отговор. Видяхме, че във Великобритания е възможно за референдума в Шотландия, но ние винаги получавахме \"не\" от испанското правителство, каза още Пучдемон. Той се обърна и към испанците, като ги помоли да се опитат да разберат. \"Моля направете опит да разберете защо трябва да направим това – не сме луди, не се борим срещу демокрацията, бяхме отворени за диалог\", посочи каталунският премиер. ", "date": "2017.10.10", "title": "Пучдемон отложи обявяването на независимост, предложи на Мадрид преговори"}
{"url": "https://offnews.bg/temida/shefat-na-vas-uredi-georgi-cholakov-za-svoj-zamestnik-sled-vetoto-na-p-667017.html", "text": "Георги Чолаков временно е назначен за зам.-председател на Върховния административен съд (ВАС). Това съобщи председателят на Георги Колев, който издигна кандидатурата на Чолаков като негов заместник. Със свой указ обаче президентът Румен Радев  на новия състав на ВСС.Със заповед на Георги Колев от 4 октомври Чолаков е изпълняващ функциите зам.-председател на мястото на Боян Магдалинчев, който пък стана член на ВСС, съобщава defakto.bg. С новото назначение Георги Чолаков ще отговаря за Втора колегия, където се разглеждат включително делата срещу кадрови и дисциплинарни решения на ВСС.В четвъртък Пленумът на ВСС ще обсъжда как да продължи процедурата, която беше върната от президента. В съвета има две мнения - едното е кандидатурата на Чолаков да бъде прегласувана, а второто е за откриване на нова процедура и изслушване на кандидати.", "date": "2017.10.10", "title": "Шефът на ВАС уреди Георги Чолаков за свой заместник след ветото на президента"}
{"url": "https://offnews.bg/sviat/puchdemon-mozhe-dnes-da-obiavi-nezavisimost-politcai-s-pushki-pred-pa-667020.html", "text": "Местният парламент в Барселона днес е силно охраняван. Каталунската полиция Мосос д'Есквадра е засилила охраната на сградата, тъй като се очаква днес в 19 ч. българско време регионалният министър на автономната област Карлес Пучдемон да направи изявление пред депутатите, с което да стартира процеса по обявяване на независимостта на Каталуния, предаде \"Ройтерс\".Тази вечер местните депутати ще заседават върху резултатите от референдума за самоопределяне, а полицаите отвън са въоръжени с автоматични пушки.Бусове и множество униформени са затворили Парка на цитаделата, който се намира близо до парламента. Мярката е наложена от \"съображения за сигурност\".По време на референдума за независимост близо 90 процента от гражданите дадоха гласа си в подкрепа на независимостта от Испания, а стотици хиляди излязоха по улиците на автономната област, за да се противопоставят на полицейското насилие, което вилня по време на изборния ден.ЕвропаЕвропейската комисия днес отказа да предположи какво ще направи, ако тази вечер властите в Каталуния обявят едностранно независимост. Нека първо видим какво ще стане, и тогава ще преценим, заяви говорител на комисията.Говорителят отново изрази виждането на ЕК, че въпросът с Каталуния е вътрешен за Испания и следва да бъде уреден по силата на испанската конституция. Комисията настоява, че проваленият референдум по-рано този месец е бил незаконен и противоконституционен. Ако има законосъобразно допитване (и мнозинството се обяви за напускане), Каталуния с отделянето си от Испания ще напусне и ЕС - това е позицията на последните четири състава на ЕК, поясни говорителят, предаде БТА.Комисията днес отново настоя властите в Барселона и Мадрид да пристъпят към диалог. Насилието няма място в политиката, заяви говорителят.Готови за преговориДнес пък Каталуния обяви, че местните власти са готови да изслушат алтернативни предложения на Мадрид във връзка с референдума за отделяне на автономната област от Испания. \"Готови сме да седнем на масата за преговори. Ако (испанските власти) искат да направят предложение, ние сме готови да ги изслушаме. Ако имат какво да предложат, за да бъде уреден въпросът с други методи, то ние сме готови да изслушаме подобно предложение\", каза регионалният министър на външните работи Раул Ромева.Ромева посочи още, че каталунските власти са отправили предложения, които са били отхвърлени от испанското правителство. \"Проблемът е, че години наред, десет години, не получихме никакви предложения\", заяви той.\"Искаме да седнем на масата за преговори. Надяваме се ЕС да убеди испанските власти в това\", посочи още Ромева. По думите му за Каталуния, Испания и Европейския съюз няма друго решение.Нито крачка назадВ същото време Испания не отстъпва от позицията, която застъпи още в началото на референдума за независимост на автономната област. Говорителят на испанското правителство призова днес сепаратисткия премиер на автономната област Каталуния Карлес Пучдемон да не предприема необратими действия, предаде БТА.\"Искам да помоля г-н Пучдемон да не предприема нищо необратимо, да не поема по път, от който няма връщане назад, да не обявява едностранно независимост и да се върне към законността\", каза говорителят на испанското правителство пред журналисти.\"Европа даде ясно да се разбере, че няма да приеме обявяване на независимост от страна на Каталуния\", добави той.Испанското правителство начело с премиера Мариано Рахой не престава да повтаря, че референдумът е невалиден и произтичащо от него обявяване на независимост няма да има никаква стойност. Рахой предупреди също, че ако Каталуния обяви независимост, под каквато и да било форма, той може да прекрати автономния статут на региона - мярка, която не е била прилагана в изключително децентрализираната парламентарна монархия от възстановяването на демокрацията през 1977 г.", "date": "2017.10.10", "title": "Пучдемон може днес да обяви независимост, полицаи с пушки пред парламента в Барселона"}
{"url": "https://offnews.bg/temida/deloto-na-joncheva-sreshtu-borisov-tragva-v-chetvartak-667032.html", "text": "В четвъртък започва делото по жалба на депутата от БСП Елена Йончева срещу премиера Бойко Борисов, съобщава БНР. Делото е насрочено в открито съдебно заседание на Софийския районен съд.От съобщение на съда става ясно, че Елена Йончева иска от Бойко Борисов и ГЕРБ сумата 20 000 лева, представляващи обезщетение за претърпени неимуществени вреди.Жалбата на Йончева е за клевета по повод думите, които Бойко Борисов произнесе предизборно събитие на 10 март. Тогава той заяви, че държавата е платила \"милиони за интервютата на Елена Йончева\". Това изказване на Борисов пък дойде, след като бъдещият депутат от БСП обвини ГЕРБ, че краде от програмата за саниране. Борисов заяви, че с удоволствие ще участва в делото и ще поиска на него да бъдат призовани финансови министри и шефовете на разузнаването при неговото и при управлението на Сергей Станишев.", "date": "2017.10.10", "title": "Делото на Йончева срещу Борисов тръгва в четвъртък"}
{"url": "https://offnews.bg/stil/publikuvaha-parvite-snimki-na-naj-malkia-shvedski-printc-gabriel-667035.html", "text": "Шведското кралско семейство публикува на официалния си сайт първите снимки на принц Габриел, съобщи People. На тях се вижда цялото семейство – принц Карл Филип, принцеса София, малкия Габриел и брат му Александър. Снимките бяха направени миналата седмица на Източната порта в Кралския дворец в Стокхолм. По време на фотосесията кралското семейство благодари на всички, които са изпратили своите поздравления относно раждането на принц Габриел.И двамата родители използваха снимките като възможност да подкрепят скандинавската мода. 32-годишната принцеса София бе облечена със сако от шведска модна къща „Вероника Вирта“, а принц Карл Филип носеше костюм от местния дизайнер „Оскар Якобсон“. Принц Габриел и брат му също бяха облечени с дрехи от местни модни къщи.Принц Габриел ще бъде кръстен в двореца Дротнингхолм на 1 декември.", "date": "2017.10.10", "title": "Публикуваха първите снимки на най-малкия шведски принц Габриел"}
{"url": "https://offnews.bg/tenis/debiutat-na-grigor-v-shanhaj-kade-i-koga-da-go-gledate-667033.html", "text": "Григор Димитров стартира участието си от II кръг на Masters 1000 турнира в Шанхай в сряда срещу американеца Райън Харисън. Двубоят на първата ни ракета е с начален час 8:00 и ще бъде излъчен на живо по Mtel Sport 1, както и на Facebook страницата на Mtel Sport. За да достигне до сблъсъка с Димитров, Харисън се наложи в мач от първия кръг срещу участващия с „уайлд кард” представител на Китай Дзе Джън след 6:2, 6:3. Американецът в момента заема 45-а позиция в ранглистата.Първата ракета на България и Харисън имат общо 4 изиграни двубоя помежду си, като българинът води с 3:1 победи. Двамата се срещнаха този сезон в Куинс, където Димитров постигна категорична чиста победа. Последният им двубой на твърда настилка е през 2015 г. в Акапулко, когато е и единственият успех на американеца.Masters 1000 турнирът в Шанхай е с награден фонд от почти 4 млн. долара и е част от най-престижната серия от 2009 г. В първите 4 години от съществуването си – от 2009 до 2013 г., турнирът неизменно е избиран като №1 Masters надпревара от самите играчи.Припомняме, Гришо прави фурор в Китай този месец. Нашето момче стигна полуфинал в Пекин, където отстъпи в три сета на бдещия шампион Рафа Надал. Само българинът успя да затрудни испанската машина.", "date": "2017.10.10", "title": "Дебютът на Григор в Шанхай - къде и кога да го гледате"}
{"url": "https://offnews.bg/izvan-terena/pike-otvarna-na-udara-s-shakira-667036.html", "text": "Жерар Пике отвърна елегантно на удара, че Шакира му е била шута. Защитникът на Барса пусна снимки и видео в Инстаграм.Те са от репетицията на колумбийската звезда, която стартира европейско турне. \"Тихо, Шакира репетира\", призовава испанският национал и прави съответния знак с пръст. Да замълчат. Злобарите, разбира се.Слуховете за раздяла тръгнаха още преди месец. Според тях Шакира е взела багажа и двете деца, като се е изнесла от семейната къща в Барселона.Това предизвика дори плакати на задоволство сред публиката в Аликанте, която иначе посрещна Пике  с бурни освирквания при успеха 3:0 за националите над Албания. Местните фенове се кефеха на Шакира, задето е била шута на Жерар.Пике е един от символите на Каталуния и испанците не го обичат. Това не му пречи да е титуляр за \"Ла Фурия\".Защитникът беше наказан при гостуването на Израел, което Испания спечели с 1:0. И явно използва времето да бъде до Шакира. ", "date": "2017.10.10", "title": "Пике отвърна на удара с Шакира"}
{"url": "https://offnews.bg/nashite-avtori/res-xl-balgarskata-zhurnalistika-i-perikal-667031.html", "text": "Miserable, monotonous, the novelty long since gone and, basically, downright bleak: това е, най-общо, т. нар. “българска журналистика” към момента. (Какъв късмет, че “тя” не владее наистина английски език!)***Слугинажът там, разбира се, е силно надценен, и близо 90% попадат в категорията “и ние искаме трохи от тортата, ма никой не ни ги сервира”. Отделно от това, сърцето ми кърви за неколцина нелоши български журналисти и умове, принудени от обстоятелствата да си затварят устата и да немеят пред своя олигарх. Или пък обратно: да проституират с таланта си в негова полза.***Кой днес е късният Захарий Стоянов? Или пък Йосиф Хербст?***Но да бъдем Спиноза, който – между всичко друго – ни учи, че възмущението и възхищението са еднакво unholy, нещо като интелектуален “харам”. И да бъдем снизходителни: все пак при БГ-журналистиката говорим за дребно, самоналожено предателство на нещо (иначе непонятно) кантианско, и дори не за онова “plata o plomo”, като в онзи сериал.***Накратко, “българските журналисти”, особено влиятелните по ТВ, спешно имат нужда от финландско “сису”. Лошата новина е, че това там се възпитава още в началното училище. А още по-лошата е, че дори във ФЖМК не знаят какво е “сису”.***Впрочем, ако прочетем “кафкиански” съвсем пресния нобелист Талър, не би трябвало да има обобщен термин тип “българска (политическа) журналистика”: част от българските журналисти са в състояние на икономическа заблуда, а други – не. Първите не вземат най-добрите решения за тях самите, и сравнително скоро го разбират, а вторите знаят, че няма добри решения, и предимно внимават да не се самоубият.***Алкивиад, първият “десен консерватор” в историята, ще се окаже прав за демокрацията. Нарича я “хомологумене анойа”, т.е. нещо като “безмозъчното всеобщо”.***Но хайде пак на училище заедно (без бинди на челото) – щот, нали, “извънпарламентарно” се борим за периклова демокрация. Учението за законодателната, изпълнителната и съдебната функция на управлението възниква в Англия като вид съпротива срещу Стюартите и е ясно формулирано от Джон Лок. Законодателната и изпълнителната функция, според него, трябва да бъдат отделени, за да се предотврати злоупотребата с власт (разбира се, Лок има предвид сблъсъка “парламентът срещу краля”, но принципът е горе-долу същият). И най-важното, силата на плебса, казва той; чрез нея се възцарява неговата представа за нов вид атинска демокрация.***И това преди голямата “звезда” на разделението на властите - Монтескьо, който в своя De L'Еsprit Des Lois чак през 1748 ще предложи на днешните наши журналисти, тези трагически жертви на Уикипедия, че става дума предимно за изпълнителна власт (кралят, в случая Луи XV). Монтескьо пришива легислатурата на парламента, но не ви обяснява за законодателна власт в днешния смисъл, и през цялото време дудне за “взаимен контрол между властите”. Но както Вазов е завещал на всички бъдещи наши журналистически говедарчета, четете – то прави сляпото окато etc.***Като казах “периклова”: хайде и малко за класическата атинска демокрация при Олимпиеца, дет му вика Плутарх. Перикъл не само събира около себе си големите мислители на своето време (като Протагор и Анаксагор, плюс разни като скулптора Фидий и т.н.), но май и действително се вслушва в тях. Ерго, той не хвърля вината върху “предишните” (неговият “Станишев” би бил Ефиалт, ххах), а действа – и, поне според “Атинската полития” на Аристотел, не краде от общото. Пръв в историята въвежда системата за заплащане на граждани за изпълняване на техни обществени задължения (т.е. първите чиновници); тва включва и първите заплати на съдии от атинския върховен съд – плюс “хелиейа”-та, първата система с платени съдебни заседатели (макар и де факто инсталирани в съдебния процес още от Солонови времена). Плюс: въвежда заплащане на съвета на 500-те, на архонтите и на онези, изпращани да управляват владенията на Атина извън Атика. И още: “теорикА”, което е нещо като държавно субсидирани културни събори на гражданите (от които дори Божидар Димитров би се възбудил), участието в които се разглеждало като вид граждански дълг. Перикъл създава и стройна система на държавно заплащане на военните, които дотогава се бият за Атина “по право” и само единици от тях са оземлени.***Уви, необразованите във ФБ или форумите (т.е. повечето българи) няма как да разберат – те все още негодуват, че питейната вода съдържа твърде много дихидрогенeн моноксид. Да не говорим да развият критично мислене – например, че “цацаратурата” е обикновена спацатура. Така те страшно заприличват на действителната гилдия на клоуните в САЩ, които, вместо да си гледат проскубаните помпони, се нервират от Стивън Кинг.***Нужна е промяна в самата парадигма на това как се упражнява властта у нас. Имаме смазващо некомпетентен премиер, който не само не знае за некви там демократични устои (в развитието им и за квото и да е), а и ходи в чужбина и дрънка нечовешки тъпотии за “Западни Балкани”, без чужди езици и без да чел нищо за нищо; накратко, той си остава опасно назначение на българския “милиционериат”. Тези ченгенца дори не подозират за елементарни неща като уравнението на Авагян, но решават съдбата ви. Вече трето десетилетие.***Тяхното ДС-“cogito ergo sum” e “cogito ergo whopping great sums”.***Но да – това вече е non sequitur. Те отдавна извършиха своето lèse-majesté и всичко изглежда необратимо. Единствената ни мъждукаща надежда? Ремарк, който казва, че всичко, което може да се купи с пари, е евтино.***Дълбочинният проблем не е общата байганьовщина, леко недодяланата фърст лейди и нейния още по-недодялан съпруг, а безсловесността на т.нар. “премиер” и опасната му некомпетентност; заради нея той изяде големия oui в Евксиноград, и - ще прощавате за поредната парентеза – движението опипом. Сякаш никой не разбра защо е дошъл Макрон – а именно, по една “оръжейна работа”. Ако изобщо си спомняте за това лятно фиаско.***Тупанбаши е като всички останали парлевуфрансета у нас – епитом на “това племе закъсняло”. Стига да го оставят да си гепи в собствения хабитат, все му е тая за външната политика. Защото неговият проблем е изцяло вътрешнополитически – Дебелия Пеевски е чист ланголиер и почва да иска да погълне и него.***“Не намь” на Руския паметник несправедливо е влязло в столичния фолклор като “ма тия не на нас, щот ние знаеме за кво става дума” – докато то си е все така псалом 113, който гласи “Не нам, Господи, не нам, а на Твоето име дай слава, заради Твоята милост, заради Твоята истина.”***Но аз казвам друго – първата стъпка към отвоюване на демократична реалност (а и на работеща държава) е стратегическа реформа на съдебната система. Защото, както се казва в онзи велик клип на “Ван Хейлън”, “right now, justice is being perverted in a court of law”.***Реформите на Перикъл, най-общо, правят така, че обикновените граждани да вземат участие в обществените дела – и действително да се възползват от правата, които давало атинското гражданство. В резултат се създава онова протодемократично устройство, което ЕС в съвремието се опитва да имитира; това хем е старата клистенова организация на града-държава, хем е вид управленска революция. (Уви, според Аристотел, пък и според мен, IV-и век след това по-скоро разрушава постигнатото през V-и век.)***Предлагам най-нов нов антикорупционен орган, който да следи и да се бори със сегашните антикорупционни органи.***А БСП, Майката на Сатаната, in their infinite impudeness, т.е. в безкрайната наглост на самото си основание за съществуване, говорят за “възмездие”. Мръсни новозабогатели копеленца: така и не се извиниха за чудовищните престъпления на БКП, затова да цитираме Хайнрих Бьол: fuck off and die. И това е всичко по темата: БСП, не сте леви, не сте нищо, няма никакъв смисъл от вас, извинете се или вървете в ада и се удавете в Лета; Харон дори няма да ви превози със своята лодка.***Но да довърша за Перикъл, от когото много можем да се поучим: за върховен орган в държавата се смятала “еклесия”-та, т.е. протовариант на народно събрание. В него участвали не избрани, а всички атински граждани, навършили 20. Всеки гражданин можел да внесе каквото и да било предложение и да повдигне всякакъв въпрос. Това огромно събрание се събирало под Акропола на по-ниския хълм Пникс; едва по-късно, когато Перикъл се светнал, че така не става, се пренесло чрез представители в Дионисовия театър. Тази формална масова демокрация решавала най-важните държавни работи – въпросите за войната и мира, избирала висшите длъжностни лица и настоявала да се отчитат пред нея, разглеждала по-важните съдебни дела; всички тези въпроси идвали от Съвета на 500-те, нещо като “по-умните” в Атина, по моему най-добрият съвещателен орган в историята. По-късно му възложили административни функции, т.е. перикловата демокрация се светнала, че трябват експерти; натресли му финансите, сеченето на монетите, флота, арсенала, благоустройството на Атина, пристанището и дори търговията. Но отново на демократичен принцип – този орган на 500-те се разделял на 10 части според “филите” (нещо като общините, които съставлявали града-държава). Всяка такава част – пританИя, “рулирала” само в една десета от годината, а нейният председател пазел ключовете от хазната и държавния печат на Атина.***И като че най-важното: в периклова Атина на практика няма бюрократичен апарат. Всичко e на принципа на изборни длъжности и колегии. Черната работа, разбира се, била извършвана от безправните роби, които се боричкали за хасковското благоволение на властта, т.е. паралелът крещи от само себе си.***ГЕРБ: единствената “дясна” партия на света, която не на шега мрази частника и само гледа как да му нахлузи държавата на шията. Тва отделно от мащабната “котарашка” кампания да се краде цял бизнес от всички с едър оборот – в рекетьорска сглобка с Пеевски. А третият дебелак, чайката на нашия политически плаж, Brighton Rock-ът на съдебната ни система, гледа отгоре тих, невъзмутим. И прибира ли, прибира.***И няма и капчица интелигентна ирония в тази наша реалност, тип като онзи момент в “Долче Вита”, когато един репортер (от името на Фелини) пита Анита Екберг “според вас мъртъв ли е италианският неореализъм”?***Чудесна държава. В която знаменитият nihil Румен Гечев, вместо отдавна да са го “уважили” многократно в затвора (заради Виденовия фалит), все така е депутат от БСП и лае ли, лае по телевизията.***Провалите на ГЕРБ по места тепърва предстоят – далеч не говорим само за Делян, онзи със суджуците и другия, дет не бил стрелял. Това прилича на класическия “проблем на Медон”. Когато кандидат-женихите решили да поставят клопка на Телемах при неговото завръщане (след като напразно търсил Одисей), Медон разкрил заговора пред Пенелопа (поне според Аполодор). Да не го сбъркате с другия Медон, сина на Оилей и Рена, дет Еней го убива пред Троя, нали, внимавайте.***ГЕРБ в съзвучие с БСП (винаги с подкрепата на ДПС) са на власт, защото българите винаги търсят лесни решения на сложни проблеми. И всъщност не искат никой да им разваля онзи “каравелов” рахат.***Но да си оправим за миг вкуса в устата: преди точно 50 години излиза дебютният албум на Пинк Флойд The Piper At The Gates Of Dawn, записан в Аби Роуд Стюдиос на И Ем Ай, докато в основната зала Бийтълс творят Sgt. Pepper’s (втори по гениалност след Revolver, ако питате мен). Но и Piper има с кво да се похвали, продуциран от Нормън Смит; създаден почти изцяло от магнетичния певец-китарист Сид Барет, Piper е най-важното в алтернативния психеделичен звук в това време на “Суингинг Лондон”; родее се с post-mod културата, континенталния авангард като прекрасната Нико (която по-късно ще свързваме с “Дъ Велвет Ъндърграунд”), както и с влияния от Дилън. (Особено във “Flaming”и “Bike”).***Този албум всъщност е по-известен с влиянието си по-късно, след като Сид съвсем не на шега полудява (заради прекомерната употреба на acid), и заради което Флойд го уволняват още през януари 1968, макар че на практика той ги е събрал. Все пак, Piper си остава невероятен – въпреки че Сид “краде” “Interstellar Overdrive” и тва-онова от други групи, например Лов и тяхното “My Little Red Book”. Но въпреки това оставя чудесни примери като “Lucifer Sam”.***България на Тупанбаши и най-новия малоумен, Валери: rabbit-punch solutions all the while, вместо стратегическо държавническо мислене.***Като че най-важната колегия при Перикъл е онази на десетте стратези, защото в V-и в. пр. Хр. основният проблем не е културата или вътрешната политика, а войната. Съвсем очаквано, ролята на стратезите (което на български значи “военачалници”) нараства – към тях преминава ръководството на външната политика и финансовите въпроси, до степен, в която постепенно те изземват функциите на еклесията. Самият Перикъл оглавява този властови орган цели 15 години – иначе не би бил пръв в града.***И още, покрай нашия въпрос за правосъдната реформа, понеже вече стана дума: за да се избегне подкупването на съдиите, при Перикъл делата се разпределяли в отделни комисии по жребий. Но атинският съд не познава нито прокуратурата, нито адвокатурата – ищецът и ответникът трябвало сами да защищават своите интереси. Отделно имало ретори, които продавали своя речеви талант. Що се отнася до законодателството, за да имаме “номос”, т.е. писан закон, той се записвал на дъска, излагана някъде на публично място – но не и преди да е “утвърден” от хелиейата и редактиран от съвета на 500-те.***Защо всъщност ви разказвам за Перикъл? Защото дори неговият тип демокрация е по-демократичен от това, в което живеете в момента, близо 2500 години по-късно. Някои лоши практики си приличат, да цитирам ироничния Тукидид, Мелезиевия син, остракиран от Перикъл през 443 пр. Хр.: “У нас в държавния живот всеки може да се ползва с предпочитание – но само ако може да окаже услуга на държавата”.***Сид Барет кръщава Piper на седма глава от The Wind In The Willows на Кенет Греъм, написана още през 1908 (“Шумът на върбите”, знаете я, онази, където The Willow-Wren was twittering his little song; у нас минаваше за строго детска книга, но в Англия и до днес с право я смятат за висока литература). Разбира се, има още една сериозна референция – бог Пан, но то целият албум е обрасъл в подобни препратки: луните на Сатурн и Уран в “Astronomy Domine”, нулевата гравитация в “Interstellar” (заглавие, заимствано от едноименния филм).***Представете си Сид: разтерзана душа на ръба на Swingin’ London on its way to Summer of Love. Сега вече не се разбира, но Сид (преди текстовете на Пинк Флойд да бъдат поети от бъдещия кисел гений Роджър), пише с witty alliteration. Тъкмо затова Piper ще остане като най-добрия “неразбираем” албум на Флойд – когато Флойд бяха просто “алтернативни”, преди да станат велики.***Напомням: винаги подхождайте с въпроса cui prodest, cui bono. (“Кому выгодно”, за по-възрастните.) Извън проликситетния наратив на властта (и извън неграмотното “qui bono”). Тупанът бръжди за некви “успехи” – но тук сякаш трябва да напомним онзи идиотски “трактат” на Сталин, “Головокружение от успехов”, която си е гол дихидромоноксид.***Колективният умствен разпад у нас е факт – и имаме системен проблем. Инстинктивният човек, примитивът – далеч не само Борисов – е превзел властта, особено по места. Той се самоосъществява чрез насилие – т.е. не чрез култура на конкуренцията, а чрез нагон. В консуматорска среда, която неусетно го разплодява.***Битката за лесно удоволствие, стремежът към неизстрадано наслаждение – там е гнилият наш ключ.***Собачий бред. Станахме принудително сицилианци - Cu è surdu, orbu e taci, campa cent'anni 'mpaci.***Как да си отиде тва правителство и изобщо този модел? Аз лично бих предпочел чрез дефенестрация, но не е реалистично. Следователно, протести, протести и пак протести. В противен случай животът ви си изтича, докато се отчайвате и, по-лошо, се опитвате да се нагласите към статуквото.***Борисов 3: върховенство на гербаджийската власт НАД закона. Синекдохе на Нищото, omnishambles.***Но да бъдем мъже и реалисти. Както викаше Волфганг фон Унгерн-Щернберг в “Lebenszeichen” на Вернер Херцог, „Jetzt bleibe ich nur noch gegen mich selber.“Още на facebook.com/ivailo.noisy.tsvetkovNB! Адвокатът на OFFNews.bg напомня: препечатването на този текст (изцяло или отчасти) става само с изрично писмено разрешение от OFFNews.bg и автора.", "date": "2017.10.10", "title": "Res XL: Българската журналистика и Перикъл"}
{"url": "https://offnews.bg/zdrave/zdravnoto-ministerstvo-otpuska-300-000-lv-na-bolnitcite-vav-vratca-i-667030.html", "text": "Министерството на здравеопазването отпуска 300 000 лева на болниците във Враца и Ловеч, които са заплашени от фалит. Това обяви здравният министър Николай Петров. Дейността за спешна помощ вече е изплатена в двете лечебни заведения, допълни той. Отпуснатата помощ обаче не успокои лекарите във врачанската болница, които протестират в последната седмица заради липсата на трайни решения за подобряване на състоянието на болницата. Според тях сумата е недостатъчна на фона на задълженията на болницата в размер на около 14 млн. лева. Министърът обясни, че има и други болници, които са застрашени да изпаднат в положението на тези две болници. Където се намерят нарушения, заради които са се натрупали високи дългове, ще се предприемат конкретни мерки и са възможни промени в ръководството на болницата, подчерта той. По думите му в системата на здравеопазването трябва да има широко обществено обсъждане накъде, с какви средства и с каква цел трябва да се развива българското здравеопазване, като се вземат добрите практики от други държави.", "date": "2017.10.10", "title": "Здравното министерство отпуска 300 000 лв. на болниците във Враца и Ловеч"}
{"url": "https://offnews.bg/politika/sds-kani-dsb-za-obshti-dejstvia-posle-i-drugi-partii-667019.html", "text": "СДС кани ДСБ на разговори за обединение и общи действия, но не загърбва Реформаторския блок. Това обяви лидерът на СДС Божидар Лукарски. Той подчерта, че обединението трябва да бъде на основата на идеи. Сините предвиждат и разговори и други \"традиционните десни партии\". Лукарски не изключи и Обединените патриоти, към които обаче, като част от управляващото мнозинство, СДС има критики. На всяко ниво в държавата има скандали, подчерта Лукарски. Като безпрецедентен провал на КСНС при президента, определи националното ръководство на СДС вчерашното заседание на „Дондуков“ 2. След като стана ясно, че парламентът произвежда предимно скандали и законодателната дейност е на втори план, при изпълнителната власт положението е подобно, в местната гърмят гейтове, сега това се пренесе и на ниво КСНС, заяви председателят на партията Божидар Лукарски.Този случай показва, че има системен проблем на всички нива на властта в държавата – местна, изпълнителна, законодателна, а сега и в президентската институция и КСНС. Въпросът не е кой е виновен, защото всички обясниха своята гледна точка и приемаме, че е така. Въпросът е, че дори и да не е нарочен, този провал говори за несериозен подход. За датата на КСНС се знае от месеци. Когато някой си тръгне, може да го замести друг. Ако някой пътува, това се знае предварително и трябва да се предвиди план Б, заяви Лукарски.Общото усещане е, че антикорупцията е медийна тема, а не е реален приоритет на сегашното управление. И ние смятаме, че тупкането на топката в предишния парламент, за да не се приеме нашия антикорупционен закон, продължава и сега, само че с други средства, каза синият лидер.", "date": "2017.10.10", "title": "СДС кани ДСБ за общи действия, после и други партии"}
{"url": "https://offnews.bg/bojni/i-manchestar-iunajted-se-vkliuchi-v-bitkata-sreshtu-kobrata-667049.html", "text": "Най-популярният клуб в света Манчестър Юнайтед вече има човек в антуража на Антъни Джошуа. Маркъс Рашфорд, новата звезда на Англия и \"дяволите\" пожела успех на боксьора срещу Кубрат Пулев.Нападателят отскочи до зала в Шефийлд, в която световният шампион тренира преди сблъсъка с българина. Двамата се щракнаха и си пожелаха взаимно късмет.Маркъс има тежка задача още този уикенд, когато неговият Ман Юнайтед гостува на Ливърпул в битка от \"тежката категория\" на Висшата лига. После има тежки срещи и от турнира на шампионите.Талантът е голям фен на AJ. И обеща, че при възможност ще гледа боя му с Кобрата. \"Хубаво е да те видя, шампиони\", написа английският национал.Е, Антъни няма как да пожелае успех на Юнайтед. Той е известен фен на Уотфорд, където е израснал. Може да са двама известните запалянковци, но пък какви - Джошуа и сър Елтън Джон.Припомняме, Антъни Джошуа и Кубрат Пулев излизат в мач за световната титла на 28 октомври в Кардиф. Билетите са продадени, има единични бройки за последните редове. ", "date": "2017.10.10", "title": "И Манчестър Юнайтед се включи в битката срещу Кобрата"}
{"url": "https://offnews.bg/obshtestvo/lozan-panov-niama-borba-s-koruptciata-bez-silna-opozitcia-i-nezavisim-666999.html", "text": "Създаването на екзотични антикорупционни структури не може да покрие недостатъците на вече съществуващите традиционни механизми, каквито са прокуратурата и разследващите органи. Това заяви председателят на Върховния касационен съд Лозан Панов по повод плановете за създаване на нов орган за борба с корупцията, които бяха обсъждани вчера на КСНС при президента.Според Панов подобен орган може да е от помощ, но само след укрепването на традиционните структури.По повод позицията на Венецианската комисия, че има нужда от засилване на независимостта на съда и повече отчетност на главния прокурор, Панов каза, че това не се случва за първи път.", "date": "2017.10.10", "title": "Лозан Панов: Няма борба с корупцията без силна опозиция и независими съд и журналистика"}
{"url": "https://offnews.bg/tenis/serina-uiliams-se-zavrashta-na-korta-v-avstralia-667000.html", "text": "Бившата номер 1 в световната ранглиста по тенис Серина Уилямс (САЩ) планира да се завърне на корта в началото на следващата година и да защитава титлата си на Откритото първенство на Австралия от 15 до 28 януари, съобщи директорът на надпреварата Крейг Тайли на пресконференция, посветена на предстоящото издание на турнира.36-годишната американка на 1 септември роди дъщеря си Алексис Олимпия Оханян.Това е първо дете за Серина, която вече връща спортната си форма след раждането, което става видно от публикуваните от нея снимки в социалните мрежи.\"Серина ще се завърне. Тя иска да играе на Откритото първенство на Австралия и да защитава титлата си. Тя вече тренира и има достатъчно време, за да се подготви физически\", коментира Тайли.Уилямс спечели 23-ата си титла от Големия шлем именно в \"Мелбърн Парк\" в началото на настоящия сезон, като впоследствие се разбра, че по това време вече е била бременна.Тайли разкри също, че наградният фонд на турнира ще бъде 55 милиона долара, а победителите при мъжете и жените ще грабнат по 4 милиона.Той е убеден, че елитът при мъжете също ще вземе участие без изключение, а изненадите свързва с имената на тенисисти като Александър Зверев, Доминик Тийм и Давид Гофен, като пропуска нашия Григор Димитров, който изигра един от най-запомнящите се мачове в началото на годината в Мелбърн.", "date": "2017.10.10", "title": "Серина Уилямс се завръща на корта в Австралия"}
{"url": "https://offnews.bg/sviat/balgarski-politcaj-ubi-lekar-na-ostrov-krit-666995.html", "text": "Български полицай е убил лекар на гръцкия остров Крит. Доктор Христодулос Каландзакис е застрелян с 4 куршума в събота, пише . За убийството са задържани български полицай и съпругата на жертвата, които са били любовници. Мъжът вече е направил самопризнания пред гръцката полиция.Като мотив за убийството стоят любовен триъгълник и апетити за голямо наследство.62-годишният кардиолог подозирал 38-годишната си съпруга Дешка Говедарова в изневяра и искал тест за бащинство.Красимир Карчев, който е на 37 години, опитал да убие мъжа на любовницата си и на 23 септември. Планът му обаче не сработил, защото наблизо имало хора. Затова се прибрал в България и се върнал обратно на 6 октомври. Ловци, намиращи се в района, видели престъплението.“Убиецът беше направил засада, сякаш чакаше да премине заек. Както идваше колата на доктора, убиецът изскочи, скрит зад маслиново дърво, и чух първия изстрел. Докторът спря колата, излезе от нея и тръгна да тича в обратна посока към град Сития, викайки за помощ. Последваха втори, трети изстрел. Започна да вика: “Ей, момчета, момчета”, разказа по тв “Антена” основният свидетел.Две денонощия след трагедията обществото още е настръхнало от убийството на Каландзакис, което се случи навръх рождения му ден, както и последвалите изповеди и шокиращи откровения за престъплението.", "date": "2017.10.10", "title": "Български полицай уби лекар на остров Крит"}
{"url": "https://offnews.bg/ikonomika/bakb-predizvikatelstvo-shte-podkrepi-zeleni-i-ustojchivi-idei-na-start-667005.html", "text": "Стартира БАКБ Предизвикателство – програма на конкурсен принцип за подкрепа на предприемачи в начален етап на развитие, с фокус върху “зелени” и устойчиви инициативи. 25 000 лв. е безвъзмездното финансиране, осигурено от Българо-американска кредитна банка за награден фонд на най-добрите бизнес идеи. Програмата е създадена от Център „Ринкър“ към Фондация BCause, в партньорство с Българо-американска кредитна банка.БАКБ Предизвикателство ще предоставя възможност на предприемачи в начален етап на развитие да получат подкрепа за своята идея, да изработят жизнен бизнес модел и да създадат своя първи бизнес план. Участниците ще бъдат обучавани по съвременна методика, разработена от лекторите на Ринкър център и доказала своята ефективност във времето. Много ценни в програмата са практическите обучения, срещите с предприемачи, взаимната подкрепа между участващите екипи.Участниците ще разработят своите бизнес проекти и ще ги представят публично в края на месец април. Оценяването на бизнес плановете ще бъде поверено на авторитетно жури. Селектираните бизнес идеи ще бъдат представени на широката публика, чрез националните медии. Най-добрият бизнес план ще получи целева награда в размер на 20 000 лева. Ще бъдат връчени още две поощрителни награди от по 3000 и 2000 лева.Програмата БАКБ Предизвикателство е предназначена за предприемачи с бизнес идея, насочена към положително въздействие върху хората и общностите - със социален или екологичен ефект. Търсят се стопански инициативи, изградени върху концепцията за природосъобразно и устойчиво развитие.„БАКБ приема за своя мисия да подкрепя и развива „зелени“ идеи, свързани с опазването на околната среда, използване на възобновяемите енергийни източници, производството на био продукти и повишаване на социалната ангажираност на обществото към екологията.„БАКБ Предизвикателство“ е част от тази стратегия на банката. Това е дългосрочен проект, който продължава една година и има за цел да подкрепя и развива най-добрите идеи за „зелен бизнес“. Стратегическата и финансовата подкрепа, която оказва БАКБ на идеите с бизнес потенциал, гарантират тяхното развитие и реализацията им в реална среда.“, казва Илиан Георгиев, главен изпълнителен директор на Българо-американска кредитна банка.Търсените бизнес инициативи могат да се развиват в едно или няколко от следните направления: устойчива градска среда; „зелени\" продукти, процеси, технологии; платформи, подкрепящи устойчиви продукти и производителите им; ефективно използване на суровини/материали и рециклиране; образование и други услуги, свързани с устойчивост; устойчиво земеделие; туризъм, развиван по устойчив начин; иновации.За участие могат да кандидатстват хора и екипи с добри идеи за бизнес, свързани с темата на конкурса, както и микро, малки и средни предприятия с по-малко от три приключили финансови години.Програмата ще работи с предприемачи от цялата страна. Основната част от обученията ще бъдат изнесени извън гр. София и ще се проведат в гр. Плевен. Една от основните цели в стратегията на БАКБ е да подкрепя икономическото развитие в отделните региони на страната, в които банката оперира. В тази връзка сме определили гр. Плевен и областта за център на нашият проект за развитие на предприемачеството. Искаме да създадем възможност хората да остават в регионите и да имат алтернативи за професионална реализация. Затова е необходима благоприятна бизнес среда, насърчаване на инвестициите, прилагане на иновативни решения и повишаване на ресурсната ефективност.Кандидатстването става само с кратко описание на бизнес идея и попълване на онлайн формуляр. Авторите на избраните идеи ще бъдат поканени на събеседване. За участие в програмата ще бъдат одобрени до 30 участника. Срокът за кандидатстване за участие в конкурса е 20 ноември 2017.Пълната информация за БАКБ Предизвикателство можете да намерите на адрес:", "date": "2017.10.10", "title": "БАКБ Предизвикателство ще подкрепи зелени и устойчиви идеи на стартиращи предприемачи"}
{"url": "https://offnews.bg/futbol/preizbirat-bobi-mihajlov-okolo-trifon-zarezan-667006.html", "text": "Изборният конгрес на БФС ще се проведе около празниците на виното и любовта Трифон Зарезан и Свети Валентин - 14 февруари 2018 година.Общото събрание не може да е преди тази дата, тъй като тогава изтича мандатът на сегашното ръководство начело с президента Борислав Михайлов. Очакванията са да е до края на месеца, твърди \"24 часа\", позовавайки се на свои източници от централата.Впроблем може да се превърне намирането на помещение, тъй като НДК ще е зает покрай председателството на ЕС.Дотогава обаче има достатъчно време и този проблем ще се реши, убедени са в БФС.На конгреса Борислав Михайлов ще гони пореден мандат, а според членове на сегашната управа той е без алтернатива и ще бъде преизбран. Поне това заяви Йордан Лечков.За претенденти се спрягат имената на Наско Сираков и Любослав Пенев, но те все още не са заявили официално кандидатурите си. Сираков и в момента е члена на управата, а племенникът на легендарния треньор Димитър Пенев е треньор на дубъла на Валенсия.", "date": "2017.10.10", "title": "Преизбират Боби Михайлов около Трифон Зарезан"}
{"url": "https://offnews.bg/ot-vas/mechka-hrupa-iabalki-v-uchilishten-dvor-v-gabrovo-666996.html", "text": "На следи от мечка се натъкна в училищен двор читателка на OFFNews от Габрово. Младата дама се е натъкнала на странните отпечатъци в калта докато е разхождала кучето си край Осмо основно училище “Св., св. Кирил и Методий”.Снимала ги е, а местните ловци са категорични, че следите са на млада мецана.Габровското школо е близо до гора, а в двора му дървета с диви ябълки, а до входа - контейнер за отпадъци. Явно мецаната посещава училището на индивидуална форма на обучение - късно вечер или нощем.", "date": "2017.10.10", "title": "Мечка хрупа ябълки в училищен двор в Габрово"}
{"url": "https://offnews.bg/futbol/krasen-kralev-obiasni-zabavianeto-na-konkursa-za-bazite-na-tcska-667001.html", "text": "Министърът на младежта и спорта - Красен Кралев хвърли яснота върху една от най-дискутираните теми от футболните фенове в страната, а именно - обявяването на конкурса за наем на стадион \"Българска армия\" и базата в Панчарево.В момента те се използват от ЦСКА-София, а интерес проявяват и от третодивизионния ЦСКА 1948. Първите правят ремонт на базата в Панчарево, а вторите твърдят, че ще построят нов стадион.Ето какво разясни по проблема спортният управник в официалния си профил в една от социалните мрежи:\"Отново зачестиха въпросите кога ще бъде обявен конкурсът за наем на ст. Българска армия и спортно-тренировъчна база Панчарево. В момента изчакваме да приключи административната процедура по учредяването на новото дружество \"Сердика спортни имоти\" ЕАД.Част от имотите, които трябва да бъдат апортирани в дружеството са публична държавна собственост и въз основа на решението на Министерски съвет от 20 септември те придобиват статут на имоти частна държавна собственост. Областният управител на област София трябва да отрази промените в актовете за държавна собственост.Всички необходими документи са предоставени от ММС на Областна управа област София с вх. № 03/112-001 от 25.09.2017 г. Всеки момент очакваме издаването на актовете за промяна на статута на имотите и вписването им в Имотен регистър.Веднага след това ММС ще подаде документите на новото дружество за вписване в Агенцията по вписванията. Този процес е кратък и след приключването му ще бъде обявен публично и конкурсът за отдаване под наем на ст. Българска армия и спортно-тернировъчна база Панчарево, като тръжната документация е готова и одобрена от мен\", констатира Кралев.", "date": "2017.10.10", "title": "Красен Кралев обясни забавянето на конкурса за базите на ЦСКА"}
{"url": "https://offnews.bg/zdrave/psihiatrichnata-pomosht-u-nas-e-ne-samo-neadekvatna-tia-izobshto-ne-s-666993.html", "text": "Грижи ли се някой за психично болните у нас и ако да, защо хора с проблеми свободно се катерят полуголи по паметници и/или притесняват минувачи? Публикувани в днешния Световен ден на умственото здраве данни на Европейската статистическа служба Евростат за психиатричната помощ показват, че у нас помощта не само е неадекватна, а и че не стига до голяма част от пациентите. В България на всеки 1 000 000 души население има по 76 психиатри, най-малко в целия ЕС.През 2015 г. в ЕС е имало около 90 хил. психиатри - най-много в Германия (18 200 или 21% от специалистите от тази област на медицината в ЕС), Франция (15 200 или 17%), Великобритания (11 800 или 14%) и Италия (10 800 или 12%).Тези числа и проценти едва ли дават представа за нивото на психиатричната грижа в съответните страни. Малко повече яснота осигурява сравнението между броя на психиатрите и числеността на населението.По този показател първенци са Финландия, Швеция, Холандия и Франция.8 страни членки осигуряват над 200 психиатри на 1 милион души население: Финландия (236 психиатри на 1 милион души население), Швеция (232), Холандия (230), Франция (228), Литва и Люксембург (по 225), Германия (223), както и Гърция (219).Последна в списъка е родината ни. В България има едва 76 психиатри на 1 милион души население. Преди нас са Полша (90), Малта (95), Испания и Румъния (по 106), Португалия (120), Словения (128) и Чехия (146).В същото време, умствени и поведенчески разстройства са убили 183 500 души в ЕС през 2014 г. 87% от починалите са имали деменция. Около 2/3 от смъртните случаи са на жени.", "date": "2017.10.10", "title": "Психиатричната помощ у нас е не само неадекватна. Тя изобщо не стига до болните"}
{"url": "https://offnews.bg/politika/borisov-obsadi-prioritetite-na-predsedatelstvoto-ni-s-mario-monti-667008.html", "text": "Министър-председателят Бойко Борисов запозна бившия италиански премиер Марио Монти с приоритетите на Българското председателство на Съвета на ЕС. Монти, който има богат опит в европейската политика, е в София за участие в конференция „Бъдещето на Европа и българската перспектива“.Италианският политик даде пълната си подкрепа за приоритетите на Българското председателство, свързани със сигурността, продължаване на кохезията и увеличаване на конкурентоспособността. Той изтъкна темата за Западните Балкани като особено важна. По думите му, България има възможността да отправи силно послание към Европа с организираната по време на нейното председателство Среща на върха за перспективата пред държавите от този регион.Борисов посочи, че страната ни залага на ясна и позитивна програма, ориентирана към бъдещето и към постигане на конкретни резултати. Той подчерта още, че европейските граждани очакват по-голяма сигурност, повишаване на заетостта и силно присъствие на ЕС на международната сцена и че Българското председателство има за цел да работи точно в тази посока.Марио Монти беше придружен от Ивайло Калфин, с когото са работили в Групата на високо равнище по собствените ресурси в Европейския съюз.", "date": "2017.10.10", "title": "Борисов обсъди приоритетите на Председателството ни с Марио Монти"}
{"url": "https://offnews.bg/obshtestvo/grupa-5-vlakovete-ot-pernik-i-bankia-da-stigat-do-kazichane-666990.html", "text": "Да се удължи маршрутът на влаковете до Казичане искат съпредседателите на Политическа група 5 в СОС Светослав Витков и инж. Симеон Славчев. В момента влаковете по направленията Перник – София, Банкя – София (Централна жп гара), Драгоман – София и Своге/Лакатник/Мездра – София стигат до Централна гара. Граждани обаче са поискали маршрутът им да бъде удължен до жп гара Казичене, която също е територията на Столична община. Така пътуванията по изброените направления в рамките на града могат да се осъществяват по-бързо и с по-малко прекачвания, ако пълноценно бъде използван капацитетът на железопътния транспорт. Взимането на решението трябва да стане бързо, тъй като до 15 октомври трябва да се дадат на БДЖ за изготвянето на разписанията.На територията на общината е изградена добре развита електрифицирана железопътна мрежа, по която ежедневно се движат множество влакове към всички направления в страната. Използването на влаковете на територията на Столична община може съществено да намали времената за пътуване между отделните райони на града, както и да осигури добра връзка с близките населени места в региона, аргументират се общинските съветници. В същото време исканата променя ще бъде и ефективна мярка във връзка с \"Програма за управление на качеството на атмосферния въздух на Столична община за периода 2015-2020 година\", която бе приета от СОС през май. Анализите са категорични, че единият от двата основни замърсителя на атмосферния въздух е трафикът.Реализацията на настоящото предложение би довело до ефективно и устойчиво подобряване на комплексната транспортна услуга, която се предлага на територията на Столична община; до увеличаване на привлекателността и удовлетвореността от използването й, пише в доклада.", "date": "2017.10.10", "title": "Група 5: Влаковете от Перник и Банкя да стигат до Казичане"}
{"url": "https://offnews.bg/politika/bsp-v-ataka-za-stola-na-fandakova-zapochva-podgotovka-za-mestnia-vot-666992.html", "text": "Отсега започваме подготовка за местни избори 2019г. Няма да чакаме последния момент. Очакваме градската организация да изготви силна програма за София с предложения за решения на наболелите за столичани въпроси с транспорта, Топлофикация, концесията на водата, презастрояването и зелена София. Това заяви лидерът на БСП Корнелия Нинова на среща на ръководството на столичните социалисти с над 600 председатели на Основните партийни организации на левицата в София. Направихме две национални срещи с нашите кметове и общински председатели. До местните избори трябва с тяхна помощ да изготвим изцяло нов закон за местното самоуправление и местната администрация, който да постави на друга основа отношенията държава и общини. Отсега мислете за кандидат за кмет на София. Моделът кум гейт в общините трябва да бъде разбит, каза още Нинова.Това не е битов въпрос, а проблем на държавността. Резултатът от изборите във Вълчи дол и Трън е следствие и от този модел. Той не е израз на свободния избор на хората. Млади във Вълчи дол ми споделиха, че кандидатстват за работа в местните администрации и заедно с молбите им дават декларации, че стават членове на ГЕРБ, иначе няма да ги допуснат. Възрастни ми се оплакаха, че щом гласуват за нас, ще им спрат топлия обяд от социалната кухня. Победите, с които се кичат, са резултат от натиск, страх и купен вот. Имаме голяма задача - да освободим народа си от това бреме и да му осигурим спокоен и свободен вот и да избират по вътрешно убеждение, а не под заплаха, обясни Нинова. ", "date": "2017.10.10", "title": "БСП в атака за стола на Фандъкова, започва подготовка за местния вот"}
{"url": "https://offnews.bg/politika/parvanov-mnozinstvoto-e-stabilno-ne-viarvam-da-ima-izbori-do-edna-go-667007.html", "text": "Някои от водещите институции в България са в състояние на „студена война“. Опозицията демонстрира активност, но всъщност не предлага реални политики. Това заяви в сутрешния блок на „България он еър“ основателят на ПП АБВ и президент на България (2002-2012) Георги Първанов. По думите му в страната в последно време се налага все повече недопустимия език на омразата, а част от парламентарно представените политически сили у нас разполагат със своите „остриета“, които често предизвикват остри полемики в ефира на националните медии.Първанов коментира и постоянните конфликти между изпълнителната власт и президентската институция, както и за проваленото вчера заседание на Консултативния съвет за национална сигурност към държавния глава Румен Радев.", "date": "2017.10.10", "title": "Първанов: Мнозинството е стабилно. Не вярвам да има избори до една година"}
{"url": "https://offnews.bg/gejming/game-dev-summit-se-zavrashta-sas-seria-ot-mesechni-sabitia-i-ekskluziv-667011.html", "text": "Конференцията за разработчици на видео игри -  в партньорство с B12 Games, се завръща със серия от месечни събития, посветени на най-интересното от гейминг индустрията в България и по света. Първото събитие от серията Game Dev Summit Monthly ще се проведе на 18 октомври, 19:30 ч., в клуб „Culture Beat”. Програмата включва ексклузивно представяне на най-новата игра на студиото  и retro game куиз с водещи - момчетата от Forplay.bg.Целта на Game Dev Summit Monthly е да събира на регулярен принцип бързо развиващата се Game Development индустрия в България. Организаторите си поставят за цел да развият платформа за конструктивен диалог, обмяна на идеи и съвместни проекти, както и да срещнат създателите на игри с различни групи хора - геймъри, млади професионалисти, медии, инвеститори и др., в неформална и забавна обстановка.Специален гост на първото Game Dev Summit Monthly събитие ще бъде Габриел Добрев, съосновател и главен изпълнителен директор на Haemimont Games. Той ще представи за първи път в България най-новата игра на компанията - . Впечатляващата sci-fi продукция на компанията, която е в жанра „city builder“, ще бъде издадена през 2018 г. от Paradox Interactive за Windows, OS X, Linux, PlayStation 4 и Xbox One. Surviving Mars ще предостави на играчите възможност да изпробват стратегическите си и логически умения за оцеляване на Марс. В рамките на събитието публиката ще има възможност да види непоказвани у нас детайли за играта.Втората част на октомврийското издание на Game Dev Summit Monthly ще продължи с пълна сила със започналите по време на фестивала On! Fest 2017 игри – ForPlay Wars, водени от ForPlay.bg. Те ще изправят едни срещу други всички, дръзнали да се нарекат \"истински геймъри\" в специално подготвен куиз, посветен на ретро игрите. Участниците ще изпитат познанията си и с други теми от любимата ни игрална индустрия. За победителите ще има осигурени награди от B12 Games.", "date": "2017.10.10", "title": "Game Dev Summit се завръща със серия от месечни събития и ексклузивно съдържание"}
{"url": "https://offnews.bg/obshtestvo/koktejli-s-godzhi-beri-na-fermerski-fest-utre-666987.html", "text": "Уникални коктейли с годжи бери - наричани още \"вълчи боровинки\" или „плода на дълголетието”, ще могат да опитат посетителите на фермерския фест пред Министерството на земеделието утре. Дегустациите са два пъти през деня: от 12 до 13 часа и от 17 до 18 часа в Демонстрационната шатра на столичния булевард \"Христо Ботев\".Годжи бери са едни от най-популярните суперхрани. Затова Фестивалът „От нашата ферма – с любов за вас!“ им посвещава специално издание на 11 октомври, обясняват организаторите. Био годжи бери на ферма „Попов мост“ ще се предлагат и пресни или в мед, на сок и в други комбинации. Малките червени плодчета са изключително богати на фибри, протеин, желязо, калий, витамин С, витамини от група В и витамин Е… Съдържат също много микроелементи и всички 21 аминокиселини. Затова си вземете спиртен извлек от годжи бери. 30 капки сутрин са прекрасна профилактика за сърцето, очите, отделителната система, обяснява производителят Димитър Владимиров. На Фермерския фестивал „От нашата ферма – с любов за вас!“ има богато разнообразие автентични фермерски и занаятчийски храни на малки производители от страната: краве, овче, козе и биволско сирене и кисело мляко, кашкавал, масло, извара, мед, сладка, яйца, прясно месо, занаятчийски хляб, сезонни плодове и зеленчуци, гъби био вино, оцет, билки и подправки… Много от продуктите са биологични. Всички фермери и производители са регистрирани по Наредба 26 на Министерството на земеделието, храните и горите, а много от тях в районите от Натура 2000 в Западна и Централна Стара планина са подкрепени от Българо-швейцарската програма за сътрудничество.", "date": "2017.10.10", "title": "Коктейли с годжи бери на фермерски фест утре"}
{"url": "https://offnews.bg/obshtestvo/remont-na-patia-sofia-pernik-tapi-mezhdu-kniazhevo-i-vladaia-666976.html", "text": "Ремонт на пътя София - Перник променя движението от днес до 18 октомври. Автомобилите ще се движат двупосочно в различни участъци от южното или северното платно между Княжево и Владая, съобщи Столична община. Преносима светофарна уредба пък ще регулира трафика в отсечката от \"Черния кос\" до паметника на Войнишкото въстание, така че движението да не бъде спирано изцяло в тази част от пътя.Превозните средства ще преминават в платното, в което в момента не се извършват ремонтни дейности, уточни АПИ. ", "date": "2017.10.10", "title": "Ремонт на пътя София-Перник, тапи между Княжево и Владая"}
{"url": "https://offnews.bg/sviat/zemetresenie-6-3-po-rihter-udari-chili-666989.html", "text": "Земетресение с магнитуд 6.3 по Рихтер в Чили регистрираха Геологическа топографска служба на САЩ (USGS) и Европейския средиземноморски сеизмологичен център (ЕССЦ) преди минути.Епицентърът е в северната част на страната, в региона на Тарапака, на 281 км северозападно от Ла Пас, Боливия, на 77 км източно от чилийския град Арѝка (ЕССЦ).Трусът е станал в 3.32 ч. местно време. Дълбочината е 80 км. според ЕССЦ, 82.4 - според американската служба.", "date": "2017.10.10", "title": "Земетресение 6.3 по Рихтер удари Чили"}
{"url": "https://offnews.bg/tehnologii/xiaomi-vliza-v-magazinite-na-vivacom-667009.html", "text": "Броени дни след като Xiaomi обяви, че е поставила рекорд в историята си, продавайки 10 млн. смартфона само през месец септември, VIVACOM пуска в продажба два от ключовите ѝ модели - Xiaomi Redmi Note 4 и Xiaomi Redmi 4X. Хіаоmі RеdМі Nоtе cepиятa e ocнoвният двигaтeл нa ycпexa нa ĸитaйcĸaтa ĸoмпaния. Bceĸи cмapтфoн oт нeя ce e пpeвpъщaл в xит и e peaлизиpaл мнoгoмилиoнни пpoдaжби. Новият бранд телефони вече са налични в магазините на VIVACOM и Global Net Solutions.Xiaomi Redmi Note 4 и Xiaomi Redmi 4X впечатляват с голям екран, мощен хардуер, безупречно качество, добри камери и ниски цени. 13-мекапикселовата камера на Xiaomi Redmi 4X превръща всяко изображение в истинско произведение на изкуството. С нея запалените фотографи могат да запечатват панорамни снимки лесно и удобно, както и да снимат на воля дори при ниска осветеност.Смартфонът изпълнява всички функции с осемядрения Snapdragon 435 процесор, който оптимизира използването на енергия, без да предизвиква забиване или бавна работа на устройството. За целодневното сърфиране в мрежата и гледане на видео се грижат вградената батерия със завиден капацитет от 4100 mAh, както и най-бързата 4G мобилна мрежа в България на VIVACOM. Смартфонът Xiaomi Redmi 4X струва само 10.90 лв. на месец лв. с план Smart L от VIVACOM.Xiaomi Redmi Note 4 е другото ново попълнение в портфолиото на телекома. Смартфонът се отличава с осемядрен процесор, осигуряващ по-висока производителност и цели 4GB RAM. Телефонът работи едновременно с 2 SIM карти. Сигурността на потребителите е гарантирана от сензора за пръстов отпечатък, който се намира на гърба на телефона. Предлагайки баланс от страхотен дизайн, отлична производителност и най-важното – дълъг живот на батерията, Xiaomi Redmi Note 4 се счита за един от най-достъпните смартфони в средния клас. Цената му е само 15.90 лв. на месец с план Smart L от VIVACOM.Xiaomi Tech е компания, основана през 2010 г от Леи Джун, често наричан китайският Стив Джобс. Същата година Xiaomi официално пуска първия MIUI-фърмуер, основан на Android. Някои от устройствата Xiaomi се произвеждат в заводите на Foxconn, където се произвеждат iPhone и iPad на Apple.", "date": "2017.10.10", "title": "Xiaomi влиза в магазините на VIVACOM"}
{"url": "https://offnews.bg/futbol/chudo-v-egipet-fen-bez-krak-tantcuva-sled-klasiraneto-na-mondial-201-666994.html", "text": "Фен с ампутиран крак полудя от радост след победния гол от дузпа на Мохамед Салах срещу Конго и скочи в дива радост на здравия си, за да отпразнува с танц първото класиране на Египет на световно първенство от 1990 година насам.Любопитната сцена се разигра в неделя вечер на стадиона \"Борж ал Араб\" в пустинята край Александрия. 86 000 фенове на \"фараоните\" бяха изпълнили до краен предел съоръжението, което е второ по големина в Африка. Всичко вървеше по план.Салах беше открил резултата, но пет минути преди края Буту Муту изравни и попари радостта на публиката. В петата минута на добавеното време обаче съдията отсъди дузпа за домакините.С огромната отговорност се нагърби Салах, който прати безкомпромисно топката в горния десен ъгъл и даде старт на невиждана радост.Точно тогава се случи и любопитната сцена в сектора с инвалиди на пистата. Един от тях забрави за своя недъг и скочи да празнува, а кадрите станаха хит в социалните мрежи.На тях се виждат и други двама египтяни с по един крак, които са се изправили и празнуват, но далеч по-сдържано.", "date": "2017.10.10", "title": "Чудо в Египет - фен без крак танцува след класирането на Мондиал 2018"}
{"url": "https://offnews.bg/obshtestvo/tramvaiat-na-sveta-nedelia-mozhe-i-da-se-otmesti-obsazhdat-proekta-za-666977.html", "text": "Как да изглеждат столичният площад \"Света Неделя\" и пространствата край него ще обсъждат днес граждани и експерти под купола на Ларгото. Обществено обсъждане е организирано от \"Архитектура и градоустройство\" от 18,30 часа, а \"Заданието за разработване на концептуален архитектурно-градоустройствен проект за площад “Света Неделя” е изработено от екип на \"Центъра за научни изследвания и проектиране\" към Университета по архитектура, строителство и геодезия начело с доц. д-р арх. Валери Иванов.Трансформацията на площада и свързаните с него пространства ще преминат през три етапа. Първият е въвеждането на пешеходен участък по бул. „Витоша“ от ул. „Алабин“ до бул. „Ал.Стамболийски“, както и по ул. „Съборна“.Третият етап включва и нормативни промени с цел намаляване на интензивността на автомобилното движение и транспортно успокояване – пешеходен участък или участък със споделено движение по бул. „Княгиня Мария Луиза“ от бул. „Т. Александров“ до ул. „Екзарх Йосиф“ и възможност за преминаване на пешеходци през кръстовището на бул. „Княгиня Мария Луиза“ и бул. „Т. Александров“, както и обвързване с допълнителна електрическа автобусна линия.Да се посадят още дървета, които поглъщат шума, да се изградят места за сядане, беседки, чешми, фонтани, осветителни тела, а контейнерите за боклук да слязат под земята, предвижда още заданието. Целта е площадът да се превърне в един от „зелените акценти“ на градския център. Проектантите обаче трябва да се съобразят с ред особености в пространството на пл. \"Света Неделя\". Сред тях са очакваната система за общински велосипеди, поява на нощен транспорт, осигуряване на достъпна среда за хора в неравностойно положение до всички зони иобекти в обхвата на проекта, места за престой на таксита и др. Проектните решения трябва да имат предвид и изискванията на НСО за осигуряване на автомобилен достъп от бул. “Княгиня Мария Луиза” до главния вход на хотел “София Хотел Балкан” и зона за престой на кортеж от моторни превозни средства; резервен маршрут за обезопасен изход от хотела към ул. “Съборна”, автомобилен достъп от бул. “Княгиня Мария Луиза” до южния вход на катедрален храм “Света Неделя”; автомобилен достъп до главният вход на Софийска света митрополия. Важно е и да се осигури безопасно придвижване от трамвайните спирки до пешеходните зони и обратно, вкл. преосмисляне на местоположението на спирките, както и ревизиране на трасето на трамвайната линия, пише още в заданието. ", "date": "2017.10.10", "title": "Трамваят на Света Неделя може и да се отмести, обсъждат проекта за площада"}
{"url": "https://offnews.bg/politika/pargov-fandakova-e-kato-smokinov-list-kojto-prikriva-modela-gerb-v-s-667002.html", "text": "София не е нищо друго, освен синтезиран израз на порочното управление на модела „ГЕРБ”, заяви лидерът на БСП – София Калоян Паргов. Той критикува слабостите на управляващите в столицата по време традиционната среща на ръководството на социалистите с над 600 председателите на основни партийни организации в София.Кметът на столицата е като смокинов лист, който прикрива този порочен модел зад миловидното си поведение. От този модел обаче съвсем видимо столичани страдат. И „смокиновият лист” вече не е достатъчен да скрие истината\", допълни лидерът на столичните социалисти.Паргов заяви, че работата на всички общински съветници и експертите от БСП е изцяло насочена към изграждането на ясна и качествена алтернатива на това погрешно управление на София, което е в момента.„Апатията в БСП приключи. Предстои ни много работа, всички заедно да предложим на гражданите на столицата алтернативата, от която се нуждаят. БСП разполага с кадри и съвсем скоро ще ги представим пред обществото”, категоричен е Калоян Паргов.", "date": "2017.10.10", "title": "Паргов: Фандъкова е като смокинов лист, който прикрива модела ГЕРБ в София"}
{"url": "https://offnews.bg/bojni/vrachanin-shte-e-sadia-na-dzhoshua-pulev-667012.html", "text": "Врачанинът Йордан Езекиев е българският боксов съдия, който най-вероятно ще получи наряд за мача за световните титли по бокс в тежка категория на трите престижни федерации - IBF, WBA и IBO между Антъни Джошуа и Кубрат Пулев на 28 октомври в Кардиф.Езекиев, който е единственият български рефер със съдийски лиценз от организация, чийто пояс ще защитава Джошуа - WBA, ще бъде поканен лично от шефовете на Британския боксов борд, който е върховен ръководен орган за професионалния бокс в Обединеното кралство.Бордът трябва да избере реферите на галата на \"Принсипалити стейдиум\", където ще се съберат 70 000 зрители.Рефер на ринга в столицата на Уелс задължително ще бъде британец. Такъв ще е и един от другите трима край него. Един ще е задължително от нация, която няма нищо общо със съперниците, а последното място според правилата, трябва да заеме представител на страната на претендента Пулев, т.е. от България.Това е поредна врачанска връзка около големия мач. Преди седмица стана ясно, че в дома на Джошуа като помощница работи около 30-годишна врачанка.Информацията за евентуалния наряд на Езекиев бързо обиколи врачанските сайтове, където се гордеят с постиженията на своето момче край ринга.", "date": "2017.10.10", "title": "Врачанин ще е съдия на Джошуа - Пулев"}
{"url": "https://offnews.bg/obshtestvo/v-chasti-ot-6-stolichni-rajona-niama-da-ima-voda-666930.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Изключване на уличен водопровод и подмяна на спирателен кран на бул. „Васил Левски“, кв. „Център“, налага спиране на водоподаването от 9:00 до 21:00 часа на бул. „Васил Левски“ между ул. „Ген. Йосиф В. Гурко“ и ул. „Граф Игнатиев“.Подмяна на сградно водопроводно отклонение в жк. „Хаджи Димитър“ налага спиране на водоподаването от 9:00 до 21:00 часа на бл. 135. Във връзка с подмяна на сградно водопроводно отклонение на ул. Летец“ в кв. „Кумарица“, гр. Нови Искър, се налага спиране на водоподаването от 9:30 до 17:30 часа на ул. \"Детска песен\", ул. „Боровец\", ул.\"Летец\" от ул. \"Снежанка\" до ул. \"Иван Вазов\", карето от бивши военни блокове от бл. 1 до бл. 15 на ул. \"Летец\"Поради подмяна на сградно водопроводно отклонение на ул. „Вишнева“ в жк. „Лозенец“ се налага спиране на водоподаването от 9:30 до 16:30 часа на пл.\" Велчова завера\" №1, ул. \"Арх. Йордан Миланов\" от ул. \"Йосиф Петров\" до ул. \"Вишнева\". Изграждане на сградно водопроводно отклонение на ул. „Средна гора“ в кв. „Център“ налага спиране на водоподаването от 10:00 до 16:00 часа на ул. „Средна гора“ от ул. „Цар Симеон“ до ул. „Св. Св. Кирил и Методий“. Поради подмяна на уличен водопровод на ул. „Момина скала“ в с. Долни Пасарел се налага спиране на водоподаването от 09:00 до 21:00 часа в карето между ул. „Урвич“, ул. „Вец Пасарел“, ул. „Искър“ и ул. „Ракита“. След възстановяване на водоснабдяването е възможно временно повишаване мътността на водата.", "date": "2017.10.10", "title": "В части от 6 столични района няма да има вода"}
{"url": "https://offnews.bg/112/banda-vegani-rushat-barbekiuta-ot-saiuza-im-se-razgranichiha-666982.html", "text": "Вегани вандали изпочупиха барбекютата в пловдивския парк „Лаута“. Трите масивни барбекюта са изцяло разрушени. Бетонните конструкции са разбити най-вероятно с чукове.Предполага се, че вандалите са вилнели между 1 и 3 часа през нощта. А на постаментите с червен спрей извършителите са оставили надписи: “Месото е жестокост“, „Месото носи болка“ и „Месото е страдание“. Именно заради тези надписи се предполага, че вандалския акт е дело на вегани.От Българския вегански съюз обаче изпратиха декларация, в която категорично се разграничават от случилото се в парк \"Лаута\".В района на пловдивския парк има и охранителни камери. Полицията преглежда записите, за да установи извършителите. Щетите са за хиляди левове, съобщиха от местната администрация.По думите му, полицията ще прегледа камерите от близкия периметър, една от които е със звук.", "date": "2017.10.10", "title": "Банда вегани рушат барбекюта, от съюза им се разграничиха"}
{"url": "https://offnews.bg/ikonomika/chudo-nevizhdano-danachnite-niama-da-ni-vzemat-a-shte-razdavat-pari-666981.html", "text": "Националната агенция за приходите дава старт днес на втората лотария с касови бележки. В нея ще могат да участват всички бонове, издадени след 1-ви януари тази година.В новото издание месечните и годишната награда ще са парични. Голямата награда е 50 000 лева.2000 лева ще се дават всеки месец, а всяка седмица някой ще печели предметна награда на стойност приблизително 1000 лева.През миналата година, в първото издание на лотарията се регистрираха 51 милиона касови бележки на стойност над 670 милиона лева, уточняват от приходната агенция.", "date": "2017.10.10", "title": "Чудо невиждано! Данъчните няма да ни вземат, а ще раздават пари"}
{"url": "https://offnews.bg/sviat/ruski-bombardirovach-se-razbi-v-siria-ekipazhat-zagina-666997.html", "text": "Екипажът на руски бомбардировач \"Су-24\" загина днес, след като при опит за излитане бойният самолет излезе от пистата на военно летище в Сирия и се разби, предадоха ТАСС и БТА, позовавайки се на съобщение на министерството на отбраната на Русия.\"На 10 октомври при извършване на разбег за излитане от летище \"Хмеймим\", Сирия, за изпълняването на бойна задача самолет \"Су-24\" излезе от пределите на пистата и се разпадна. Екипажът на самолета не успя да се катапултира и загина\", се казва в съобщението.Руското министерство на отбраната уточни, че катастрофата не е причинила разрушения на земята.Според доклада от местопроизшествието вероятната причина за катастрофата е техническа неизправност на самолета.", "date": "2017.10.10", "title": "Руски бомбардировач се разби в Сирия, екипажът загина"}
{"url": "https://offnews.bg/obshtestvo/dnes-shte-e-slanchevo-666978.html", "text": "Днес ще е слънчево, но ще остане доста хладно в сутрешните часове, показва прогнозата на Националният институт за метеорология и хидрология на БАН.Сутринта минималните температури ще са между 3 и 8 градуса. В началото на деня в котловините на Западна България ще се образува краткотрайна мъгла или инверсионна облачност.През деня временни увеличения на облачността ще има в следобедните часове, главно над планинските райони. Ще духа слаб, в източните райони до умерен северозападен вятър.Дневните температури ще се повишат и максималните ще са между 16 и 20 градуса. Атмосферното налягане е по-високо от средното за октомври и ще остане без съществена промяна.", "date": "2017.10.10", "title": "Днес ще е слънчево"}
{"url": "https://offnews.bg/futbol/futbolist-naletia-s-iumrutci-na-trenior-zaradi-smiana-video-666986.html", "text": "Футболистът на шотландския Инвърнес Лиъм Полуърт показа крайностите на обичайната сръдня на играч след смяна по време на среща.Обикновено футболистите се прибират в съблекалнята без поздрав или процеждат някоя ругатня към наставника.Не и Полуърт, който показа буйния си нрав в 1/8-финалния двубой на неговия тим срещу Питърхед (3:0) за Челиндж къп в Шотландия. Халфът направо посегна да бие собствения си треньор Скот Калахър, след като в 87-ата минута бе заменен от Алекс Купър.Именно Полуърт бе открил резултата в мача още във 2-ата минута, а домакините довършиха съперника с още две попадения на Колдър в 51-ата и Макай в 92-ата минута.Въпреки успешният развой на мача Полуърт незнайно защо толкова се ядоса на своя мениджър и  го нападна с юмруци след излизането си от игра.С големи усилия той бе удържан от своите съотборници, които го изведоха в тунела преди да е направил някоя още по-голяма глупост.", "date": "2017.10.10", "title": "Футболист налетя с юмруци на треньор заради смяна (видео)"}
{"url": "https://offnews.bg/sviat/10-zhertvi-20-hil-evakuirani-ot-kalifornia-ognena-stihia-unishtozha-666983.html", "text": "Пожари опустошават части от винарския район на Калифорния. Бързо разпространяващите се и благодарение на силния вятър пламъци досега са убили най-малко 10 души, предаде Би Би Си.Извършва се масова евакуация. Най-малко 1500 имота са унищожени.7 души са убити в град Сонома, съобщиха властите.Около 20 000 души бягат от окръзите Напа, Сонома и Юба след избухването на едни от най-тежките пожари за щата. В района от Напа на юг до Рединг на север горят 14 големи пожара. Пламъците са обхванали над 160 кв. километра.В град Санта Роса е обявен полицейски час от залез до изгрев слънце като мярка за борба с мародери.Губернаторът на Калифорния обяви извънредно положение.", "date": "2017.10.10", "title": "10 жертви, 20 хил. евакуирани от Калифорния: огнена стихия унищожава винарския район"}
{"url": "https://offnews.bg/litca/ivana-zhegna-melania-az-sam-parvata-dama-666980.html", "text": "Ивана Тръмп, първата съпруга на американския президент, на шега се нарече \"първа дама\", а сегашната му съпруга - Мелания Тръмп я обвини, че се опитва да привлече вниманието на медиите към себе си.В интервю за телевизия Ей Би Си Ивана Тръмп, която рекламира книгата си за живота си с Тръмп, каза, че веднъж на две седмици се обажда по телефона на бившия си съпруг и има номера на прекия му телефон в Белия дом, съобщиха осведомителните агенции, съобщава БТА.След това тя заяви, че според нея на Мелания ѝ е много трудно да бъде в Белия дом и даде да се разбере, че тя самата отлично би се справила с всичко, което се очаква от една президентска съпруга, но каза, че тя не желае такъв живот, защото иска да е свободна.Мелания Тръмп не се поколеба да реагира бързо чрез говорителката си Стефани Гришам. Тя заяви, че Мелания много харесва живота си във Вашингтон и за нея е чест да бъде първа дама.В изявлението на бившата съпруга явно няма никакъв смисъл, то за съжаление цели само да привлече вниманието и да се вдигне шум около нея, добави Гришам.Ивана Тръмп, която е чехкиня по рождение, се жени за Тръмп през 1977 година и е майка на трите му по-големи деца: Доналд младши, Иванка и Ерик. Развеждат се през 1992 г. Тръмп има още две деца: Тифани от втората му съпруга Марла Мейпъл и Барън от Мелания Тръмп, родена в Словения.", "date": "2017.10.10", "title": "Ивана жегна Мелания: Аз съм първата дама"}
{"url": "https://offnews.bg/sviat/zli-klouni-napadat-horata-v-izrael-666979.html", "text": "Феноменът на , тръгнал от САЩ, стигна и до Израел. Полицията съобщи, че неотдавна е арестувала десетина младежи, които носели маски, за да плашат минувачите, предаде Франс прес, цитирана от БТА.В различни части на Израел се увеличиха случаите на хора с клоунски маски, които тероризират минувачите по улиците или парковете. Понякога те размахват играчки, приличащи на хладни оръжия. Медиите съобщиха за 10-годишно момиченце, нападнато миналата седмица в град Беер шева. Младежи, облечени като клоуни, я напръскали с лютив спрей.Полицията съобщи преди няколко дни, че е арестувала десетки такива лоши шегаджии. Силите на реда увериха, че ще има нулева толерантност към подобни практики. Предупреждението обаче изглежда нямаше очаквания ефект. През последните дни бяха арестувани десетина младежи, включително двама 14-годишни години, съобщи полицейският говорител Мики Розенфелд.Розенфелд подчерта, че извършителите се опитват да плашат, а не да причиняват вреди. Силите на реда обаче се опасяват, че шегите им може да свършат зле. Палестинци често извършват нападения с нож в Израел и много граждани носят оръжия, затова има опасност минувачите да повярват, че наистина са обект на атентат и да отвърнат на нападението.В град Беер шева клоун е получил удар с нож от гражданин, когото се опитал да изплаши, съобщават медиите. Кметът Рувик Данилович призова младежите да не се занимават с подобни забавления, предупреждавайки, че те могат да бъдат много опасни.Министерството на образованието призова учителите да изслушват ученици, които станат жертви на злонамерени клоуни.За феномена на зловещите клоуни беше съобщено през август миналата година в американския щат . По-късно подобни случаи се появиха и в други щати на САЩ, както и в Канада, Европа, Южна Америка и Австралия.", "date": "2017.10.10", "title": "Зли клоуни нападат хората в Израел"}
{"url": "https://offnews.bg/112/falshiv-profil-v-sotcialnite-mrezhi-iztochva-kreditni-karti-666985.html", "text": "ГДБОП е по следите на измамник, който завлякъл десетки хора чрез фалшив профил в социалните мрежи. Измамените, сред които са мениджър на банка, адвокат и журналисти, твърдят, че са се доверили на лице, което се представя в социалните мрежи като Александър Николов, .Според разследващите има данни, че измамникът действа сам и в схемата не участва организирана група. В мрежите 35-годишният Александър Николов се представя като добре образован мъж, който живее в Париж. За себе си твърди, че е работил щабовете на френски кандидат-президенти, а в последните няколко години, че е служител в компании като „Еърбъс”.Така той започва да предлага и да осигурява евтини самолетни билети. По тази схема измамени са семейството Габриела и Александър Стоименови, които губят 4000 лева за билети до Мексико.„Проверявайки впоследствие, се оказа, че въобще билети не е имало, не е имало резервация, абсолютно нищо”, казва Габриела. По думите ѝ излъганите са над 40 души. Има измамени освен със самолетни билети, с източване на кредитни карти, продаване на мобилни телефони и на лаптопи.„Той се оправдава по какъв ли не начин – че е в операция, че има затруднения, проблеми с банката, че вече е пуснал парите, че преводът още не е пристигнал, и в един момент спря да се обажда”, призна Габриела.Сред измамените е и Кирил Иванов, който живее във Великобритания. Загубил е около 300 паунда. „Това, което най-много ме притеснява, е, че този човек или организация, защото аз не съм сигурен, че става въпрос за един човек, притежават личните ми данни”, заяви Кирил.Според него измамникът е изградил \"брилянтен образ\" в интернет пространството и заради имиджа му много хора му се доверяват. Смята се, че схемата действа от повече от 5 г. „Досега никой не го е виждал, той е продавал сайтове, работи с десетки хора и никой няма никакъв контакт с него, освен по телефона. Това е абсурдно”, смята измамената Габриела. По думите ѝ снимките в профила му в социалните мрежи категорично не отговарят на лицето. „Не се казва Александър Николов, а Спас Василев. Не живее в Париж, имаме два варианта за местоживеенето му, не сме много сигурни”, посочва още Габриела.Според Кирил в началото идеята за профила е била извличане на информация и впоследствие се е превърнал в дребно печалбарство чрез схемата за самолетни билети. „Толкова умело си играе със съзнанието ти, че те кара да му вярваш и да му имаш доверие”, категорична е и Габриела.Пред bTV директорът на ГДБОП главен комисар Ивайло Спиридонов подчерта, че лицето е установено и в ГДБОП текат оперативни мероприятия по установяване на свидетели и разпитите им.„Събираме всички необходими материали, за да бъдат докладвани на прокуратурата”, заяви той. Спиридонов не коментира дали лицето е същото като от снимките в социалните мрежи, нито пък дали е лицето от снимка в интернет, за която се твърди, че е истинска на измамника.Спиридонов не цитира истинската самоличност на измамника с аргумента, че вероятно ще се наложи да бъде обявен за издирване. Директорът на ГДБОП не пожела да каже и местоживеенето му.Според шефа на ГДБОП става дума за класически измамник. „Очевидно си е изградил легенда, с която е подвел хората, има подход към измамите”, отбеляза шефът на ГДБОП.", "date": "2017.10.10", "title": "Фалшив профил в социалните мрежи източва кредитни карти"}
{"url": "https://offnews.bg/kultura/parvi-trejlar-na-novia-film-za-mezhduzvezdni-vojni-video-666988.html", "text": "След месеци на тръпнете в очакване, феновете на \"Междузвездни войни\" вече могат да гледат първия трейлър за новия филм от поредицата, който ще излезе по кината на 15 декември.8-мата част на филма ще продължи разказа си за обучението на Рей като джедай и каква ще е развръзката с новия злодей Сноук.\"The Last Jedi\" ще даде и отговор на въпроса какво ще се случи с героинята на Кари Фишър принцеса Лея. Актрисата почина в края на 2016-та година. Откакто Disney закупиха правата за Star Wars, за \"Междузвездни войни\" има вече два филма - седмата част, озаглавена \"The Force Awakens\" и филмът, посветен на бунтовниците - \"Rogue One\".", "date": "2017.10.10", "title": "Първи трейлър на новия филм за \"Междузвездни войни\" (видео)"}
{"url": "https://offnews.bg/futbol/sportat-v-efir-na-10-oktomvri-666984.html", "text": "Интересна спортна програма предлагат в ефира си телевизиите днес. Най-голям интерес приковава мачът на футболните ни национали срещу Люксембург от 21,45 часа. Момчетата на селекционера Петър Хубчев нямат шанс за световното, но ще се опитат да затвърдят доброто впечатление, оставено след мача с Франция с победа като гост, която ще е първа за тима ни от повече от две години насам.08:00 Тенис, турнир за мъже в Шанхай Mtel sport 114:15 Футбол, СП до 17 г. Испания – Нигер Евроспорт 215:00 Колоездене, обиколка на Турция Евроспорт 117:15 Футбол, СП до 17 г. Германия – Иран Евроспорт 118:15 България – Украйна до 17 г. БНТ HD21:45 Люксембург – България БНТ 1/БНТ HD21:45 Холандия – Швеция Диема спорт21:45 Португалия – Швейцария Диема спорт 205:00 NHL, Вегас – Аризона Mtel sport 2", "date": "2017.10.10", "title": "Спортът в ефир на 10 октомври"}
