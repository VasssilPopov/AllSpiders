{"url": "https://offnews.bg/sviat/putin-e-ocharovan-ot-ruskia-flot-na-dneshnia-parad-708152.html", "text": "Руският президент Владимир Путин поведе голям военноморски парад ден след полицейското насилие по време на антиправителствени протести в Москва, където бяха задържани над 1000 души, предаде БТА, цитирайки Асошиейтед прес.Държавният глава на Русия се качи на борда на един от плавателните съдове, участващи в парада във Финския залив край Санкт Петербург. Това е най-голямата подобна проява от години. В нея участват 43 кораба и подводници и 4000 военнослужещи.Путин прекарва уикенда далеч от Москва, където близо 1400 души бяха задържани вчера от полицията, употребила сила срещу опозиционни демонстранти. А ден преди парада се потопи с изследователски батискаф до дъното на Финския залив, за да огледа съветска подводница потънала през Втората световна война край остров Готланд.„Нашият военноморски флот уверено обезпечава сигурността на страната, нейните национални интереси и е способен да даде достоен отпор на всеки агресор“, каза Путин на парада в честна Деня на военноморския флот, предаде ТАСС.„Не само ще запазим тази висота, но и ще стигнем по-далеч - ще изградим уникален по своите възможности флот, флот на силна, суверенна държава“, добави Путин.", "date": "2019.07.28", "title": "Путин е очарован от руския флот на днешния парад"}
{"url": "https://offnews.bg/obshtestvo/trima-uchenitci-na-teodosij-teodosiev-sabirat-pari-za-stazh-v-sasht-708150.html", "text": "Трима от учениците на прочутия учител по физика Теодосий Теодосиев са били поканени в Сан Диего на летен стаж, но не могат да си позволят да отидат, тъй като ще са им нужни 15 000 долара, за да покрият разноските си по транспорт, храна и спане за трите си седмици там, предава БНТ.Това са нашите многократни медалисти от международни състезания Александър Глушков, Александър Проданов и Стилиян Иванов.\"Аз лично съм изключително горд от факта, че бях избран като един от хората, които да отидат там, тъй като наистина проф. Теньо Попминчев е един така светъл представител - това, което България може да постигне в научната област. И наистина той с това, че е бил лауреат за Нобелова награда, с изключително голяма вероятност да спечели такава. С невероятното си постижение, което в интерес на истината е било смятано за невъзможно, преди той самият да го направи, мисля, че наистина да имаш възможност да се докоснеш до такъв човек е една много добра възможност\", коментира Александър Проданов.Проф. Теньо Попминчев, който придоби световна известност с откритието си в лазерните технологии, е поканил и своя учител Теодосий Теодосиев, но той отказва да отиде, тъй като иска да даде шанс на някои от другите ни активни учени.Банковата сметка за дарения от България е:Титуляр на сметката: Фондация \"ТЕО\"Банка ДСК АДКлон: КазанлъкBIC: STSABGSF IBAN:BG41STSA93000021850154Важно!Необходимо е да се отбележи, чесредствата са за стаж в Popmintchev Labs.……………………………….За дарения от чужбина:Name: Fondatsiya \"TEO\"Address: 1, Trapezitsa str. 6100 Kazanlak, Bulgaria BankName: DSK BANK Bank Address: 19, Moskovska str/ 5, Georgi Benkovski str1036 Sofia, Bulgaria BIC/SWIFTCode: STSABGSFIBAN: BG41STSA93000021850154Важно! Необходимо е също да се отбележи, че средствата са за стаж в Popmintchev Labs.", "date": "2019.07.28", "title": "Трима ученици на Теодосий Теодосиев събират пари за стаж в САЩ"}
{"url": "https://offnews.bg/sviat/barselona-otmenia-73-poleta-zaradi-stachka-708148.html", "text": "73 полета са отменени в неделя заради протест на наземния персонал на испанската авиокомпания „Иберия“ в Барселона, предава ТАСС, цитиран от \"Фокус\".В същото време испанските власти призоваха компанията да поддържа поне минимално ниво на работа. Според профсъюзи, стачката в Барселона е породена от изключително натовареното работно време и „липсата на диалог с ръководителите на компанията“.Международното летище в Барселона е второто по големина в Испания след това в Мадрид. През 2018 г. е приело рекорден брой пътници – 50,1 млн. са използвали услугите на съоръжението, което е с 6,1% повече отколкото 2017 г.", "date": "2019.07.28", "title": "Барселона отменя 73 полета заради стачка"}
{"url": "https://offnews.bg/futbol/bivshiat-natcional-dimitar-rangelov-s-unikalno-postizhenie-v-germania-708143.html", "text": "Бившият футболен национал Димитър Рангелов стана първият българин, който се е разписвал в общо 4 нива на футбола в Германия.Това стана факт, след като 36-годишният нападател откри головата сметка на Енерги на старта на сезона в Североизточната регионална лига (IV дивизия).В Котбус Рангелов вкара за 1:0 в 13-ата мин срещу гостуващия \"Алтглинике\". Пред 5526 зрители Енерги победи с 3:1. За Рангелов това бе попадение №41 на немска земя, пише \"24 часа\".За Енерги бившият национал има попадения и в Бундеслигата, и във II Бундеслига. Общо головете му за тима станаха 35.В Германия Рангелов има и 5 за Ерцгебирге (Aye) и 1 попадение за Борусия (Дортмунд).", "date": "2019.07.28", "title": "Бившият национал Димитър Рангелов с уникално постижение в Германия"}
{"url": "https://offnews.bg/sviat/nivi-s-tcarevitca-plamnaha-v-germania-evakuiraha-300-dushi-ot-kamping-708147.html", "text": "Около 300 души бяха евакуирани заради пожар в Германия, съобщи Deutsche Welle. Гъст дим е наложил евакуацията на хората от къмпинг близо до крайбрежието на Северно море.  Огънят е пламнал късно снощи в ниви с царевица край езерото Крансбург на около 100 километра западно от Хамбург.68 души са преминали лечение заради вдишване на големи количества дим, седем са приети в болница. Над 200 души са били изпратени на мястото, за да се борят с пожара.Все още не е ясно какво е причинило пламъците. Според една от версиите повреда в работещ в нивата комбайн е довел до пожара. ", "date": "2019.07.28", "title": "Ниви с царевица пламнаха в Германия, евакуираха 300 души от къмпинг"}
{"url": "https://offnews.bg/112/chovek-zagina-sled-katastrofa-s-tir-kraj-dragoman-708154.html", "text": "Мъж е починал при тежък инцидент между ТИР и три леки автомобила край Драгоман. Това съобщиха от пресцентъра на МВР. Инцидентът е станал към 15.10 часа в района на Драгоман. Към мястото веднага са насочени полицейски екипи. Според първоначалната информация от катастрофата е починал водачът на камиона.Започва оглед на местопроизшествието. Пътят Драгоман-Калотина е временно затворен за движение на моторни превозни средства и в двете посоки.", "date": "2019.07.28", "title": "Човек загина след катастрофа с ТИР край Драгоман"}
{"url": "https://offnews.bg/bojni/vdovitcata-na-zaginalia-dadashev-shte-sadi-refera-708146.html", "text": "Съпругата на трагично загиналия руски боксьор Максим Дадашев Елисавета е решена да съди рефера на фаталния му последен мач на ринга.Според нея съдията Кени Шевалие е трябвало да прекрати двубоя със Субриел Матиас, след който Дадашев почина от масивен отток в мозъка.Мачът беше на 23 юли, руснакът едва слезе от ринга, а в болницата беше поставен в изкуствена кома, черепът му бе отворен, но след два дни почина.\"Нали затова са съдиите на ринга - да защитават живота и здравето на спортистите. Макс никога не би се предал сам, както и повечето други боксьори.Негово задължение беше да спре мача. Ако треньорът на Макс не беше прекратил срещата в 11-ия рунд, то сигурно щеше да има и 12-и. Смятам да подам под съд рефера и атлетическата комисия на щата Мериленд\", категорична е Елисавета, която остана вдовица и ще трябва да се грижи и възпитава сама детето си от Дадашев - Даниил, койтое на 2 години.В публикация в профила на Дадашев тя споделя, че доколкото го познава, той никога не би се отказал сам от боя, тъй като в речника му е нямало понятия като \"болка, умора, не мога, няма да се справя\".", "date": "2019.07.28", "title": "Вдовицата на загиналия Дадашев ще съди рефера"}
{"url": "https://offnews.bg/sviat/6-strani-na-sreshta-vav-viena-za-da-spasiat-iadrenata-sdelka-s-iran-708153.html", "text": "Представители на Великобритания, Франция, Германия, Русия, Китай и Иран са на среща във Виена, за да спасят сключената през 2015-а ядрена сделка, предаде БНР.Споразумението се приема за историческо, тъй като съгласно условията Иран прие да ограничи ядрената си програма в замяна на вдигането на санкции. Миналата година САЩ се оттеглиха от сделката и отново наложиха строги санкции на Техеран.Усилията на страните от ЕС да защитят търговията с Иран не са постигнали нищо конкретно, коментират експерти.През последните седмици Иран наруши някои ограничения от спогодбата, което беше осъдено от европейските страни. Пред Ройтерс ирански дипломат е заявил, че всички предприети стъпки са обратими, ако останалите страни се върнат към изпълняването на поетите ангажименти.Междувременно напрежението между Техеран и Лондон се повиши заради задържани петролни танкери и от двете страни.Според представител на Иран на преговорите във Виена задържането на иранския танкер в Гибралтар от страна на Великобритания е нарушение на споразумението, тъй като представлява пречка за износа на петрол. Великобритания също така призова за военноморска мисия на ЕС за осигуряване на безопасното преминаване на кораби в Ормузкия проток, което беше определено от Техеран като „враждебно послание“.Иранският правителствен говорител Али Рабией:„Великобритания и САЩ искат да докарат европейския военен флот в Персийския залив. Ние приемаме подобни действия за провокативни при настоящата ситуация. Те носят враждебно послание и ще предизвикат напрежение“.", "date": "2019.07.28", "title": "6 страни на среща във Виена, за да спасят ядрената сделка с Иран"}
{"url": "https://offnews.bg/tenis/aleksandar-lazarov-specheli-titlata-v-kazablanka-708157.html", "text": "Александър Лазаров спечели титлата на турнира по тенис на червени кортове в Казабланка (Мароко) с награден фонд 15 хиляди долара.Поставеният под номер 1 в схемата Лазаров се наложи във финала над втория Жордан Корея (Бразилия) с 6:4, 7:5 за 101 минути игра.В първия сет Алекс направи решителен пробив за 4:3. След това българинът взе собствените си подавания и затвори сета с 6:4. Във втората част Лазаров навакса пасив от 3:5, като спечели четири поредни гейма за 7:5.Това е трета титла за 21-годишния Лазаров в кариерата му на сингъл в турнирите от ITF и първа от края на юли миналата година, когато триумфира в Телави (Грузия).", "date": "2019.07.28", "title": "Александър Лазаров спечели титлата в Казабланка"}
{"url": "https://offnews.bg/112/dvama-mladezhi-se-prebiha-s-kolite-si-v-sofia-ediniat-se-udari-v-stal-708142.html", "text": "Два пътни инцидента със загинали са станали в София днес.Около 4 часа на булевард „Сливница“ мъж на 29 години е починал, след като се е ударил с колата си в уличен стълб. Полицията изяснява причините за катастрофата.Вторият инцидент е станал около 6,20 ч в района на Владая. Там 21-годишен перничанин е загинал на място, след като е загубил управление над автомобила си и е паднал в дере до пътя. Движението в района е затруднено заради работата на аварийните екипи.Превишена скорост е първоначалната версия за трагичните инциденти. ", "date": "2019.07.28", "title": "Двама младежи се пребиха с колите си в София, единият се удари в стълб, другият падна в дере"}
{"url": "https://offnews.bg/dw/shto-e-to-sorosoid-i-komu-prechi-toj-v-balgaria-708158.html", "text": "Понятието \"соросоид\" е ветеран в компроматните войни. Да те нарекат по този начин значи да те посочат за \"санитарен обстрел\". В началото обаче не беше така. Първоначално новата дума се употребяваше по-скоро на шега по адрес на публично разпознати фигури с културни претенции, западни маниери, проявяващи респект към политически коректното говорене и главно - стоящи далеч от наследената патриотарско-пролетарска представа за народ. Постепенно етикетът започна да се изпълва с \"класова злъч\" към представителите на една нова социална група. Тази на появилия се \"трети сектор\", който включваше НПО (неправителствени организации), финансирани от външни донори. И на първо място - организации, финансирани именно от американския милиардер и филантроп Джордж Сорос, който след падането на комунизма активно подпомагаше създаването на гражданско общество в европейските страни от бившия съветски блок.\"Соросоидите\" и БългарияДа работиш в третия сектор, докато другите два - държавата и бизнесът, са обхванати от корпоративни и корупционни обвързаности, означаваше, че искаш да се измъкнеш сух от общото блато. Да разполагаш с ресурси без да участваш в местната далавера. Да стоиш на граждански и критически позиции без да могат пребоядисани комунисти, мутри, агенти на бившата ДС и прочие да те обрекат на социална маргинализация. В устата им етикетът \"соросоид\" вече звучеше като предупреждение - че не играеш играта по техните правила, и като обвинение - че служиш на чужди интереси, а не на националния, за какъвто те признаваха единствено собствения си интерес. Соросоид синонимично се сближи с родоотстъпник и започна да напуска неформалната си употреба. Готвеше се да влезе \"на въоръжение\" в борбата за задкулисна власт.Приема се, че в България за първи път понятието е вкарано в медийно обръщение около 2007 година от Валентин Фъртунов, автор и водещ на предаване, разбира се, по телевизия СКАТ. Съвпадението с приемането на България в ЕС не е случайно, защото \"соросоиди\" се включва в журналистическия жаргон на медии, които подържат евроскептична и антинатовска линия. Отговаря на нуждата им от езиково средство, с което без пряко да се противопоставят на българската геополитическа ориентация да рушат доверието в нея.В това отношение използването на името Сорос като пейоративно нарицателно се оказва особено подходящо. Още повече, че неговият произход не е местен, а е резултат от мощната антилиберална вълна, заляла Европа след световната финансова криза и прииждането на бежанци от Азия и Европа. Какво по-хубаво от това, за да се излезе от всеобщия страх и объркване, да се намери виновник за всички беди, който може да бъде посочен с пръст! Сорос персонално беше обявен за \"гробокопач на Европа\" и на християнската цивилизация. Войната с него бе изгодна за различни политически и икономически субекти, но най-активен се оказа бившият му стипендиант и настоящ премиер на Унгария Орбан. Разбира се, и Путин не остана по-назад, като пръв изгони фондацията на \"Отворено общество\", основана от Сорос.Сега войната сякаш е позатихнала, защото хората започнаха да си дават сметка за фарсовия характер на обвинението към един застаряващ човек, пък бил той и евреин милиардер, че лично със зла умисъл е задвижил глобални исторически процеси. Войната обаче е хибридна и си свърши работата - създаде въображаем враг, който в обратен ред укрепва реалната власт на силите, застанали срещу него.Сорос е идеалният враг, защото с биографията си и с дейността си провокира изтласкани, но неизживени предразсъдъци към богатите, евреите, малцинствата и интелектуалците, наложените от пропагандните машини на двата тоталитарни режима на ХХ век - комунизмът и фашизмът. Богатите са ограбили бедните. Евреите участват в световен заговор срещу християните. Малцинствата са отклонение от нормата. Интелектуалците мразят народа си.\"С изцъклени, алчни очи...\"?Тези предразсъдъци и в посттоталитарна България продължават да са ресурс на властта, само че тя по-внимателно търси думите, с които да ги съхрани. И \"соросоид\" е такава дума, защото не ги защитава пряко, а атакува тези, които се опитват да ги рушат, да отнемат силата им на генерализиращо клеймо. Атаката срещу соросоидите набра такава мощ, че през 2017 година във \"Флагман\", издание на Валентин Касабов, се стигна до следното определение, поднесено съвсем на сериозно: \"Соросоидът е коварен, мръсен, подъл. Външно той е с изцъклени, алчни очи, с лека лицемерна усмивка, както старите майстори са рисували \"Почистването на храма\" - търговците и чейнчаджиите, които Исус Христос изгонва от храма\". Касабов също е водел предаване по СКАТ, бил е в \"Атака\", но е станал депутат от НФСБ - партия, която участва в управлението на страната. Това говори, че понятието след журналистическия жаргон влиза и в официалния език на властта.То с днешна дата очертава намаляващия кръг на поддръжниците на отвореното общество, което - без да се връщаме към дефиницията на Карл Попър и да го описваме в цялата му сложност, просто не се управлява на принципа \"мой човек\". Соросоиди са наивници, останали в България, защото все още се надяват, че и българското общество може да стане такова. А етикетирането им от своя страна трябва да им подскаже, че са нежелани от властта, че са вътрешни емигранти. Посоката, в която и кандидатът за главен прокурор вижда враговете си, подсказва, че соросоидите скоро ще попаднат сред тях.", "date": "2019.07.28", "title": "Що е то 'соросоид'? И кому пречи той в България?"}
{"url": "https://offnews.bg/kultura/hip-hop-titanat-xzibit-idva-v-sofia-708156.html", "text": "На 24 октомври, четвъртък, сцената на хитовия столичен клуб ще потръпне от тежките стъпки на мощната рап инвазия от Америка начело с висококалибрената хип-хоп звезда XZIBIT! Излязъл от бедняшките гета на Детройт, минал през поправителен дом и най-накрая пробил в ъндърграунд рап сцената на Ел Ей, той е от най-самобитните, чепати и автентични рапъри, които жанрът е родил. Открит и продуциран в началото от самия Д-р Дре, Екзибит е другар с големите имена като Снууп Дог, Еминем и Пи Диди, но бързо влиза в конфликт с комерсиалната машина на шоубизнеса и впоследствие залага на свободата, която му дава собствения лейбъл. Забележителна е кариерата му и в телевизията, и във видеоигрите, което показва многостранната му дарба на ентъртейнър, далеч извън пределите на гангста стайла.За гига си в София, Екзибит идва със сериозно posse – очаквайте скоро нови имена, които ще бъдат приятна изненада!Билети за шоуто на XZIBIT в клуб Music Jam са вече в продажба и могат да се купят в:- eventim.bg- в офиса на Sofia Music Enterprises- на място от касата на клуба (вкл. в деня на концерта)За резервации: тел: +359 899 333 344", "date": "2019.07.28", "title": "Хип-хоп титанът XZIBIT идва в София"}
{"url": "https://offnews.bg/obshtestvo/utre-shte-ima-zatrudnenia-pri-zakupuvaneto-na-el-vinetki-708159.html", "text": "Частични забавяния и прекъсвания в продажбата на електронни винетки са възможни в понеделник. Между 17 и 23 часа са планирани дейности по внедряване на актуализации на електронната система за събиране на пътни такси на база време и на база изминато разстояние, предава БНТ.За избягване на риска от проблеми с покупката на е-винетка по време на планираните актуализации на водачите се препоръчва внимателно да планират пътуването си по републиканската пътна мрежа и да купят електронната си винетка своевременно.Планираното внедряване на софтуерните актуализации е част от подготовката за въвеждане в експлоатация на тол системата.", "date": "2019.07.28", "title": "Утре ще има затруднения при закупуването на ел.винетки"}
{"url": "https://offnews.bg/futbol/zidan-na-koritcata-na-fifa-20-ultimate-edition-708160.html", "text": "От компанията EA Sports пуснаха тийзър на обложката на новата FIFA 20 Ultimate Edition.На нея е изобразен само силует, но наблюдателните фенове на футбола откриха в него чертите на настоящия треньор на Реал Мадрид Зинедин Зидан.На обложката на обикновеното издание на играта е изобразен полузащитникът на Реал Мадрид Еден Азар, а на шампионската - защитникът на Ливърпул Върджил ван Дайк, който спечели трофея в Шампионската лига с \"мърсисайдци\".FIFA 20 ще излезе на пазарите на 27 септември и феновете вече са в очакване.Компанията издател на играта загуби близо милиард долара след обявяването на новината, че италианският хегемон Ювентус с Кристиано Роналдо в състава си са подписали договор с конкурента Konami, който разработва PES 2020.Разривът между Роналдо и ЕА настъпи покрай обвиненията към него в изнасилване. След продължително разследване не се стигна до съд, тъй като прокуратурата в САЩ не намери достатъчно неопровержими доказателства.", "date": "2019.07.28", "title": "Зидан на корицата на FIFA 20 Ultimate Edition?"}
{"url": "https://offnews.bg/sviat/loshoto-vreme-ubi-dvama-v-italia-708149.html", "text": "Лошото време в Италия е убило две жени през последните 24 часа, предава БНТ. Жена на 27 години е починала, след като торнадо е вдигнало колата ѝ във въздуха, докато тя е била вътре, и го е захвърлил.В град Алто-Адидже, в Южен Тирол, норвежка бегачка е ударена от светкавица. Тя е участвала в местен маратон. Състезанието е било прекратено заради неблагоприятните метеорологични условия, но спортистката се е намирала в изолиран участък, когато я е сполетяло нещастието.След горещините, които обхванаха цялата територията на Апенините в течение на седмица, в събота сутринта Италия осъмна със силни бури, придружени от ураганен вятър и град. Оранжев код бе обявен в редица северни и централни райони.", "date": "2019.07.28", "title": "Лошото време уби двама в Италия"}
{"url": "https://offnews.bg/sviat/otide-si-rasi-tejlar-glasat-na-mini-maus-i-pebals-flintstoun-708145.html", "text": "Американската актриса Ръси Тейлър, която в продължение на 30 години озвучаваше популярния анимационен герой Мини Маус, съпругата на Мики Маус, почина на 75-годишна възраст, предадоха световните агенции и БТА.Тейлър се е споминала в петък в град Глендейл в щата Калифорния. Причината за смъртта й не беше съобщена.\"Мини Маус загуби гласа си след смъртта на Ръси Тейлър\", заяви изпълнителният директор на компанията \"Уолт Дисни\" Боб Айгър.Ръси Тейлър беше избрана за озвучаването на Мини Маус през 1986 година след прослушване на 200 кандидатки. Родената в Масачузетс актриса срещнала Уолт Дисни като дете при посещение на Дисниленд. \"Той ме попита какво бих искала да работя, когато порасна. Аз му казах - Искам да работя за теб! Така и стана\", довери преди години Тейлър в интервю.Тя се омъжва за озвучителя на Мики Маус след 1977 година - Уейн Олуайн. Двамата сключват брак през 1991 година, който запазват в тайна. Двойката озвучители остава неразделна в живота, досущ като анимационните им герои. Уейн напуска този свят през 2009 година.Освен на Мини, Тейлър дава гласа си и на Пебълс Флинтстоун от популярната анимационна поредица \"Семейство Флинтстоун\".", "date": "2019.07.28", "title": "Отиде си Ръси Тейлър - гласът на Мини Маус и Пебълс Флинтстоун"}
{"url": "https://offnews.bg/obshtestvo/tapa-na-patia-za-gartcia-kalno-svlachishte-v-kresnenskoto-defile-708121.html", "text": "Кално свлачище от 200 кубически метра се изсипа късно снощи в Кресненското дефиле. Движението по Е-79 е затруднено. Порой затрупа с кал дерето пътя откъм село Крупник. Цяла нощ разчиства фадроми изгребват пръстта, съобщи Нова тв. Автомобилите се пропускат на етапи.На мястото е и директорът на областно пътно управление инж. Иван Кунев. ", "date": "2019.07.28", "title": "Тапа на пътя за Гърция, кално свлачище в Кресненското дефиле"}
{"url": "https://offnews.bg/sviat/izraelskata-protivoraketnata-sistema-hetc-3-mina-uspeshno-testovete-708161.html", "text": "Израел извърши над американския щат Аляска успешно изпитание на своята противоракетна система \"Хец 3\", в превод \"Стрела 3\", обяви премиерът Бенямин Нетаняху, предава БНР.\"Тези тестове надминаха очакванията ни. \"Стрела 3\" успяха да прехванат балистични ракети извън атмосферата на височини и скорости, за които не предполагахме, че са достижими. Изпълнението беше перфектно - всички цели бяха поразени. Днес Израел вече има способността да противодейства на балистични ракети, изстреляни към нас от Иран или откъдето и да е. Всички наши врагове трябва да знаят, че ще ги преборим и в отбрана, и в нападение\", каза премиерът на Израел.\"Хец 3\", заедно с другите системи за противоракетна отбрана, е част от многослоен щит, разработван от Израел за защита от ракети, изстрелвани от ивицата Газа и Ливан, както и от ирански ракети с голям обсег.", "date": "2019.07.28", "title": "Израелската противоракетната система 'Хец 3' мина успешно тестовете"}
{"url": "https://offnews.bg/sviat/stotitci-na-protest-v-istanbul-sreshtu-razselvaneto-na-sirijtci-708123.html", "text": "Няколкостотин души протестираха снощи в парк в близост до Истанбулската голяма община против решението на турското вътрешно министерство сирийците, които не са регистрирани в града, до 20 август да бъдат изпратени обратно по местата на първоначалната им регистрация. Демонстрацията беше организирана от Дружеството за правата на бежанците, турски адвокати и консервативни граждански организации (ЙОЗГЮР-ДЕР), Дружеството за свободна мисъл и образователни права и от сирийски активисти. Протестът бе проведен, въпреки че по-рано вътрешният министър Сюлейман Сойлу предупреди, че това няма да бъде позволено.Председателят на дружеството (ЙОЗГЮР-ДЕР) заяви, че изпращането на бежанците в други области на страната няма да допринесе за социалния мир.На 22 юли валийството на Истанбул заяви, че до 20 август сирийците, които не са регистрирани в града, ще бъдат изпратени обратно там, където са били регистрирани първоначално. Започнаха засилени проверки на документите на гари, метростанции и други оживени места, задържани бяха хиляди нерегистрирани мигранти, припомня БНР. Председателят на Платформата на сирийските дружества Мехди Дауд заяви пред местни медии, че регистрирането на сирийци в Истанбул е било прекратено от турските власти през 2016 г. и че има сведения дори за хора, които са били върнати обратно в Сирия.", "date": "2019.07.28", "title": "Стотици на протест в Истанбул срещу разселването на сирийци"}
{"url": "https://offnews.bg/sviat/makron-i-putin-se-sreshtat-na-19-avgust-v-zamak-kraj-sredizemno-more-708122.html", "text": "Френският президент Емануел Макрон ще се срещне с  руския си колега Владимир Путин на 19 август във Форт Брегансон. Подготвям се за среща с руския президент Владимир Путин след няколко седмици, заяви Макрон по тв BFM, цитиран от TACC. Макрон обясни, че е избрал една от летните резиденции на президентите на Франция, защото мястото е \"удобно за работа, могат да се провеждат международни телефонни разговори и да се приемат чуждестранни лидери\".Форт Брегансон е крепост, извисяваща се на скала над водите на средиземноморското крайбрежие, разположена по средата между Ница и Марсилия. ", "date": "2019.07.28", "title": "Макрон и Путин се срещат на 19 август в замък край Средиземно море"}
{"url": "https://offnews.bg/112/16-godishno-momche-zagina-v-katastrofa-708127.html", "text": "16-годишно момче е загинало в катастрофа на пътя Пазарджик – Пловдив. Инцидентът е станал на моста над река Луда Яна, съобщи бТВ. Движейки се по посока за Пловдив микробус е бил ударен от опел, който навлязъл в лентата за насрещно движение. В резултат на удара бусът се е преобърнал на пътя. Загиналото момче от Ракитово се е возило в буса, в него била и жена, която е откарана с множество травми в болница.Временно пътят за Пловдив в района до село Мало Конаре е затворен. Обходният маршрут е през селата Огняново или през Мало Конаре.", "date": "2019.07.28", "title": "16-годишно момче загина в катастрофа"}
{"url": "https://offnews.bg/ikonomika/darzhavata-harchi-nad-25-mln-lv-na-den-za-obshtestveni-porachki-708125.html", "text": "Над 25 млн. лева дневно харчи държавата за обществени поръчки от началото на годината до днес. Това показват данните на Агенцията по обществените поръчки, съобщи БНТ. Половината от всички жалби срещу процедури на държавната и местната власт са основателни. Друга една четвърт от поръчките се оказват незаконни. През 2019 г. държавната и местната власт са сключили над 11 300 договора на обща стойност 5,12 млрд. лева. На ден това означава, че държавата вече харчи рекордните за последните пет години 25 300 000 лева.От началото на годината са обявени общо 6601 поръчки, като 1/6 от тях се финансира с евросредства.Най-много пари тази година държавата отделя за строителство, следват доставките и услугите. Възложителите с най-много поръчки са общините. От началото на годината обжалваните обществени поръчки в КЗК са 624. От тях решение има в 452 случая. Близо 40% от процедурите са върнати за преразглеждане от възложителите, останалите жалби са се оказали неоснователни.Последващ контрол извърша Агенцията за държавната финансова инспекция. За първите две тримесечия на годината се е оказало, че поръчки на обща стойност 25 700 000 лева са незаконни.Това са 1/4 от сключените и изпълнени вече договори. В част от случаите проверките се извършват много след приключване на процедурите и не може да бъдат наложени наказания.", "date": "2019.07.28", "title": "Държавата харчи над 25 млн. лв. на ден за обществени поръчки"}
{"url": "https://offnews.bg/obshtestvo/chumata-po-svinete-mozhe-da-se-prenasia-i-ot-karlezhi-takiva-sluchai-708124.html", "text": "Вирусът на африканската чума по свинете може да се предава и чрез кърлежи, но това се случва само в Африка. Комари не могат да пренасят заразата. Това обясни деканът на Биологичния факултет в СУ проф. Стоян Шишков по Нова тв. По думите на чл. кор. Христо Найденски от БАН инфекцията има характер на пандемия.Загробването на животните не е най-добрия начин за борба с болестта, но поради липсата на екарисажи той е единственият възможен в момента, смятат учените. Риск за човешкото здраве няма. Хората трябва да бъдат спокойни. Самият вирус не предизвиква инфекция при човека, категоричен бе Найденски. Вирусът атакува само видове, които принадлежат към семейството на прасетата. При някои видове, като домашните и дивите свине, протича много остро. При други животни протича асимптомно – т.е. няма клинична картина, но те са преносители, коментира проф. д-р Стоян Шишков.", "date": "2019.07.28", "title": "Чумата по свинете може да се пренася и от кърлежи, такива случаи засечени в Африка"}
{"url": "https://offnews.bg/obshtestvo/shte-patuvate-utre-ne-razchitajte-da-si-kupite-e-vinetka-sled-17-chas-708128.html", "text": "Електронни винетки няма да могат да се купуват утре след 17 часа. Дейности по внедряване на актуализации на електронната система за събиране на пътни такси на база време и на база изминато разстояние са планирани между 17 и 23 часа. Възможно е да възникнат частични забавяния и прекъсвания, които биха могли да затруднят продажбите на електронни винетки, предупреди АПИ. За избягване на риска от проблеми с покупката на е-винетка по време на планираните актуализации от АПИ препоръчват на водачите внимателно да планират пътуването си по републиканската пътна мрежа и да купят електронната си винетка своевременно.Планираното внедряване на софтуерните актуализации е част от подготовката за въвеждане в експлоатация на тол системата", "date": "2019.07.28", "title": "Ще пътувате утре? Не разчитайте да си купите е-винетка след 17 часа"}
{"url": "https://offnews.bg/kultura/leftfield-edno-po-spetcialno-haus-tehno-shou-v-klub-music-jam-708155.html", "text": "На 12 октомври, събота, британската техно легенда Нийл Барнс ще предложи на многобройните си фенове един много специален, клубен диджей сет, съчетал разнообразните му любими жанрове и парчета, плюс... някои изненади. Leftfield е дуо, оригинално създадено от Нийл Барнс и Пол Дейли, които се прочуват като изключително креативни артисти в модерната денс музика от 90-те години насам. Албумите им са сред най- влиятелните заглавия в електронния жанр за всички времена, а дебютът им, Leftism, е считан за една от силно отличаващите се творби в този стил. През 2010 г. Нийл Барнс възобнови името Leftfield и пусна нов албум (Alternative Light Source), обикаляйки света с пълна група на живо. В същото време Нийл утвърждава репутацията си на топ диджей и колекционер на албуми, който разгръща модерни звукови оръжия за дансинга, разпродава всяка зала, в която свири, излиза като хедлайнер на фестивали и и създава невероятни изживявания със своите сетове.За диджей сета, с който идва и в София, Нийл казва:\"Ще пускам еклектична гама от house/techno парчета в моите сетове. Постоянно откривам толкова много страхотни нови записи. Моите сетове търсят градиране на настроението и нагнетяване на енергията на дансинга - така че да се получи едно истинско пътешествие. И, от време на време, разбира се, хвърлям по някой супер хит!”Не е трудно да се предскаже, че съботната нощ на 12 октомври ще бъде... едно от онези незабравими музикалнинизживявания, които за клуб Music Jam вече се превръщат в стандарт.Билети за шоуто на Leftfield в клуб Music Jamбса вече в продажба и могат да бъдат закупени в:- eventim.bg- в офиса на Sofia Music Enterprises- на място от касата на клуба (вкл. в деня на концерта)За резервации: тел: +359 899 333 344", "date": "2019.07.28", "title": "Leftfield - eдно по-специално хаус/техно шоу в клуб Music Jam"}
{"url": "https://offnews.bg/politika/lambo-vseki-den-si-govoria-s-ninova-kazvam-j-shte-pliuiat-shte-pl-708129.html", "text": "Мая Манолова се е утепала за кмет на София. Харесвам я. Тя е юрист и знае проблемите на хората. Дано да бъде нашият кандидат. Това заяви Стефан Данаилов, който е на турне по Черноморието, по бТВ. Ламбо сподели, че не е бил на Бузлуджа с БСП, защото не може да се качи там. Виж какъв подлец е този Валери Симеонов. Всички тука сега гледаме неговата \"Скат\", не предават нашата партийна телевизия. Така, понеже не мога да отида горе, защото ме боли, не гледах събитието, само репортажи. Но много добре мина. Корнелия интелигентно говори, не се помпа\", коментира Данаилов. Непрекъснато говоря с това момиче, каза още за лидера на БСП Корнелия Нинова Данаилов. Казах ѝ, че това е най-голямата глупост(да подаде оставка след евроизборите), жалко за нейния труд. Знам колко мъки и притеснения ѝ е коствало това. Разбирам моралните ѝ скрупули, но ще плюят, ще плюят - и ще мине, смята Ламбо. Черноморието ни е абсолютно прекрасно - това е така, откакто се помня, каза Данаилов. Според него сме много жестоки към това, което имаме. Като има бетон до морето дай да го оплюем и да отидем в Гърция, коментира още Ламбо. ", "date": "2019.07.28", "title": "Ламбо: Всеки ден си говоря с Нинова - казвам й: ще плюят, ще плюят, пък ще мине"}
{"url": "https://offnews.bg/politika/krum-zarkov-vartim-se-v-krag-a-golemite-problemi-ostavat-izvan-parla-708132.html", "text": "В политиката нещата би трябвало да се предвиждат, за да не се случват, а не отново реакцията да е \"след дъжд качулка\". Въртим се в кръг, а големите проблеми остават извън парламента.Това заяви зам.-председателят на ПГ на \"БСП за България\" Крум Зарков пред Нова телевизия във връзка с безпрецедентния пробив в системата на НАП и чумата по свинете, съобщиха от пресцентъра на партията. Той добави, че БСП се опитва да начертае решения, които да защитят българите и да ги улеснят в мерките, които трябва да предприемат, за да подменят документите си и да смекчат този безпрецедентен пробив в системата на НАП.Зарков коментира, че може да има пробиви навсякъде в света, но не е чувал никъде да бъде пробита данъчната система. \"Всички по закон сме длъжни да предоставяме данните си на НАП и най-малкото, което можем да очакваме от тях, е те да бъдат защитени\", каза още социалистът. Крум Зарков добави, че България и светът ще се развиват към все повече електронизация и ЕГН-то на всеки българин ще бъде известно, докато е жив.\"Ние предложихме държавата да направи организация и да смени безплатно личните документи на хората, които желаят. През тази седмица започваме срещи с отговорни фактори и експерти, между които Адвокатския съвет и Нотариалната камара, за да начертаем и други мерки\", обясни зам.-председателят на ПГ на левицата. Той коментира още, че тепърва ще се разбира, кой е направил този пробив.Дали е бил 20 годишен хакер или организирани престъпни групи. Който и да е бил, той е успял и това не е първият случай. Първо беше Търговският регистър, сега е НАП, а утре може да е друго. При всеки един има две еднакви неща - държавата и институциите са неглижирали основни проблеми и отново работим в условия на криза, а не с целенасочена и ясна програма за решаване на проблемите\", категоричен бе Крум Зарков.Като народен представител от Русе виждам от първа ръка драмата, която се разиграва с чумата по свинете. Това няма да е просто темата на деня, а темата на следващите месеци, коментира още Крум Зарков. Той припомни, че експертите предупреждават както за евентуалните източници на такава заплаха, така и за обстоятелствата, които трябва да бъдат взети предвид. \"Системата на екарисажите е едно от тези неща. Ние имахме такава система, която е съзнателно унищожена, нотрябва да се възстанови, защото е нужна\", добави народният представител.Зарков заяви, че големият проблем, откакто се появи тази чума, е, че се чудим как да спасим един сектор, а не сме предприели нищо, за да го запазим и развием. \"Категорично не сме съгласни с твърдението на управляващите, че са взети всички превантивни мерки, защото най-малко от година и половина народни представители от БСП питат за екарисажите, различните огнища на чума, които периодично се появяват, поставиха се и въпроси за отстрела на дивите свине и контрола върху фуражите. Почти ежедневно се поставят и доста сериозни въпроси за БАБХ. За съжаление мерки не бяха взети и трудно ще излезем от тази ситуация\", каза още Крум Зарков.Във връзка с избора на нов главен прокурор зам.-председателят на ПГ на \"БСП за България\", че БСП ще коментира, когато завърши първият етап - процедурата по номинациите. \"Едно е личността на главния прокурор, друго е очакванията към него, които са много големи. Третият важен въпрос е - с какво доверие той ще тръгне в битката си. Имаме сериозно нарушено доверие от страна на българските граждани към институциите като цяло, а скандалите, които съпътстват този избор са част от причините за резервираното отношение на хората\", заключи Крум Зарков.", "date": "2019.07.28", "title": "Крум Зарков: Въртим се в кръг, а големите проблеми остават извън парламента"}
{"url": "https://offnews.bg/obshtestvo/mazh-se-bori-da-varne-sina-si-daden-v-priemno-semejstvo-s-dvama-basht-708126.html", "text": "Българче живее от две години в приемно семейство в Холандия с двама чернокожи бащи. Това съобщи бащата на момчето Николай по Нова тв. Мъжът се опитва да върне сина си от години. У нас той е получил родителски права, решението на българския съд обаче не е признато в Холандия и детето остава да живее там, въпреки че майка му е загинала в катастрофа. \"За последно видях детето през август 2013 г. В един момент загубих всякаква връзка и се наложи да го обявя за общодържавно и по-късно и за международно издирване\", разказва бащата. Преди 6 години той се разделил с майката на сина си, която по-късно починала. На първа инстанция съдът в Хага определи детето да бъде върнато в България. На втора инстанция, за голямо мое учудване, съдът отказа да върне детето, казва още бащата. В писмо до NOVA, от холандската служба за Защита на децата отказаха да коментират случая с мотив, че нямат практика да правят подобна информация публично достояние. Препоръките си дават само в съда, в закрити заседания, за да предпазят децата. Колегите им от българската агенция за закрила на детето, също са изискали мотивите за взетото решение, както и информация дали междувременно за момчето се създават условия за запазване на българската му идентичност. До този момент обаче, отговор не са получили. Преди две седмици решение на съда в Ротердам прекратява родителските права на Николай. Според решението, бащата упражнява натиск върху детето, с цел връщането му в България, докато момчето само проявява желание да остане. Спомените от биологичния му баща, провокирали у него страх и безпокойство, а с приемните си бащи чувствал стабилност и привързаност, пише в решението.Шанс за промяната му ще има на обжалване през октомври.", "date": "2019.07.28", "title": "Мъж се бори да върне сина си, даден в приемно семейство с двама бащи в Холандия"}
{"url": "https://offnews.bg/112/kilometrichno-zadrastvane-na-trakia-zaradi-goriashti-koli-708151.html", "text": "Коли горят на автомагистрала „Тракия“ при изхода от Бургас в посока София, съобщиха от ОДМВР-Бургас, предава \"Дарик\".Екипи на пожарната вече са на мястото на инцидента. По време на движение водачът на автомобила е установил техническа неизправност. Към момента няма информация за пострадали.В района се е образувала километрична опашка от автомобили.", "date": "2019.07.28", "title": "Километрично задръстване на 'Тракия' заради горящи коли"}
{"url": "https://offnews.bg/obshtestvo/pochina-politologat-aleks-aleksiev-708130.html", "text": "Политологът Алекс Алексиев е починал тази нощ, съобщиха във фейсбук Илиян Василев и Калин Манолов. С тежко сърце и болка споделям, че Алекс ни напусна тази нощ. Искрени съболезнования на Лори, на децата и на роднините. Много тежка лична загуба - истински приятел, партньор и ментор. Живя изключителен живот и, въпреки че бе прокуден от тоталитарния режим, остави сърцето си и душата тук, в Родината, написа Василев. Алекс Алексиев е син на художника и карикатурист Райко Алексиев, обявен за враг на народа и пребит до смърт през 1944 г. Алекс Алексиев емигрира в САЩ, завръща се след промените и бе съветник на премиера на СДС Филип Димитров. Алексиев се кандидатира през 2014 г. за независим депутат, но не влезе в парламента. Синът на Райко Алексиев у нас бе известен като обществен и политически анализатор, коментатор, автор на книги. Той бе председател на Центъра за балкански и черноморски изследвания.", "date": "2019.07.28", "title": "Почина политологът Алекс Алексиев"}
{"url": "https://offnews.bg/futbol/levski-otnovo-puska-vhod-svoboden-za-detca-na-gerena-708133.html", "text": "Ръководството на Левски обяви официа.но, че деца до 14-годишна възраст от учебни заведения, спортни школи/организации може да посетят безплатно реванша от втория квалификационен кръг на Лига Европа срещу АЕК Ларнака в четвъртък от 19:30 часа на стадион „Георги Аспарухов“. Левски изтърпява наказание заради поведението на публиката от миналия сезон и реваншът срещу Ружомберок отново беше посетен само от деца и в интерес на истината се получи много приятна атмосфера.Ето и пълното изявление на пресслужбата на „сините“:„Уважаеми левскари, като част от дългосрочната стратегия на клуба да възкреси любовта на децата към спорта, и в частност към футбола, Ви съобщаваме, че двубоят-реванш от втория квалификационен кръг на Лига Европа между Левски и АЕК (Ларнака) може да бъде посетен безплатно от организирани групи деца до 14-годишна възраст от учебни заведения, спортни школи/организации.Мачът е на 1 август, четвъртък от 19:30 часа на стадион „Виваком Арена – Георги Аспарухов“.Според регламента на Европейската футболна асоциация (УЕФА), клуб който изтърпява наказание – домакинство пред празни трибуни, има право да допусне на трибуните деца до 14 години, включително.Условието това да се случи е всяка група от 10 деца да бъде придружавана от един възрастен с педагогическо образование (треньор, преподавател, възпитател и т.н), като за всяка група трябва да бъде попълнена декларация с данните на придружителя и всяко едно от децата.За допълнтелна информация, записвания и попълнени декларации – milen.zhelev@levski.bg.Децата и техните придружители ще бъдат допускани на футболната среща през вход 2 на Сектор А. Краен срок за записване на групите – 31.07.2019 г., 19:30 часа.“Левски загуби първия мач в Кипър с 0:3, а срещата в София ще пропусне капитанът Живко Миланов, който бе изгонен в края на първото полувреме за втори жълт картон.", "date": "2019.07.28", "title": "Левски отново пуска вход свободен за деца на \"Герена\""}
{"url": "https://offnews.bg/112/zhena-i-dete-zaginaha-v-katastrofa-na-patia-varna-burgas-708131.html", "text": "Жена и дете са загинали при катастрофа на пътя Варна - Бургас. Движението е временно отклонено.Инцидентът е станал малко след 10 часа днес в района на с. Горица. Ударили са се лека кола Опел с румънска регистрация и тежкотоварен автомобил\"МАН\". Жената и детето в колата са загинали на място, водачът, който бе в тежко състояние, почина по-късно. Провеждат се действия по изясняване на причините и обстоятелствата, довели до инцидента.Движението в двете посоки е отклонено през с. Рудник (Мелницата) - с. Попович - гр. Обзор и обратно.", "date": "2019.07.28", "title": "Жена и дете загинаха в катастрофа на пътя Варна - Бургас"}
{"url": "https://offnews.bg/tenis/dimitrov-tragva-sreshtu-poznat-amerikanetc-v-los-kabos-708136.html", "text": "Единственият представител на България в световния елит на тениса Григор Димитров започва участието на турнира Лос Кабос в Мексико срещу американеца Стив Джонсън, отреди тегленият жребий за надпреварата.Двамата са познати съперници.Те са срещали общо шест пъти до момента, като за последно играха един срещу друг преди две години и половина на турнира в Бризбън, където българинът спечели убедителено след 6:2, 6:3.Григор е в серия от три последователни победи над съперника си, като при успех ще играе срещу поставения под номер 2 в основната схема аржентинец Гуидо Пея, който почива в първи кръг.Григор може да се изправи на полуфиналите срещу друг аржентинец – Диего Шварцман, а на финал срещу поставеният под номер 1 в схемата италианец Фабио Фонини.Именно Фонини триумфира миналата година, когато в спора за титлата надигра Хуан Мартин дел Потро след 6:4, 6:2.", "date": "2019.07.28", "title": "Димитров тръгва срещу познат американец в Лос Кабос"}
{"url": "https://offnews.bg/obshtestvo/tcarkvata-pochita-dnes-chetirima-ot-70-apostoli-na-isus-708115.html", "text": "Църквата почита днес паметта на Св. апостоли и дякони Прохор, Никанор, Тимон и Пармен.Те били от 70-те апостоли на Христос. След устройството на Църквата са избрани за дякони заедно със Стефан, Филип и Николай.Свети Прохор е придружавал известно време апостол Павел, след това проповядвал заедно със Свети Йоан Бофослов и записвал откровенията му. По-късно станал епископ в Никомидия. Загинал е мъченически, убит от езичници.Свети Никанор е убит от юдеите, когато след мъченическата смърт на архидякон Стефан започва голямо гонение срещу Църквата.Свети Тимон е бил епископ, умрял е разпнат на кръст от езичниците.Свети Пармен изпълнявал вярно и усърдно повереното му служение. Предполага се, че е и той е умрял като мъченик.", "date": "2019.07.28", "title": "Църквата почита днес четирима от 70 апостоли на Исус"}
{"url": "https://offnews.bg/futbol/investitciite-v-bazata-na-levski-prodalzhavat-708138.html", "text": "Инвестициите в базата на Левски ще продължат в пълна сила, информира \"Тема Спорт\".След като вече стартира изграждането на два терена за нуждите на Детско-юношеската школа, в момента текат преговори за придобиване и на терена, на който са временните бунгала откъм Сектор \"В\" на клубния стадион.Мястото е апетитно, но на практика на него не кипи каквато и да е дейност.Плановете на \"сините\" са всичко да се събори. Един от вариантите е за изграждане медицински и възстановителен център.Ще бъде отделена и немалка сума и за тотално обновяване на клубната сграда на улица \"Тодорини кукли\".В момента офисите на клуба не са в добро състояние.", "date": "2019.07.28", "title": "Инвестициите в базата на Левски продължават"}
{"url": "https://offnews.bg/politika/stojnev-razchitame-balgarite-da-pokazhat-cherven-karton-na-gerb-na-me-708139.html", "text": "На местните избори българските граждани ще покажат червен картон на управляващите, каза Драгомир Стойнев по БНР, цитиран от пресцентъра на БСП. Тези 40 000 души, които бяха вчера на Бузлуджа показват, че БСП има желание да се бори и да отстоява социалните ценности. На събора вчера дадохме и старт на нашата кампания за местните избори, които са изключително важни, каза Стойнев. Той добави, че левицата има готова програма за местните избори и знае как да постигне своите приоритети. Стойнев допълни, че хората трябва да изберат - дали ще дадат своя глас за БСП,която знае как и иска да развива страната, или за партия, която иска да санира един блок и да открадне половината пари.\"Ако местните избори бъдат успешни за БСП, съвсем нормално е след това да има предсрочни парламентарни избори, защото виждаме, че управляващата коалиция се клати\", категоричен бе Стойнев. Той каза още, че левицата ще подпомага българските граждани, а и местната власт, със своите предложения за промени в законите, свързани с: данъците върху доходите нафизическите лица, социалните помощи за деца, преизчисляването на пенсиите, намаляването на ДДС, административнотериториалното устройство на страната и много други. \"ГЕРБ започнаха доста отдалеч да предприемат нужните мерки, за да саботират тези избори. Първо със субсидията от 1 лев, за да бъде опозицията финансово омаломощена и да няма финансов ресурс, който й е необходим, за да финансира кампанията\", каза още Драгомир Стойнев. Той заяви, че затова оттук нататък българските граждани трябва да знаят, че всички партии, освенБСП, няма да служат на тях, а на интересите на олигарсите и тези, които ги финансират.\"Отмени се и машинното гласуване, ще продължим да гледаме надрасканите протоколи и чувалите с бюлетини, които се местят от едно място на друго\", коментира социалистът.Драгомир Стойнев добави, че ГЕРБ са дали старт на една нерегламентирана предизборна кампания и затова БСП търси подкрепа от българските граждани и всеки един, който не желае да продължава да живее в държава, в която има непрекъснати кризи. \"Разчитаме на това, че след цялата апатия, на местните избори българските граждани ще покажат червен картон на управляващите\", заяви Драгомир Стойнев. \"Търсенето на криза в БСП е старо занимание. В момента партията е в добра кондиция. В левицата има стабилност и това се показва от много фактори, включително и от резултатите от изборите\", коментира Драгомир Стойнев. Той уточни, че БСП има ръст на броя на народните представители, както и на евродепутатите. \"Надявам се да имаме и сериозен ръст на кметовете и общинските съветници\", каза още Стойнев. Народният представител обясни, че партията минава през един нормален процес на промяна и излизане от прехода.\"Новият стил на управление на БСП се показва и от това, че даваме свобода на местните структури да преценят най-оптималната формула за сътрудничество с други организации за спечелването на изборите, но не и с ГЕРБ\", каза още Стойнев.Във връзка с концесията на летище \"София\" Драгомир Стойнев заяви, че начинът по който е определена фирмата концесионер, е странен. \"Бе ни обяснено, че тя има много голям опит, а се оказа, че няма абсолютно никакъв. За пореден път страната ни ще има лош имидж в чужбина заради вероятно нагласен търг\", заяви той. Стойнев обясни, че БСП се противопоставя наконцесионирането на стратегически предприятия - каквото е столичното летище, защото то е печелившо. \"То може да бъде управлявано още по-добре, ако се приеме идеята на БСП такива предприятия да се управляват на пазарен принцип и печалбата им да остава в България\", заключи социалистът.", "date": "2019.07.28", "title": "Стойнев: Разчитаме българите да покажат червен картон на ГЕРБ на местния вот"}
{"url": "https://offnews.bg/futbol/paulo-dibala-ne-iska-da-napuska-iuventus-708135.html", "text": "Аржентинецът Пауло Дибала иска да остане в Ювентус и да се бори за титулярното си място под ръководството на Маурицио Сари, съобщи Sky Sports Italia, цитиран от БГНЕС.Според различни публикации, \"бианконерите\" ще се опитат да привлекат нападателя на Манчестър Юнайтед Ромелу Лукаку, като за целта ще включат в сделката и аржентинеца.Но Дибала иска да остане в Торино и за целта може да се завърне по-рано от лятната си почивка, за да свикне със стила на игра, налаган от Сари.Аржентинецът трябва да се върне обратно към тренировъчния процес на 5 август, след като получи допълнително време за почивка от шампиона на Серия А след участието си на Копа Америка това лято.Юнайтед преговаряха с Интер за Лукаку, но клубовете така и не стигнаха до съгласие относно трансферната сума за белгийския национал.На \"Олд Трафорд\" не са ентусиазирани от перспективата на продадат Лукаку на загуба, когото привлякоха за 75 милиона паунда от Евертън.", "date": "2019.07.28", "title": "Пауло Дибала не иска да напуска Ювентус"}
{"url": "https://offnews.bg/obshtestvo/signal-za-bolno-ot-chuma-prase-i-vav-vidin-708144.html", "text": "Сигнал за болно прасе от африканска чума в частен имот във видинския квартал \"Нов път\" е получен в Областната дирекция по безопасност на храните. Взети са необходимите проби и през утрешния ден се очакват резултатите от тях, каза д-р Адриян Данков, директор на Областната дирекция по безопасност на храните, по БНР.Ако пробата се окаже положителна ще действаме в три километрова зона. Фермата в близост има мерки за биосигурност, но и оттам ще вземем проби”, обясни д-р Данков.  Собственикът на най-голямата промишлена свинеферма, която попада в 3-километровата зона - Димитър Неков, каза, че във фермата от месеци са взети изключителни мерки за сигурност и въпреки това с притеснение очаква резултатите от пробите. Близо 4 000 са прасетата в неговата свинеферма.Досега във Видинска област нямаше сигнали за заболяването.", "date": "2019.07.28", "title": "Сигнал за болно от чума прасе и във Видин"}
{"url": "https://offnews.bg/obshtestvo/predstoiat-promeni-v-dvizhenieto-v-ovcha-kupel-708118.html", "text": "Промени в движението в Овча купал стартират от 1 август, съобщи Столична община. До 1 септември се забранява последователно влизането на пътни превозни средства по южното платно на бул. „Президент Линкълн“ в участъка от ул. „Промишлена“ до ул. „Монтевидео“, а след това по северното пътно платно на бул. „Президент Линкълн“.Движението ще се извършва двупосочно в отвореното пътно платно.За същия период се изместват спирките на автобусни линии номера 11,60, 3 N на бул. „Президент Линкълн“ в участъка от ул. „Промишлена“ до бул. „Монтевидео“ .", "date": "2019.07.28", "title": "Предстоят промени в движението в Овча купел"}
{"url": "https://offnews.bg/obshtestvo/nap-pusna-telefon-za-spravka-za-iztekli-lichni-danni-708141.html", "text": "Националната агенция по приходите обяви телефонни номера, на които може да се получи информация за изтекли лични данни. Номерът е (+359/2) 9859 6801.На единния телефонен номер за цялата страна 070018700 гражданите и представителите на фирми могат да получават актуална данъчна и осигурителна информация, припомнят от НАП.Телефонното обаждане е на цената на градски разговор от цялата страна за абонатите на стационарни телефони. Обажданията от мобилни телефони към телефон 070018700 се заплащат по стандартната тарифа на съответния мобилен оператор.Запитвания могат да се изпращат и на имейл адрес: infocenter@nra.bgЕкспертите на Агенцията дават отговори на всякакви въпроси, свързани с декларирането и плащането на данъци и задължителни осигурителни вноски, сроковете за подаване на декларации и плащане на задължения. По телефона ще може да се получи още информация за начините на плащане, банковите сметки и нужните платежни документи, както и за попълването на данъчните и осигурителни декларации и формуляри. Клиентите на НАП могат да направят и справка за здравно-осигурителния си статус по телефона или да получат указания как да ползват електронните услуги, предоставяни от Национална агенция за приходите.", "date": "2019.07.28", "title": "НАП пусна телефон за справка за изтекли лични данни"}
{"url": "https://offnews.bg/futbol/v-etar-posvetiha-tochkata-vav-varna-na-legendata-trifon-ivanov-708140.html", "text": "Отборът на Етър посвети спечелената във Варна точка на паметта на Трифон Иванов. \"Болярите\" завършиха 1:1 като гости на Черно море  и спряха победната му серия, а на свой ред са без загуба от началото на първенството.На 27 юли легендарният български защитник Трифон Иванов щеше да навърши 54 години, ако смъртта не бе го отнела едва на 50-годишна възраст.\"Целият отбор посвещаваме тази точка на Трифон и неговата памет. Той си остава легенда на Етър и на българския футбол, която няма да бъде забравена!Посвещаваме ремито и на 17-годишния Кольо Станев, който се включи чудесно и подаде за изравнителния гол. Миналото и бъдещето на Етър!\", заяви капитанът на „виолетовите“ Христо Иванов.Централният бранител Хантакиас реализира за 1:0 в полза на Черно море в 23-ата минута при дебюта си с фланелката на “моряците”, а в 80-ата Даниел Младенов измъкна точката от варненци. Така Етър продължава сензационното си представяне от старта на сезона, като не допусна загуби срещу ЦСКА, Левски, а сега и във Варна.В другия мач от кръга снощи Арда (Кърджали) постигна първи успех в елита на България. Футболистите на наставника Стамен Белчев победиха с 3:1 Берое. Зоран Йосипович (14) даде преднина на заралии, а Румян Ховсепян (33) възстанови равенството.В 39-ата минута Никита Баранов остави Берое с човек по-малко, след като получи червен картон. В герой за Арда се превърна Илиша Сам, който влезе от резервната скамейка и отбеляза два гола в заключителните минути (89, 89+3).Двата тима играха на стадион \"Локомотив\" в Пловдив, тъй като стадионът в Кърджали е в ремонт", "date": "2019.07.28", "title": "В Етър посветиха точката във Варна на легендата Трифон Иванов"}
{"url": "https://offnews.bg/obshtestvo/zhalt-kod-za-zhega-letni-buri-v-zapadnata-chast-ot-stranata-708116.html", "text": "Жълт код за високи температури е в сила за 19 области на страната днес - това са Видин, Монтана, Враца, Плевен, Ловеч, Габрово, Велико Търново, Русе, Сливен, Стара Загора, Пловдив, Пазарджик, София област и град, Перник, Кюстендил, Благоевград, Хасково и Ямбол.  В тези райони температурите ще се качат над 35 градуса, предупреди НИМХ. Край морето няма да има валежи, а термометрите няма да се качат над 30 градуса на брега и над 27 сред вълните от 2-3 бала. В планините ще има краткотрайни гръмотевични бури. Максималната температура на 1200 метра ще е около 24, а на 2000 метра - около 19 градуса. През новата седмица температурите ще се понижат, в понеделник и вторник се очакват още валежи. Екстремален индекс за пожароопасност има на места в областите Плевен и Русе за днес, сочи справка на сайта на НИМХ.Възможни са бързо разпространяващи се много силни пожари с въвличане на дървесните корони, такива пожари са трудни за овладяване.  Голяма опасност  от пожари има и на места в областите Монтана, Плевен, Велико Търново, Разград, Силистра, Добрич, Стара Загора, Хасково, Ямбол и Бургас. Обявената оранжева степен на предупреждение означава, че има риск за възникване на пожари в местности с гори и храсти.На хората се препоръчва да бъдат внимателни сред природата, да не палят огън на открито, нито да изхвърлят незагасени цигари.", "date": "2019.07.28", "title": "Жълт код за жега, летни бури в западната част от страната"}
{"url": "https://offnews.bg/112/zaradi-snimka-17-godishen-sofianetc-padna-fatalno-v-asansiorna-shahta-708137.html", "text": "17-годишен младеж е загинал след падане в асансьорна шахта на изоставен строеж в Приморско, съобщиха от МВР в Бургас. Съобщението за трагичния инцидент е получен около 1 часа през нощта в РУ-Приморско. В изоставен строеж в близост до ММЦ в асансьорна шахта е паднал 17 годишен софиянец и е загинал на място. Причина за инцидента е панорамна снимка, която загиналия младеж и негов 17-годишен приятел решили да направят от изоставената сграда. След инцидента 17-годишния очевидец алармирал полицейските служители, който отцепили местопроизшествието и извършили първоначален оглед.Тялото на младежа е откарано за аутопсия в отделение \"Съдебна медицина\" при УМБАЛ –Бургас. 17-годишният очевидец обяснил, че заедно със свои приятели наели квартира в Приморско за лятната ваканция.Решили импулсивно да направят панорамни снимки, като не преценили риска и - въпреки обезопасяването на недовършения строеж, проникнали в сградата и се изкачили до последния й етаж. По случая е образувано досъдбено производство. ", "date": "2019.07.28", "title": "Заради снимка: 17-годишен софиянец падна фатално в асансьорна шахта на строеж в Приморско"}
