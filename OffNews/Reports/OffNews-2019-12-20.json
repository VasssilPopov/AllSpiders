{"url": "https://offnews.bg/ikonomika/bez-konkurs-darzhavata-dade-oshte-1-150-miliarda-leva-za-magistrala-he-718031.html", "text": "Държавната компания „Автомагистрали“ ЕАД ще проектира и изгради и последните 88.9 км от АМ „Хемус“, за което ще получи 1,150 милиарда лева. Това е отсечката между 222-ри и 310-ти километър - след връзката с пътя Русе - Велико Търново до строящия се в момента участък Белокопитово - Буховци, съобщиха от Агенция \"Пътна инфраструктура\" (АПИ).Без да обявява обществена поръчка, ведомството възлага проектирането и изпълнението на строително-монтажните работи на основание чл. 14, ал. 1, т. 6 от Закона за обществените поръчки, тъй като МРРБ е едноличен собственик на 100% от капитала на „Автомагистрали“ ЕАД и правата на държавата в дружеството се упражняват от министъра на регионалното развитие и благоустройството. АПИ също е второстепенен разпоредител на бюджетни средства към министъра на регионалното развитие и благоустройството.Въпросният член от закона е удобна възможност да бъде заобиколен Законът за обществените поръчки. \"Автомагистрали\" ЕАД няма нито достатъчно техника, нито достатъчно работници за изпълнението на подобен инфраструктурен проект. След като му бъде възложена поръчката обаче, държавната компания има възможност да \"разхвърля\" работата на които си поиска подизпълнители по абсолютно непрозрачен начин.Кабинетът Борисов-3 за втори път ползва въпросната схема. През миналата година Министерският съвет предостави 1,3 млрд. лв. за строителството на 134 км в отсечката от Боаза до връзката с пътя Русе - Велико Търново. Този участък също е възложен на „Автомагистрали“ ЕАД.Цялостното доизграждане на АМ „Хемус“ е основен приоритет в Управленската програма на правителството, тъй като бъдещето на Северна България и модернизирането на региона е свързано със строителството на автомагистралата и осигуряването на бърза и безопасна пътна комуникация между София и Варна, уточняват от АПИ.В момента в експлоатация са участъците от София до Боаза и от с. Белокопитово до Варна, с обща дължина от около 180 км. Неизградената част, започваща от п. в. „Боаза“ и завършваща при с. Белокопитово, ще свърже вече изградените участъци от двете страни на магистралата.Новият договор е на стойност 1 150 000 000 лв. без ДДС, а строителството на километър от бъдещото трасе излиза около 13 милиона лева. Той е за проектирането и строителството на последните три участъка от АМ „Хемус“. Това са участък 7 - с дължина 43.6 км, след пресичането на път I-5 Русе - Велико Търново до км 265-ти км при пресичането с път II-51 Бяла - Търговище; участък 8 - 33.5 км, от пресичането с път II-51 Бяла - Търговище до връзката с път II-49 Търговище - Разград; участък 9 - 11.9 км, от пресичането с път II-49 и до изграждащия се в момента участък Белокопитово - Буховци, при пресичането на път I-4 с път III-5102).На заседанието си на 11 декември 2019 г. Министерският съвет пое ангажимент за осигуряване на 1 380 000 000 лв. по бюджета на МРРБ за изграждането на последните 88.9 км от АМ „Хемус“. Целият обем на тези средства ще бъде предоставен през следващите три години. През 2019 г. на МРРБ се осигуриха 483 000 000 лв. за предстоящи плащания. Средствата ще постъпят в сметката в БНБ, в която е и предоставеният досега ресурс за строителството на АМ „Хемус“, и ще бъдат използвани за предстоящи разплащания.Изграждането на АМ „Хемус“ е разделено на следните участъци:Участък 1 е с дължина 15.26 км. Започва от Боаза, където ще приключва изграждащата се в момента отсечка, и ще е до пресичането с път III-307 Луковит - Угърчин (км 87+800 до км 103+060), включително пътен възел „Дерманци“.Участък 2 е 19.2 км. Той е от края на пътен възел „Дерманци“ - при пресичане с път III-307 Луковит - Угърчин, до връзката с път III-3005 Радювене - Катунец, включително пътен възел „Каленик“ (от км 103+060 до км 122+260).Участък 3 е 17.08 км. Той ще започва от края на пътен възел „Каленик“ при пресичането с път III-3005 Радовене - Катунец до връзката с път II-35 Плевен - Ловеч, включително и п. в. „Плевен“ (от км 122+260 до км 139+340).Участък 4 е 26.8 км. Той е от края на п. в. „Плевен“ при пресичане с път II-35 Плевен - Ловеч до път III-301 Летница - Ловеч, включително пътен възел „Летница“ (от км 139+340 до км 166+144.09).Участък 5 е 23.2 км. Той е от края на пътен възел „Летница“ при пресичането с път III-301 до път III-303 Бутово - Павликени, включително и пътния възел (от км 166+144,09 до км 189+344).Участък 6 е 32,6 км. Започва от края на пътния възел на път III-303 Павликени - Левски до път 1-5 Русе - Велико Търново, включително и пътния възел (от км 189+344 до км 222+000).Строителството на последната част от АМ „Хемус“ - от 222-ри до 310-ти км, е обособена в следните три участъка:Участък 7 - 43,6 км. Той е след пресичането на път I-5 Русе - Велико Търново до км 265-ти км при пресичането с път II-51 Бяла - Търговище.Участък 8 - 33,5 км. Отсечката е след пресичането с път II-51 Бяла - Търговище и е до връзката с път II-49 Търговище - Разград.Участък 9 - 11,9 км. Този участък е от пресичането с път II-49 и до изграждащия се в момента участък Белокопитово - Буховци, при пресичането на път I-4 с път III-5102).", "date": "2019.12.20", "title": "Без конкурс държавата даде още 1,150 милиарда лева за магистрала Хемус"}
{"url": "https://offnews.bg/sviat/sled-strelbata-v-moskva-zadarzhaha-zhurnalist-po-vreme-na-predavane-v-718038.html", "text": "До сградата на руската Федерална служба за сигурност, където снощи имаше стрелба, по време на предаване в пряк ефир е задържан кореспондентът на „Коммерсантъ“ Роман Дорофеев.До него се приближил мъж в джинси и черно яке, напсувал го и поискал да му отнеме камерата, като го заплашил „да я навре в задника му“. „Или ти трябват официални документи?“, допълнил въпросният и отказал да се легитимира.Журналистът показал служебната си карта, но без обяснения и с грубости е бил отведен в комендатурата на ФСБ на Кузнецкия мост. В приемната му обяснили, че е задържан за изясняване на обстоятелствата. Офицерът там е посочил, че Дорофеев не бил предоставил документи, доказващи статуса му на кореспондент.Изданието съобщи, че арестът на оператора е провалил прякото излъчване на съдебно заседание, свързано с поредното дело срещу участници в летните протести в столицата.Вчера вечерта ФСБ задържа кореспондентката на Baza Анна Никитина, която отишла в Подолск /близо до Москва/ с намерението да разговаря с майката на предполагаемия стрелец Евгений Манюров. Журналистката е освободена от ареста днес сутринта, въпреки, че в началото следователите настоявали да я отведат в централата на ФСБ.Вчера вечерта в сградата на Федералната служба за сигурност в центъра на Москва възникна стрелба. Нападателят беше убит, загина един от служителите, петима са ранени, един от които в критично състояние. Следственият комитет заведе дело за покушение спрямо правоохранители, то е предадено на централния апарат на ведомството. Според неофициалните данни на медиите предполагаемият престъпник е юрист, работил е в охранителни фирми и се увличал от стрелбите.", "date": "2019.12.20", "title": "След стрелбата в Москва: задържаха журналист по време на предаване в ефир"}
{"url": "https://offnews.bg/zdrave/mrasniat-vazduh-uvelichava-riska-ot-depresii-i-samoubijstva-718033.html", "text": "Хората, които живеят в райони с високи нива на замърсеност на въздуха, са по-застрашени да развият депресия и суицид. Това показва обзорът на данни от 16 страни в различни континенти, цитиран от \"Гардиън\".\"Доказахме, че замърсеният въздух може да причини значителна вреда на психичното ни здраве. Това създава прецедент, който изисква по-бързо пречистване на въздуха, който дишаме, съобщава пред \"Гардиън\" Изабел Брейтуайт от Лондонския университетски колеж.Тя твърди, че в 15% от случаите, депресията може да бъде избегната, ако се снижи замърсеността на въздуха до нормите, приети в ЕС.Фините прахови частици са способни да достигнат до главния мозък. Учените споделят пред \"Гардиън\", че по-рано е било установено, че тези частици могат да предизвикат възпаление на главния мозък, увреждане на нервните клетки и промени в изработването на хормони на стреса, които са свързани с нарушаване на психичното здраве.Те са анализирали всички данни, публикувани до 2017 г. в 16 страни. Резултатите показват силна връзка между токсичния въздух, депресиите и самоубийствата. Фините прахови частици, върху които са съсредоточили проучването си експертите, се образуват при изгарянето на изкопаеми горива, които се използват при автомобилите, за битови нужди и в промишлеността.Изследователите анализирали и новите изследвания за връзката между депресията и праховите частици с размер под 2,5 микрометъра. Увеличението на тяхната концентрация на 10 микрограма на кубичен метър, в продължение на една година, увеличава риска от депресия с 10%. За сравнение в Делхи концентрацията на тези частици е 114 микрограма на кубичен метър, а в Отава – 6.Според оценките на учените, ако в градовете на Великобритания нивото на замърсеност се снижи от 13 до препоръчителните от СЗО 10 микрограма на кубичен метър, случаите на депресия ще намалеят с 2,5 %.Известни са данни за връзка между самоубийствата и замърсеността на въздуха с частици с размер по-малък от 10 микрометъра. Според анализа на специалистите рискът от самоубийства се повишава с 2% при концентрация на прахови частици - 10 микрограма на кубичен метър за три дни.Учените подчертават, че дори слабо влошаване на качеството на въздуха има тежки последствия върху здравето на много хора, тъй като 90% от населението на планетата живее в условия на замърсяване, което превишава нормите на СЗО.Въпреки че връзката между замърсеността на въздуха и депресиите е ясно изразена, причинно-следствената връзка е сложна за установяване. За да бъдат доказани резултатите от анализите на учените са необходими експерименти, които противоречат на съвременната медицинска етика.", "date": "2019.12.20", "title": "Мръсният въздух увеличава риска от депресии и самоубийства"}
{"url": "https://offnews.bg/sviat/moskva-e-zaliata-ot-falshivi-signali-za-bombi-za-mesetc-sa-evakuirani-718035.html", "text": "На 28 ноември из цяла Русия започна нова вълна от анонимни съобщения за заложени бомби в различни сгради, а в Москва заради подобни сигнали до момента бяха евакуирани над 700 000 души, предаде Интерфакс.Само вчера 170 000 московчани са били принудени да се изнесат от „минираните“ сгради, като 90% от проверките са извършени в училища и детски градини, а заплахи са постъпили в 20 медицински заведения, 12 съдилища, няколко летища и над 250 станции на метрото.Миналогодишният рекорд в Москва е от 10 декември – тогава са евакуирани 120 000 души. Анонимни позвънявания в спешни и аварийни служби и електронни писма от анонимни адреси са постъпвали в цялата страна.Евакуация – това е главната дума на месеца, пише „Новая газета“. „Минират“ някои училища по няколко пъти седмично, деца бягат към домовете си от часа по физкултура по гащета, а малките в детските градини спят следобед изцяло облечени.Вече цял месец страната е залята от безпрецедентна вълна на телефонен тероризъм. Всеки ден аварийните служби са принудени да евакуират десетки хиляди хора, парализира се работата на държавните учреждения, страдат ученици и съвсем малки деца.Така на 19 декември в Благовещенск подобно съобщение, получено в 16 училища и детски градини, предизвика извеждането на 3 300 деца. В Хабаровск 30 детски градини бяха опразнени, в Москва проверяваха над 10. Но ако в столицата температурата е плюс 8 градуса, то в Благовещенск и Хабаровск градусите са минус 20.В Москва от началото на седмицата са евакуирани над 600 обекта, в Далечния Изток особено много учебни заведения, 20 станции на метрото в Санкт Петербург. В руската столица са спешно опразвани големи търговски центрове, десетки районни съдилища, 3 летища и 4 жп гари.За малко над три седмици са евакуирани над 4 000 учреждения и над половин милион души. Т.е. става дума не за отделни случаи, а за заплаха от национален мащаб, обобщава изданието.Няма никаква официална информация за ставащото. Правителството, спецслужбите и Министерството на извънредните ситуации мълчат, в сайтовете на държавните и аварийните служби също няма никакви съобщения.", "date": "2019.12.20", "title": "Москва е залята от фалшиви сигнали за бомби, за месец са евакуирани 700 000 души"}
{"url": "https://offnews.bg/razsledvane/stomana-indastri-ne-sa-istina-vnusheniata-che-iztochvame-iazovir-s-718034.html", "text": "Опитите да се правят внушения в публичното пространство, че „Стомана Индъстри“ е причина за източването на язовир „Студена“ не отговарят на истината. Нещо повече – насочването на общественото мнение в тази посока, освен че е фалшива новина, само би забавило ефективното решаване на водната криза в Перник и областта. По повод разпространяваната невярна информация, ръководството на \"Стомана индъстри\" АД заявява следното:\"Стомана Индъстри\" АД работи изцяло в съответствие със законовите изисквания и разпоредбите на оторизираните институции. Наложената през ноември забрана да се спре захранването с промишлена вода от язовир „Студена“ към „Стомана индъстри“ се спазва стриктно.В момента предприятието се захранва само с питейна вода за работещите и то според разпореден режим, който се съблюдава изключително внимателно.Във връзка с изнесената в общественото пространство публична информация, че предприятието ползва вода, която не преминава през водоемите, отговорно заявяваме, че това е абсолютно невярно. Свидетелство е направената проверка от Басейнова дирекция \"Западнобеломорски район\". Категорично бе установено липса на нарушение. \"Стомана Индъстри\" АД е предала всички данни на Икономическа полиция при ОДМВР - Перник. През територията на индустриалната площадка на \"Стомана Индърстри\" преминава магистрален транзитен водопровод, захранващ град Перник с питейна вода.Водопроводът и прилежащата водопроводна арматура са собственост на ВиК Перник.Кран на този водопровод беше подменен на  18 декември 2019 година в присъствието на местната власт и на български медии.Кранът и водопроводът касаят захранването на източните квартали на град Перник с питейна вода и нямат никаква връзка със захранването на завода.Вместо коментар от редакциятаВместо коментар от редакцията, прилагаме скрийншот от доклада на \"Софийска вода\". Всеки може да си направи извод кой крив, кой прав.", "date": "2019.12.20", "title": "Стомана индъстри: Не са истина внушенията, че източваме язовир ''Студена''"}
{"url": "https://offnews.bg/obshtestvo/politciata-v-pernik-privikva-hora-za-da-gi-predupredi-da-ne-vdigat-bu-718037.html", "text": "Полицията в Перник привиква хора, за се опита да осуети бунтове срещу водния режим в града, който продължава вече месец. Това става с позвънявания по телефона и устни разпореждания да се явят в Райнното, където привиканите са инструктирани да не предизвикват безредици. Владислав Иванов разказа пред OFFNews, че са му звъняли по телефона полицаи, за да го притискат. Той знае за няколко такива случая. “Казаха ми - задължително днес се явете в полицията”, каза Иванов. Той смята, че не е длъжен да ходи в полицията, без да е редовно призован. Аз съм сам родител, днес детето ми завършва годината в училище и нямам време, разказа Иванов. Самият той е научил от полицията, че днес ще има протест и вече има намерение да отиде. Предполага, че е в някакъв списък със заподозрени, тъй като преди време е организирал протести за изграждането на велоалея в Перник. Притискат обикновенните хора, смята Иванов, но не вярва, че хората този път ще си траят, защото в Перник са отчаяни и семействата страдат от липсата на вода. Иванов смята, че полицейският натиск ще даде резултат при много хора.Говорителят на полицията в Перник Венцислав Алексов отрече да са писани протоколи. Просто са предупреждавани да не нарушават обществения ред и да не предизвикват безредици, каза Алексов. Полицаите са се обаждали на хора, които са имали прояви по предишни протести. Протестът е обявен пред магазин \"Кауфланд\" в квартал “Изток”. “Но те искат да блокират магистралата, за което няма разрешение”, каза Алексов.Подходът с привикването и предварителния натиск върху потенциалните протестиращи бе използван при протестите срещу правителството на Пламен Орешарски. При протестите миналата година в Перник и Самоков полицията караше участници да подписват \"предупредителни протоколи за подбудителство за нарушаване на обществения ред\". Очаква се в Перник да бъде обявено бедствено положение заради водната криза. \"Въпреки че въведохме воден режим – една закъсняла мярка, която можеше да бъде въведена много по-рано, разходът от яз. \"Студена\" остава 350 литра, докато притокът е 50 литра. Това е огромен дисбаланс\", каза вчера кметът на Перник Станислав Владимиров.Абсурдната ситуация с пресъхването на язовир \"Студена\" и бездействието на отговорните институции с месеци доведе до тежкото положение. Властта обеща да съдейства, но и до момента се търсят различни алтернативи, за да се докара вода в язовир \"Студена\". ", "date": "2019.12.20", "title": "Полицията в Перник привиква хора, за да ги предупреди да не вдигат бунт за водата"}
{"url": "https://offnews.bg/zimni/vinsent-krijhmajer-triumfira-v-super-g-vav-val-gardena-718043.html", "text": "Винсент Крийхмайер спечели супергигантския слалом от Световната купа по ски алпийски дисциплини в италианския зимен център Вал Гардена.Крийхмайер даде време 1:13.84 минута и бе само с 5 стотни от секундата по-бърз от норвежеца Шетил Янсруд. Трети остана Томас Дресен. Германецът финишира на 22 стотни зад Крийхмайер.Това е трета победа в Супер-Г за Крийхмайер и общо 5-а в кариерата му за Световната купа. Австриецът е сребърен медалист в тази дисциплина и бронзов в спускането от Световното първенство в Оре (Швеция) тази година.Австриецът е лидер в генералното класиране за Световната купа с 312 точки, следван от французина Алекси Пинтуро (264) и сънародника си Матиас Майер (257).В класирането за малката Световна купа в Супер-Г Крийхмайер отново е лидер (196 точки), пред Матиас Майер (184) и норвежеца Александър Аамод Килде (156).Утре е спускането във Вал Гардена.", "date": "2019.12.20", "title": "Винсент Крийхмайер триумфира в Супер-Г във Вал Гардена"}
{"url": "https://offnews.bg/sviat/turtcia-deportira-110-teroristi-ot-isliamska-darzhava-v-rodnite-im-str-718039.html", "text": "Броят на депортираните чуждестранни наемници от Ислямска държава, заловени и задържани в Турция и в Северна Сирия, достигна 110 души.Процесът на депортациите по линия на турското вътрешно министерство започна на 11 ноември, предаде Анадолската агенция.Оттогава до 19 декември от Турция обратно в родните им страни са върнати 21 граждани на Германия, 13 французи, 5 британци, по двама белгийци, холандци, мароканци и косовари, и по един гражданин на Дания, САЩ, Гърция, Ирландия и Австралия.В зоните за задържане остават 849 чуждестранни терористи, депортациите продължават. Водят се преговори с компетентните органи на съответните държави за предаването на наемниците.„Турция не е хотел за терористите от други страни. Всички заловени наемници от Ислямска държава ще бъдат върнати в родните им държави“, посочва турският вътрешен министър Сюлейман Сойлу.", "date": "2019.12.20", "title": "Турция депортира 110 терористи от Ислямска държава в родните им страни"}
{"url": "https://offnews.bg/evropa/britanskiat-parlament-podkrepi-zakonoproekta-na-dzhonsan-za-brekzit-718042.html", "text": "Камарата на общините на Обединеното кралство гласува на второ четене в подкрепа на законопроекта на премиера Борис Джонсън за Споразумението за оттегляне на Европейския съюз, като 358 депутати подкрепиха документа за Брекзит, а 234 се обявиха против, съобщи БНР.Според публикувания в четвъртък променен вариант на законопроекта за Брекзит, британският парламент няма да има право да поиска евентуалното удължаване на т.нар. \"преходен период\" за преговори с Европейския съюз след настоящата крайната дата на 31-ви декември 2020-а година.Сега Споразумението за оттегляне от ЕС ще премине към етап на обсъждане в комисиите, последван от така наречения етап на доклад и след това ще бъде изпратен обратно на Камарата на общините за трето четене и окончателно гласуване, преди да бъде предаден за гласуване от Камарата на лордовете. След това се предвижда Брекзит-споразумението да се превърне в закон чрез получаване на кралско съгласие от кралица Елизабет Втора.Законопроектът ще трябва да бъде приет от британските законодатели преди 29 януари догодина, за да може Европейският съюз да ратифицира това Брекзит-споразумение преди крайния срок за излизане на Великобритания от единния блок на 31 януари.От своя страна Европейската комисия заяви, че следи процеса на ратифициране в Обединеното кралство на законопроекта за Брекзит-споразумението и добави, че Европейският съюз е готов да предприеме \"официални стъпки\" за одобряване на сделката.\"Ние отчитаме гласуването в Камарата на общините. Ще следим внимателно процеса по ратифициране в Обединеното кралство. Готови сме да предприемем официалните стъпки за сключване на споразумението и от страна на ЕС\", отбеляза говорител на Комисията.", "date": "2019.12.20", "title": "Британският парламент подкрепи законопроекта на Джонсън за Брекзит"}
{"url": "https://offnews.bg/zdrave/patcientat-s-parvia-transplantiran-bial-drob-u-nas-mechtae-otnovo-da-m-718036.html", "text": "Мариян Горбан, пациентът на когото беше трансплантиран бял дроб, мечтае отново да започне да моржува, както е правел преди да се разболее. Лекарите обещават това скоро да бъде възможно. Мъжът сподели плановете си по време на срещата с министър Ананиев. По думите му следващата цел ще е да скочи с парашут, както и да посети много нови места.„При мен се случи чудо. В този етап от живота ми, в който търсех начин да се спася, получих шанса да съм първият българин с успешно трансплантиран бял дроб.\" Това посочи Мариян Горбан от Бургас, който преди близо два месеца претърпя белодробна трансплантация в УБ „Лозенец\".Днес, заедно със семейството си и проф. Любомир Спасов, той беше гост на здравния министър Кирил Ананиев. Мариян споделя, че всеки ден благодари на починалата жена и нейните близки – дали съгласие да дарят органите ѝ. От два месеца той вече диша с нейния бял дроб.„Всички трябва да се замислим колко е важно донорството, защото така можем да спасим друг човек и медицината дава тази възможност\", заяви 70-годишният инженер, роден в Украйна. Той поздрави здравния министър за проведената информационна кампания в подкрепа на донорството и трансплантацията „Да! За живот!\", защото това е пътят повече хора да разберат голямото значение на този изключително хуманен акт.Кирил Ананиев коментира, че в резултат от кампанията, темата е достигнала до стотици хиляди българи и вече е въпрос, който все по-често се обсъжда в семейството и в приятелския кръг.Усилията на здравното министерство ще продължат в тази посока не само чрез провеждането на информационни кампании, но и с изпълнението на много други дейности, залегнали в Националната програма за насърчаване на донорството и подпомагане на трансплантацията в Република България 2019 г. – 2023 г., която беше приета преди дни от Министерския съвет, допълни министърът.Нейната цел е да подобри организационният модел на донорството и трансплантацията на органи чрез ясни процедури, критерии, правила и обучения на медицинските специалисти.", "date": "2019.12.20", "title": "Пациентът с първия трансплантиран бял дроб у нас мечтае отново да моржува"}
{"url": "https://offnews.bg/obshtestvo/silna-buria-i-vetrove-do-120-km-v-chas-se-ochakvat-v-portugalia-718044.html", "text": "Метеорологичните служби в Португалия прогнозират значително влошаване на времето в страната поне до 23 декември 2019 г., предупреждават от българското Външно министерство.По информация на Португалския институт за морето и атмосферата на 21 декември се очаква през територията на страната да премине бурята Фабиен, съпътствана от силни валежи и ветрове. На места скоростта на ветровете може да достигне 120 км в час. Очаква се и силно вълнение по цялото протежение на атлантическото крайбрежие на страната.Португалската Национална служба за извънредни ситуации и гражданска защита препоръчва включително: да се шофират моторни превозни средства с повишено внимание и намалена скорост, да не се преминава през наводнени зони, поради опасност от пропадане в дупки на пътната настилка или открити отводнителни шахти; гражданите да проявяват повишено внимание при преминаване през пространства с дървета поради опасност от падане на клони и дървета; да се проявява повишено внимание при преминаване по крайбрежните речни и океански райони и по възможност да се избягва преминаването и престоя в тези зони поради опасност от заливането им; да не се практикува спортен риболов, водни спортове и разходки по крайбрежието, включително избягване паркирането на автомобили в близост до крайбрежието.Препоръчваме българските граждани в Португалия да спазват стриктно изброените предохранителни мерки и да бъдат особено внимателни към състоянието на метеорологичната обстановка, както и да спазват стриктно конкретните указания на португалските власти.Актуална информация за състоянието и прогнозите за развитието на метеорологичната обстановка може да бъде открита на интернет-страниците на:Португалския институт за морето и атмосферата https://www.ipma.pt/en/index.htmlи Национална служба за извънредни ситуации и гражданска защита http://www.prociv.pt/pt-pt/Paginas/default.aspxТелефонът за спешни случаи в Португалия е 112.Дежурният телефон за спешни случаи на българското посолство в Португалия е+351 933 611 337", "date": "2019.12.20", "title": "Силна буря и ветрове до 120 км в час се очакват в Португалия"}
{"url": "https://offnews.bg/futbol/levski-obiavi-razdiala-s-trima-treniori-718045.html", "text": "Промените в ДЮШ на Левски продължават с пълна сила преди празниците. Трима треньори се разделиха с работата си при \"сините\".Става дума за Мартин Любенов, Владко Шаламанов и Милетко Христов. Раздялата между двете страни беше съобщена чрез официалния сайт на \"сините\".Ето какво гласи съобщението:\"Мартин Любенов (треньор на набор 2011), Владко Шаламанов – пом.-треньор на U19/U18 и Милетко Христов – треньор на вратарите вече не са част от треньорския екип на Академията на ПФК Левски.Клубът им благодари за коректната и професионална работа и им пожелава спорна 2020 година и бъдещи професионални успехи\".", "date": "2019.12.20", "title": "Левски обяви раздяла с трима треньори"}
{"url": "https://offnews.bg/zdrave/nad-400-dushi-ot-speshnata-pomosht-preminaha-obuchenie-po-proekt-pulss-718028.html", "text": "442-ма души от всички центрове за спешна помощ в страната преминаха обучение по проект „Подобряване на условията за лечение на спешните състояния\" (ПУЛСС), отчитат от здравното министерство.Обучени са били 97 лекари, 110 медицински сестри и акушерки, 73 фелдшери и лекарски асистенти, 11 парамедици и 151 шофьори на линейки. Тази седмица, в рамките на петдневно обучение, нови теоретични и практически знания са усвоили екипи от центровете за спешна медицинска помощ в Благоевград, Видин, Велико Търново, Пазарджик, Пловдив, Габрово, Монтана, Плевен и София.Обученията по ПУЛСС се провеждат в Националния център за обучение и квалификация в системата за спешна медицинска помощ, а лектори са лекари с богат професионален опит. Изпълнител на обучението е Университетска болница „Пирогов\".Първото за 2020 г. обучение по проекта ще стартира на 6 януари и ще продължи до петък, 10 януари. В този период петдневни практически и теоретични курсове ще преминат общо 120 души - екипи от центровете за спешна помощ в Разград, Русе, Силистра, Шумен, Добрич, Търговище, Велико Търново, Монтана, Видин, Плевен, Варна и София.Министерството на здравеопазването изпълнява проекта в качеството си на конкретен бенефициент по Оперативна програма „Развитие на човешките ресурси\" 2014 – 2020. Основна цел на проекта е подобряване качеството на предоставяната спешна медицинска помощ чрез инвестиции в човешкия капитал. Общият бюджет на ПУЛСС възлиза на 7 млн. лв., които са 100 % безвъзмездна финансова помощ.", "date": "2019.12.20", "title": "Над 400 души от спешната помощ преминаха обучение по проект ПУЛСС"}
{"url": "https://offnews.bg/politika/otlozhiha-s-6-mesetca-zakona-za-sotcialnite-uslugi-pod-natiska-na-ulit-718008.html", "text": "Под натиска на улични протести парламентът отложи с 6 месеца Закона за социалните услуги, който трябваше да влезе в сила от 1 януари. Предложението беше на „Обединени патриоти“. “Воля” искаха отлагане с една година, а от “Атака” отмяната му.Според протестиращите, които са същите, които успяха да спрат Стратегията за детето, членове в закона позволяват безконтролно отнемане на деца.Депутатът от ВМРО Александър Сиди каза в пленарна зала, че този закон има смисъл и призова да се направи смислен дебат за да се изчистят спорните моменти в него, за да не се противопоставят хората. Законът за социалните услуги бе приет след протести на майки на деца с увреждания и цели по-голяма подкрепа за тях от държавата. Законът не е направен за отнемане на деца, но някои текстове може да бъдат тълкувани различно, коментира пред OFFnews Сиди. Като пример той даде пример, че в интердисциплинарните комисии, които вземат решения дали дете е в риск и могат да препоръчат временно отнемане в такъв случаи, има и представител на НПО. Ако същото НПО предлага социални услуги, това може да е конфликт на интереси и това трябва да бъде уточнено в закона, смята Сиди.Десислав Чуколов от “Атака” повтори опорните точки на протестиращите зад които социалният министър Деница Сачева заяви, че стоят външни интереси. Чуколов каза, че неправителствените организации предлагащи социални услуги са частни организации, които източват държавни пари. Хасан Адемов от ДСП заяви, че държавният бюджет не финансира неправителствени организации. “Техните социални услуги са за тяхна сметка” каза Адемов и добави, че НПО не могат да генерират печалба и могат да извършват социални услуги само ако общините нямат капацитет. Адемов заяви, че с отмененият закон за първи път се въвежда контрол на социалните услуги и единствената промяна в него е изграждане на мултидисциплинарни екипи. “Този закон по никакъв начин не променя семейните отношения, точно обратното подкрепата за семейството е заложена в първите текстове. Работата на социалните работници е да връщат децата в семействата им. Единствената възможност е за временно отнемане на дете в риск, когато е заплашено от просия и проституция”, заяви Адемов.Таско Ерменков от БСП заяви, че партията му ще пита за закона конституционния съд.Заместник-председателят на парламентарната социална комисия Светлана Ангелова (ГЕРБ) каза, че противниците на закона изваждат от контекста части от него. “Законът за социалните услуги не е закон за децата за родителите”, каза Ангелова. Тя уточни, че тези отношения се регулират от Семейния кодекс и законът за социалните услуги не противоречи на семейните ценности. “Извеждането на дете от семейството е в закона за детето, а не в закона за социалните услуги Извеждането е крайна мярка и се прилага само, когато е налице заплаха за живота. Това става само по съдебен ред”, заяви Ангелова.", "date": "2019.12.20", "title": "Oтложиха с 6 месеца закона за социалните услуги под натиска на улицата"}
{"url": "https://offnews.bg/obshtestvo/biudzhetat-na-sofia-za-dogodina-16-novi-detski-gradini-i-10-uchilisht-718009.html", "text": "Всички обещани приоритети в предизборната програма на кмета Йорданка Фандъкова имат точно предвидени суми във финансовата рамка на бюджета на столицата за следващата година - Млада София, Свързана София и т.н., заяви зам. -кметът Дончо Барбалов на семинар на СОС за представяне на проектобюджета на общината. За 2020 г. сумата е 1,703 млрд. лв., предвижда предложението на Фандъкова. Инвестициите в кварталите, развитието на метрото, градския транспорт, екологията, образованието, културата и опазване на културно-историческото наследство са топ приоритетите, с които да осигурим развитието на София, подчерта столичният кмет. По думите й към всеки лев данъци от софиянци общината добавя по още 1 лев средства от европрограми. Догодина трябва да стартира и ремонтът на трамвайната линия от Съдебната палата до Княжево с линеен парк по бул. \"Македония\". 15 млн. лв. се предвиждат за отчуждаване на земи за важни инфраструктурни проекти. 213 млн. лв. са предвидени за метрото, за 38 нови трамвая, 30 тролея и 82 електробуса. Предвижда се актуализация на разписанията на градския транспорт и пускане на довеждащ транспорт в кварталите. 37,6 млн. лв. се предвиждат за екология, ремонт на паркове и рекултивация на депа. Предвижда се довършване на ремонта на Западния парк, Северния парк, парк “Дружба” и “Заимов”. Планирана е и реконструкция на градинката \"Св. Георги\". СО ще кандадатства по програми и за възстановяването на още части от Борисовата градина, сред които и Езерото с лилиите. 61,4 млн. лв. ще се инвестират в ремонт и изграждане на нови детски градини и училища. Догодина ще се построят 9 нови детски градини, 6 училищни сгради и 2 ясли. Отделно общината е готова с проекти за 40 млн. лв. за още 7 нови детски градини и 4 училищни сгради и ще кандидатства за средства от държавата.Имаме огромен шанс догодина да изградим 16 нови детски градини и 10 училища, подчерта Фандъкова. Официално проектът за бюджет ще влезе в СОС до 23 януари, уточни председателят на Столичния общински съвет Елен Герджиков. ", "date": "2019.12.20", "title": "Бюджетът на София за догодина: 16 нови детски градини и 10 училища"}
{"url": "https://offnews.bg/zimni/tiril-ekhof-zapisa-vtora-poredna-pobeda-v-biatlona-718046.html", "text": "Тирил Екхоф спечели спринта на 7,5 километра от Световната купа по биатлон във френския зимен център Анеси. Норвежката успя да запише два последователни успеха за първи път в професионалната си кариера. Припомняме, че преди няколко дни в германския зимен курорт Хохфилцен отново беше най-бърза в преследването на 10 километра.Днес Екхоф допусна само една грешка в двете си стрелби, но с отлично ски бягане финишира първа за 20:27.0 минути и си осигури втора победа за сезона и общо осма в кариерата си.Жустин Бреза завърши на второ място. Французойката финишира с изоставане от 6.2 секунди, а трета, на 20.5 секунди, също без пропуск се нареди чехкинята Маркета Давидова.При българските представителки най-добро състезание направи Милена Тодорова, която завърши 51-а, на 2:04.0 минути, след две грешки при стрелбата. Така тя ще стартира в утрешното преследване на 10 километра, за което се класират първите 60.Мария Здравкова остана 88-а на 3:50.0 минути с две грешки, а Даниела Кадева се класира на предпоследното 95-о място, на 4:49.3 минути, с четири пропуска.В генералното класиране след 5 от 24 състезания Вирер продължава да води с 207 точки, следвана от Тандреволд със 199 и Хана Йоберг (Швеция) със 182.", "date": "2019.12.20", "title": "Тирил Екхоф записа втора поредна победа в биатлона"}
{"url": "https://offnews.bg/obshtestvo/1-1-ot-balgarite-sa-bili-na-voden-rezhim-prez-2018-g-718005.html", "text": "На воден режим за миналата година е бил 1.1% от населението в страната. Най-засегнати от режим са били областите Габрово (28.2%), Търговище (13.1%) и Сливен (7.8%), сочат данни на Националния статистически институт.  Според годишните данни за 2018 г. на НСИ водовземането на водите в страната е с 4.1% по-малко спрямо 2017 г.Най-значимо е намалението на иззетите повърхностни води, като езеро, язовир, поток, река или канал, част от поток, река или канал са 4.3%, които съставляват около 90% от иззетите пресни води. Причината за този спад е от намаляващото черпене на вода за охлаждащи процеси в енергетиката и за сектор „Селско, горско и рибно стопанство“. Отчита се спад и при добитата вода от подземни източници с 2.6% спрямо 2017 г., основно за целите на ВиК. Въпреки намалението на абсолютния обем, водовземането в страната е относително устойчиво. През 2018 г. най-значим е делът на водите за индустрията - 70.7%, след него са секторите ВиК (15.5%) и сектор „Селско, горско и рибно стопанство“ (13.3%).През 2018 г. за производството на хидроенергия допълнително са преработени общо 26 млрд. куб. м сурови води (непреработени), което е с 45.2% повече спрямо 2017 година. Една част от иззетите води са за крайно потребление, а останалата част са загуби на вода (течове, изпарения, неточности при измерването и други). Според НСИ използваната вода в страната през 2018 г. е с 1.8% по-малко от предходната година. С най-голям дял във водоползването са водите за охлаждащи процеси в енергетиката (78.0% от използваната вода), спрямо 2017 г. намаляват с 2.1%. Тези води се осигуряват предимно от собствено снабдяване и след употреба обикновено се връщат обратно във водоизточника.Използваната вода за напояване на земеделски култури през 2018 г. е почти непроменена с отчетената през предходната година.  Спрямо 2017 г. се отчита нарастване на водата, използвана в сектора на услугите, докато потреблението на питейна вода от домакинствата през 2018 г. остава близо до отчетената за 2017 г. С обществено водоснабдяване е свързано 99.5% от населението в страната. Среднодневното потребление на питейна вода от домакинствата през 2018 г. се оценява на 99 л на човек, което е на равнището на 2017 година. Над средното за страната е потреблението на вода от домакинствата в Югозападния район (118 л/чов./ден.), а най-ниско - в Североизточния район (85 л/чов./ден.).Разпределението по области показва, че през 2018 г. водещо място по потребление заемат София (столица) (126 л/чов./ден.) и Благоевград (117 л/чов./ден.), а на последно място са Търговище (69 л/чов./ден.) и Сливен (70 л/чов./ден.).Статистиката на НСИ показва, че през 2018 г. от икономиката и домакинствата са образувани около 427 млн. м3 отпадъчни води и 3 618 млн. м3 отработени води от охлаждащи процеси - общо те съставляват 87.1% от използваните води. Общият обем на отведените през 2018 г. отпадъчни води във водни обекти от икономическите дейности, домакинствата и обществената канализация (вкл. дъждовни и др.) се оценява на 767 млн. м3.", "date": "2019.12.20", "title": "1.1% от българите са били на воден режим през 2018 г."}
{"url": "https://offnews.bg/futbol/arsenal-obiavi-naznachenieto-na-mikel-arteta-718047.html", "text": "Микел Артета е новият мениджър на Арсенал, съобщиха от пресслужбата на клуба. Бившият играч на “артилеристите” заменя на поста Фреди Люнгберг, който изпълняваше временно длъжността на “Емирейтс”, след като Унай Емери бе освободен от позицията заради незадоволителни резултати.Артета, който изигра 149 мача за \"топчиите\" между 2011 и 2016 и спечели по два пъти ФА Къп и Къмюнити Шийлд, преди да се присъедини към треньорския щаб на Манчестър Сити, където бе асистент на мениджъра Пеп Гуардиола след пристигането му на \"Етихад\" през 2016.37-годушният испанец подписа договор за три години и половина.\"Щастливи сме да обявим официално присъединяването на Микел Артета като наш мениджър в неделя. Микел, бивш капитан на клуба, игра за нас в рамките на пет сезона от 2011 до 2016 и подписа контракт за три години и половина\", се казва в клубно изявление на Арсенал.Фреди Люнгберг ще изведе тима за последно като временен мениджър в утрешната визита на Евертън, докато първият официален мач за Артета ще бъде гостуването на Борнемут на 26 декември.", "date": "2019.12.20", "title": "Арсенал обяви назначението на Микел Артета"}
{"url": "https://offnews.bg/politika/patriotite-iskat-staria-rezhim-za-partijni-subsidii-i-tavan-ot-6-mln-718014.html", "text": "“Обединени патриоти” внесоха проект за промени в Закона за политическите партии, с които на практика се връщат старите правила за субсидиите, включително възстановяване на забраната за финансиране от фирми. Те искат да остане възможността за дарения само от физически лица.Новото в предложението им е въвеждане на таван от 6 млн. лв. за субсидията от държавата. Валери Симеонов заяви, че не е нормално партиите да получават свръхфинансиране от държавата и да държат парите на депозит, да строят джамии или да издържат телевизии, вместо да ги използват по предназначение. Той не уточни кои партии има предвид, но единствената партия с влог е ГЕРБ, а БСП дава пари от субсидията си за телевизията си БСТВ.В предложението за промени е предвидена възможност и за партиите, които не искат субсидия да могат да се откажат. Такива заявления имаше от конкурентните на националистическия терен партии “Възраждане” и “Воля”.Предложението на патриотите за таван на субсидиите би ощетило ГЕРБ и БСП, които при сегашната субсидия от 8 лв. на глас, са единствените, които биха взели над 6 млн. лв. годишно.По искане на ДПС през лятото бе отменена забраната партиите да получават дарения от юридически лица, за да се компенсира намаляването на субсидията от 11 на 1 лев на глас, което бе инициирано от премиера Бойко Борисов. Премиерът се позова на референдума през 2016, който не събра достатъчно гласуващи, за да станат решеният му закон. Това беше предшествано от разкрития от “Шоуто на Слави”, че Министерството на финансите е превеждало по-голяма субсидия от определените 11 лв. на глас, заради “несъвършенство” на закона.преди две седмици субсидията бе увеличена на 8 лева на глас, но възможността за финансиране от бизнеса остана.Искрен Веселинов (ВМРО) изрази надежда, че партията на Бойко Борисов ще изпълни обещанието си да поведе дебат по темата с партийните субсидии, за да се адресира темата адекватно.", "date": "2019.12.20", "title": "Патриотите искат стария режим за партийни субсидии и таван от 6 млн. лв."}
{"url": "https://offnews.bg/futbol/levski-pusna-abonamentnite-karti-za-proletnia-polusezon-718011.html", "text": "От Левски пуснаха в продажба абонаментни карти за пролетния дял от вътрешното първенство и турнира за купата на България.\"\".", "date": "2019.12.20", "title": "Левски пусна абонаментните карти за пролетния полусезон"}
{"url": "https://offnews.bg/politika/bsp-za-lihvotochkite-darzhavata-otkradna-100-mln-leva-ot-sobstvenite-718016.html", "text": "Въпросът за жилищно-спестовните влогове на гражданите - или така наречените лихвоточки, е една обществена драма, която продължава вече 30 години и днес тя приключва. Според действащия закон, изплащането на дългогодишните жилищно-спестовни влогове на гражданите приключва с изтичането на 2019 г., а в бюджета за 2020 г. са предвидени 300 000 лева, с които фондът, който изплащаше задълженията, да бъде закрит и архивиран. Иначе казано, който е успял да получи парите си до този момент, е успял, се казва в декларация на БСП, прочетена от Антон Кутев в пленарна зала.Социалистите заявяват още:Всички, на които държавата все още дължи пари, и които са си чакали тези пари повече от 30 години, всички тези хора вече нямат шанс да си получат парите. Става дума, по оценки на самия фонд, за около 100 милиона лева. Това са 100 милиона лева, които хиляди български граждани са внасяли преди десетки години за закупуване на жилище, но не са предвидили промените в държавата от 10.11.1989 г. и са се оказали кредитори на българската държава. По принцип погледнато, те стават кредитори на собствената си държава, която е създадена за да защитава техните интереси. И с променлив успех, през всичките тези години, държавата намираше сили и финанси постепенно да изплаща задълженията си към своите граждани.Тридесет години до днес, голямата част от гражданите успяха по един или друг начин да получат вложените преди десетилетия средства, често пъти внасяни от самите тях, но и от техните родители. Въпреки това остават още няколко хиляди правоимащи, които оттук нататък нямат никакъв шанс. За тези хора, лихвоточките са единственият начин за закупуване на жилище, въпреки че средствата, които държавата им дължи са недостатъчно, но са безценна добавка, която им даваше надежда. Днес вече е ясно. Надежда за хората, които още не са си получили парите, няма. Тази сага приключи с познатия край. Държавата на практика открадна 100 млн. лева от собствените си граждани.През последните седмици говорих с десетки граждани, които са засегнати и единственото което можех да им кажа е, че всичко вече приключи и те нищо повече не могат да направят. Държавата най-безскрупулно открадна 100 милиона от гражданите си. Неизбежно ли беше това развитие? Можеше ли държавата да не бъде за тези хора мащеха? Разбира се, че можеше! И това зависеше през последните години от нас, депутатите. От депутатите в тази зала. И по-скоро от мнозинството от ГЕРБ и патриотите, което този път наистина надмина себе си. Скъпи български граждани, хладнокръвно, последователно и напълно безскрупулно ГЕРБ и патриотите просто ви взеха паричките. Ето така, в напълно осветената зала на парламента. На светло и топло. Точно под носа ви! Нека ви напомня как стана това. Проект за промяна на този закон беше внесена още в рамките на миналия парламент от тогавашния депутат от десницата Вили Лилков. Той предлагаше няколко прости неща, които щяха да избегнат сегашната ситуация, но мнозинството от ГЕРБ тогава очевидно се е държало точно така, както го направи и сега. Просто не допуснаха закона да се гледа в зала докато не изтече действието на предишния парламент и съответно законът отпадна докато някой не го внесе отново в новия парламент. Това направихме няколко депутата от БСП и от Воля, които пренаписахме този закон и го осъвременихме спрямо новите изисквания и го внесохме. Преди вече две години. Законопроектът предвиждаше удължаване на сроковете както и за записване на правоимащите, така и за изплащане на сумите, но така също и задължаваше държавата да изплаща минимум по 30 милиона лева годишно, така че до няколко години да бъдат изплатени парите на всички. И тук започва последната сага на този закон.С няколко ювелирни процедурни стъпки депутатите от ОП успяха напълно да блокират законопроекта, като заедно с депутатите от ГЕРБ го оглавиха с единствената идея той да не мине. И колеги, аз за тези години не успях да ви видя да сте толкова прецизни в парламентарните си действия колкото бяхте с този закон. Просто излъгахте няколко хиляди наистина бедни граждани и им задигнахте 100 милиона лева. Организирано и неумолимо. Напълно според закона! И напълно не в интерес на гражданите. Т.е. точно обратното на това, за което сте се клели в тази зала, а именно: „с всичките си действия да служа на интересите на народа“. Заклехте се, ама направихте друго! И тук искам да подчертая личното участие на някои колеги. На тези патриоти, които внесоха законопроекта напълно преписан и недодялан, само и само да отнемат на БСП възможността за контрол и впоследствие да доведат до умишленото му неприемане. Колеги, които се наричате патриоти, вие можехте да бъдете полезни за гражданите, но избрахте друго. Излъгахте ги. Даже без угризения. Гражданите могат специално да се обърнат към комисията по финанси, начело с нейния председател. Две години, последователно и неумолимо председателката на Комисията по финанси не вкара в дневния ред на комисията този законопроект, поради което той не стигна в зала и респективно сроковете му изтекоха.Скъпи граждани, Патриотите и ГЕРБ действаха организирано и себеотрицателно, за да ви вземат парите. И успяха! Ние, от БСП, междувременно направихме всичко възможно, за да се приеме законопроектът. Написахме и заедно с колегите от Воля внесохме законопроекта. Събрахме над 5000 подписа по цялата територия на страната в подкрепа на законопроекта. Десетки пъти в рамките на парламентарния контрол и на председателски съвети в парламента поставяхме въпроса за законопроекта и защо не се разглежда. Опитахме се безуспешно да убедим другите колеги от комисията по финанси да ни добавят един подпис, за да внесем законопроекта принудително в комисията… И нищо! Уважаеми колеги, фактът че на първо четене този законопроект мина преди две години с пълно мнозинство, означава, че в него има смисъл. А фактът че после така и не беше приет - означава, че някъде в тази зала има хора с гузна съвест. Или поне би трябвало да има, защото гражданите са ощетени от депутатите, които са се клели да ги защитават, а не да ги ощетяват.Днес е последният ден на парламента за тази година. Тоест, скъпи български граждани, този въпрос е закрит и по него нищо не може да се направи. В края на краищата вие гласувате. Вие, гражданите, определяте докога ще продължи това.", "date": "2019.12.20", "title": "БСП за лихвоточките: Държавата открадна 100 млн. лева от собствените си граждани"}
{"url": "https://offnews.bg/ikonomika/visokoskorosten-vlak-barselona-madrid-shte-vozi-za-10-evro-718013.html", "text": "Испанската държавна жп компания Ренфе предлага нова нискотарифна, но за сметка на това високоскоростна услуга, пише Ел Паис.Тя ще се нарича AVLO и ще стартира от 6 април 2020 г. между Барселона и Мадрид. Цената на билетите ще е между €10 и €60 на пътуване.В момента стойността на високоскоростните AVE влакове между испанската и каталунската столица в икономична класа и без промоции е между 40.95 евро и 152 евро.В началото нискотарифната алтернатива ще пътува два пъти дневно в двете посоки, но до края на годината влаковете по дестинацията ще са 5 чифта. AVLO ще тръгва от гара Сантс в Барселона и ще стига до станция Аточа в Мадрид.От жп компанията признават, че AVLO е експеримент, от който искат да натрупат опит, тъй като до момента нямат опит в лоу кост услугите. Реално Ренфе ще има няколко месеца, за да се наложи в сектора на евтините превози. Пазарът на жп услуги в Испания ще бъде либерализиран напълно от декември 2020 година.Испанските железници се надяват да привлекат през 2020 и 2021 г. 1 милион допълнителни пътници чрез новата нискотарифна услуга - хора, които в момента не ползват влаковете AVE, тъй като стандартните тарифи са им твърде високи. Очаква се това да са млади хора, семейства и самоорганизирани туристи, ползващи автобус или споделени пътувания.Билетите за AVLO ще се продават предимно онлайн и чрез апликация за смартфони. Нискотарифните скоростни влакове ще имат само икономична класа, но със абсолютно същите размери като в по-скъпата AVE услуга. На борда няма да се предлагат храна и напитки, а безжичният интернет ще бъде платен.След либерализацията на жп пазара през декември се очаква да се появят конкуренти на Ренфе в Испания, но самата компания също има планове да се разширява в чужбина. Държавното испанско дружество се е насочило към френския пазар и има намерения да пусне свои влакове по маршрути като Лион-Париж и Марсилия-Париж.", "date": "2019.12.20", "title": "Високоскоростен влак Барселона - Мадрид ще вози за 10 евро"}
{"url": "https://offnews.bg/obshtestvo/ekspert-vodata-na-sofia-niama-da-spasi-pernik-ot-rezhima-717985.html", "text": "Свързването на водоснабдителната система на Перник с тази на Столична община е възможно, но трудно изпълнимо и скъпо. Това обаче няма да избави перничани от безводието в краткосрочен аспект. Това заяви председателят на Българска асоциация по водите Иван Иванов по повод думите на регионалния министър Петя Аврамова, че се обмисля питейна вода от София да бъде пренасочена към Перник по Нова тв. По думите му, ако водите у нас се управляват добре, софиянци няма да изпаднат във водна криза, дори да снабдяват Перник с вода.Трябва да си дадем сметка дали свързването на двете системи е рационално решение. По-важно е да намалим загубите по водоснабдителните системи с подмяна на водопроводите в тях. Трябва да се търсят алтернативните източници за водоснабдяване на промишлените нужди, каза още Иван Иванов.Той коментира и предвиденото увеличение на цената на водата в Перник. Министърът на регионалното развитие обясни, че такова увеличение няма да бъде допуснато поради настъпилите обстоятелства. Цената на ВиК услугите в страната следващите години обаче ще се увеличава. Неизбежно е. Няма как да се подобри услугата без финансови средства, обясни Иванов. Очаква се днес в Перник да бъде обявено бедствено положение заради водната криза.Довечера перничани излизат на протест, а режимът на водата се затяга. ", "date": "2019.12.20", "title": "Експерт: Водата на София няма да спаси Перник от режима"}
{"url": "https://offnews.bg/sviat/tramp-poiska-nezabaven-protces-v-senata-717983.html", "text": "Президентът на САЩ Доналд Тръмп поиска незабавен процес в Сената. Той направи изявление в \"Туитър\", след като председателят на Камарата на представителите Нанси Пелоси заяви, че няма да предаде процедурата по импийчмънт на Сената, докато не научи как смятат да процедират в горната камара републиканците. След като демократите не ми предоставиха справедлив процес в Камарата на представителите - без адвокати, без свидетели, без нищо, сега се опитват да кажат на Сената как да организира своя процес\", написа президентът, цитиран от БТА. \"Искам незабавен процес!\", добави той. Камарата на представителите в САЩ, в която демократите имат мнозинство, взе решение за импийчмънт на президента републиканец Доналд Тръмп след остри дебати. След празниците предстои държавният глава на САЩ да бъде съден от Сената, в който пък мнозинство иматрепубликанците. Те вече предупредиха, че ще оправдаят президента.", "date": "2019.12.20", "title": "Тръмп поиска незабавен процес в Сената"}
{"url": "https://offnews.bg/obshtestvo/angel-kunchev-gripat-zakasniava-niama-da-ima-valna-i-po-praznitcite-717986.html", "text": "Грипът закъснява, няма да дойде и по празниците. На какво се дължи закъснението на грипната вълна тази година обаче експертите не могат да обяснят. Това каза държавният здравен инспектор Ангел Кунчев по бТВ. Били сме свидетели на много късни грипни епидемии, включително през март и април. Този сезон обаче най-вероятна няма да е така”, обясни Кунчев.Мъглите, резките промени в температурата и мръсният въздух благоприятстват честите заболявания. Лигавицата става по-чувствителна на различни вируси, но между тях засега не е грипният.Грипната епидемия се развива много интензивно и тогава, каквито и да са условията, веднъж дошла, тя нараства. През последните няколко месеца минахме през няколко вълни от респираторни вируси. Някои от тях дават усложнения, но много по-рядко от грипа, каза още експертът. Той препоръча, когато дойде грипната вълна, хората, които са най-уязвими, да останат вкъщи за около 10 дни, за да избегнат най-острата фаза на епидемията.Малко по-късно тази сутрин БНТ1 съобщи, че първи лабораторно доказан случай на грип е бил регистриран у нас. Щамът е H1N1, по-известен като свински грип. ", "date": "2019.12.20", "title": "Ангел Кунчев: Грипът закъснява, няма да има вълна и по празниците"}
{"url": "https://offnews.bg/sviat/britanskoto-pravitelstvo-planira-da-prokara-sdelkata-za-brekzit-do-9-i-717987.html", "text": "Британското правителство планира да прокара в долната камара сделката за Брекзит до 9 януари, съобщи лидерът на Камарата на общините Джейкъб Рийс-Мог, цитиран от Ройтерс.Депутатите ще започнат дебати по темата още днес, като след коледната ваканция ще се отделят още три дни на споразумението за Брекзит на 7, 8 и 9 януари.Заради голямото мнозинство на консерваторите не се очакват трудности в ратифицирането на документа.Така ще има около три седмици за ратифициране на сделката от Камарата на лордовете, където правителството няма контрол, но пък има установена практика да не се блокират политики, залегнали в предизборната програма на правителството.", "date": "2019.12.20", "title": "Британското правителство планира да прокара сделката за Брекзит до 9 януари"}
{"url": "https://offnews.bg/futbol/v-levski-obmisliat-razdiala-s-trio-legioneri-717981.html", "text": "В Левски обмислят раздяла с трима футболисти през зимата, но не на всяка цена, а само ако получат добри оферти, информира \"Тема Спорт\". Става въпрос за Филипе Нашименто, Насиру Мохамес и Франко Мазурек.Целта на треньорския щаб и ръководството е да подсилят състава за евробитките през лятото, като за целта не трябва да допускат отслабване с раздяла с основни футболисти. Нашименто беше отписан още през лятото. Той не започна подготовка, но беше привикан отново след раздялата с Давиде Мариани. Другите двама пристигнаха преди началото на кампанията.За Насиру Мохамед Левски плати 300 000 евро на шведския Хакен. Той обаче така и не започна като титуляр през есента. Фланговият нападателе бил на терена в осем срещи, като в тях не успя да се разпише. Единственото му попадение за Купата на България при успеха с 5:1 над Спартак Варна. От Левски едва ли ще успеят да получат печалба при продажбата му.Мазурек пък пристигна като свободен агент. Аржентинецът първо имаше проблеми с килограмите. След това не успя бързо да се приспособи към стила на Левски. Той все пак записа 17 мача и се отчете с едно попадение, но не беше убедителен като заместник на Мариан. Към него има интерес от гръцки тимове и при оферта от южната ни съседка няма да е изненадващо, ако се завърне там, откъдето дойде на “Герена”.", "date": "2019.12.20", "title": "В Левски обмислят раздяла с трио легионери"}
{"url": "https://offnews.bg/medii/shefkata-na-kanal-3-stava-direktor-na-novinite-na-nova-718010.html", "text": "Ключова кадрова смяна обяви Нова телевизия в края на годината. Новините на медията ще имат нов директор - шефката на Канал 3 Ива Стоянова.Журналистката ще е на позиция генерален директор \"Информация\" и ще ръководи отдел \"Новини и актуални предавания\".\"Като генерален директор „Информация“ Ива Стоянова ще работи за увеличаване на аудиторния дял на информационните и публицистични формати и ще отговаря за всички проекти на новинарския екип\", съобщават от пиар отдела на телевизията.„За мен NOVA е поредно предизвикателство в професията. Благодаря на братя Домусчиеви за поканата да съм част от най-гледаната българска телевизия. Това доверие ме задължава и ангажира да вложа в работата си не само опит и усилия, но и емоция и сърце за запазване на лидерската позиция на NOVA и все по-успешното развитие на медията занапред”, казва на свой Стоянова.Ива Стоянова има почти 25-годишен опит в медиите. Кариерата й започва във вестниците „Народен спорт\" и \"Седем дни спорт“. Следват длъжности на различни нива в телевизиите София Кабел, Би Би Ти и ТВ7. През последните 5 години тя e управител и програмен директор на Канал 3. Като телевизионен журналист има специализация в CNN. Завършила е „Журналистика“, „Спортен мениджмънт“ и „Публичен мениджмънт“.„В професионалния си път, винаги съм създавала и разчитала на сплотен и ефективен екип. Знам, че в NOVA ще срещна точно такъв всеотдаен и качествен екип, с който заедно ще задаваме и следваме високите стандарти на телевизионната журналистика у нас”, добавя Ива Стоянова.Това е пореден \"трансфер\" на журналист от Канал 3 и закритата ТВ7 към Нова телевизия след промяната на собствеността ѝ. По-рано към екипа се присъединиха криминалният репортер и водещ Мая Костадинова и журналистът Васил Иванов, който също работеше в Канал 3 доскоро. Шеф на дирекция \"Новини и актуални предавания\" пък през април стана Миляна Велева, чийто професионален път също мина през ТВ7 и Канал 3. В същото време хора на топ позиции в нюзрума се разделиха с Нова телевизия в последните месеци. От медията си тръгнаха Миролюба Бенатова, Генка Шикерова, Даниел Чипев, Милена Цветанска и др.", "date": "2019.12.20", "title": "Шефката на Канал 3 става директор на новините на Нова"}
{"url": "https://offnews.bg/obshtestvo/po-strog-voden-rezhim-v-pernik-ot-dnes-obiaviavat-bedstveno-polozheni-717991.html", "text": "Новият, по-строг режим на водата в Перник влиза в сила от днес.До вчера жителите на Перник и околните села имаха вода по 10 часа дневно. От днес часовете се намаляват, като ще са в различно време за отделните райони и селата.Досега жителите на общината имаха достъп до течаща вода по 10 часа на ден, от днес той ще бъде ограничен.В централната градска част, кварталите „Изток\", „Мошино\" и „Тева\", както и в селата, черпещи вода от язовир \"Студена\", вода ще има само от 14 до 22 часа.В с. Кладница, Делта хил, Долни и Горно Драгичево и Рударци вода ще има от 6 до 21:00 ч.В кв. \"Църква\" (ниската част) вода ще има само вечер и през нощта - от 18 ч до 8 сутринта.Високата част на кв. \"Църква\" ще има вода от 9 до 19 ч.В Профилакториума, в кварталите \"Ралица\", \"Моголиче\", \"Калкас\" и в махала \"Шевърляк\" водата ще тече от 15 до 23 ч.В кв. \"Кало\" - с. Рударци - вода ще има от 8 до 20 ч.Град Батановци, кв. \"Бела вода\" (блоковете), с. Богданов дол, с. Черна гора, с. Ярджиловци и с. Лесковец ще имат вода от 14 до 22 ч всеки ден.Междувременно кметът на града Станислав Владимиров съобщи, че утре в града да бъде обявено бедствено положение. Това ще стане на свиканото от него заседание на кризисния щаб в събота, от 9:30 ч.Граждани обявиха, че тази вечер излизат на протест.От утре започват дейности и за увеличаване на притока към яз. „Студена“, допълни Станислав Владимиров пред агенция \"Фокус\".„Министерският съвет отпусна средства за ремонт на пречиствателната станция, за да избегнем влошаване на качеството на водата, ако се наложи да влезем в мъртвия обем. Най-големият проблем към момента е липсата на приток към яз. „Студена“. По данни от тази сутрин в язовира са влезли само 26 литра, а оттокът е 274 литра. Огромна е разликата между приток и разход, затова волята на държавата, волята на премиера е с всички средства и възможности, с които в момента разполага държавата, още от утре да започнат строително-монтажни работи, с които да увеличим притока към яз. „Студена“, обясни кметът.Общината оказва съдействие на училищата и детските градини за изграждане на допълнителни хидрофорни съоръжения. Ремонтиран е и резервоарът на областната болница, за да не се налага прекъсване на водоподаването, отбеляза Станислав Владимиров. Ще се търси възможност за по-облекчен режим за празничните дни, добави Владимиров.", "date": "2019.12.20", "title": "По-строг воден режим в Перник от днес, обявяват бедствено положение утре"}
{"url": "https://offnews.bg/obshtestvo/hasan-ademov-nastroeniata-sreshtu-zakona-za-sotcialnite-uslugi-shte-s-717988.html", "text": "Въпреки че Законът за социалните услуги бе приет на първо четене с аплодисменти, в последния ден преди коледната си ваканция депутатите ще обсъдят на първо четене четири различни законопроекта, в които е заложено отлагане или отмяна на ЗСУ. Предварителната нагласа е да бъде подкрепен проектът на \"Обединени патриоти\", в който се предлага отлагане на действието на закона с половин година, коментира председателят на парламентарната социална комисия Хасан Адемов пред БНР.Адемов заяви, че вносителите на предложението за отлагане на закона смятат, че това ще подпомогне за по-сериозен и задълбочен диалог с тези, които са против него. \"Практиката обаче показва, че всеки един опит за диалог е посрещан с радикализирани и остри реакции, което е притеснителен момент\", смята той.Адемов посочи, че дискусията около ЗСУ е рестартирана и това е един от малкото закони, които се атакуват преди да са влезли в сила.Във връзка с най-коментираната тема, сочена като спорна и проблемна в ЗСУ - дейността на НПО, предоставящи социални услуги, той обясни, че НПО-та участват в предоставянето на тези услуги още от 2002 година и нищо в новия закон не е променено, дори обратно.\"Засилени са контролните мерки - регистрационният режим на НПО, които предоставят социални услуги, се заменя с лицензионен режим\", обясни Адемов.\"Законът за социалните услуги беше приет през тази година в пакет от социални закони, подготвени от Министерството на труда и социалната политика. 163-ма народни представители го подкрепиха на първо четене - без гласове \"против\" и \"въздържал се\", допълни шефът на социалната комисия в НС. ", "date": "2019.12.20", "title": "Хасан Адемов: Настроенията срещу Закона за социалните услуги ще се радикализират"}
{"url": "https://offnews.bg/futbol/tcska-vzima-trima-chuzhdentci-prez-zimata-717980.html", "text": "Отборът на ЦСКА планира да привлече поне трима чужденци през зимата, като с тях се надява да вдигне класата на отбора. Клубът вече преговаря с тях, като се е насочил изцяло към състезатели с офандивни функции. “Червените” искат да вземат плеймейкър, крило и централен нападател.За вратарския пост и защитата тимът от Борисовата градина е достатъмно добре обезпечен и е малко вероятно в тези три зони да се ангажират нови играчи.В състава има дефицит на позициите зад нападателя и по двата фланга на атаката. Затова и в последните мачове левият бек Жеферсон беше използван като крило. Конкуренцията в тези зони ще бъде засилена за втория дял от шампионата. Напролет в редиците ще се завърне след контузия крилото Енрике.За върха на атаката беше привлечен Ахмед Ахмедов от Дунав (Русе), който ще даде допълнителни опции за тази позиция. На “Българска армия” са получили запитвания за Али Соу.Интересът към него е от клубове от Китай и Саудитска Арабия и е много вероятно да се стигне до трансфер. Другите опции за нападението са Тони Уот и Юрич, но няма да е изненада, ако клубът се раздели с някой от тях през паузата.“Червените” все още не успяват да намерят голмайстор с ефективността на продадения през лятото на 2018 година Фернандо Каранга.ЦСКА има поглед и върху български играчи подобно на Ахмедов, които да осигурят широчина в състава. Клубът обмисля да си върне Румен Руменов от Етър, който може да действа и по фланговете, а и вече натрупа достатъчно опит в елита с екипа на “виолетовите”. Стартът на подготовка е на 6 януари, понеделник.", "date": "2019.12.20", "title": "ЦСКА взима трима чужденци през зимата"}
{"url": "https://offnews.bg/dw/zashto-tolkova-mnogo-balgarski-detca-se-razboliavat-ot-paranoidna-shiz-717994.html", "text": "Той е на 15, притежава чудесен талант, учи в Художествено училище, до 8 клас е отличник, с родителите си няма особени проблеми. В един момент обаче спира да ходи на училище, вкъщи става агресивен, забърква се в кражби, залавят го, попада в Детската педагогическа стая. Промяната се случва за малко повече от година.Той е на 16, употребява метамфетамини, агресивен е. За да го спаси, семейството мобилизира всичките си роднини и в продължение на два месеца устройват домашен затвор, където едновременно го пазят поне трима души. Цялата разширена фамилия зарязва всичко друго, за да участва в акцията.Тя е на 16 и вече има зад гърба си житейски опит, какъвто притежават малцина: оцеляла е след левкемия. Ремисията е в ход, когато посяга към наркотиците. Бяга от къщи, забърква се с по-големи момчета, влюбва се в дилър, спира да ходи на училище, отвръща с агресия на всеки опит на родителите да се намесят.Той е на 18, пратили са го при леля му в друг град, за да го откъснат от средата. Там обаче лесно си намира същите лоши другари и проблемите ескалират. Иначе е силен млад мъж, пие анаболи и тренира. При последния конфликт с лекота чупи носа на леля си.Тя е на 17, рисува, пише стихове, иска да следва архитектура. След епизодична употреба на синтетични наркотици остава три месеца в кома, получава инсулт, но оживява. Придвижват я с инвалидна количка, трудно говори, самосъзнанието ѝ е като на петгодишно дете.Коварните синтетични наркотициИсториите са стотици - и звучат еднакво страшно. Статистиката на Националния център по обществено здраве показва, че устойчиво се увеличават случаите с деца и младежи до 18 години. Само за деветте месеца на 2019 година след остра интоксикация поради употреба на наркотични вещества в болница са попаднали общо 8125 души, от тях 586 са на възраст до 15 години, а 556 - между 16 и 18 години. Проблемът с тези 1142 жертви на наркотиците до 18 годишна възраст е, че... никой не знае какво да ги прави. Преди месеци зам.-министърката на здравеопазването Светлана Йорданова каза, че се увеличава щатът на Превантивно-информационните центрове в страната \"с армия от експерти\". Но този \"преден пост във войната срещу наркотиците сред децата и младежите\" за цялата страна разполага с щат от ...120 експерти. Засега резултатът е: непрекъснато повишаване на числата в черната статистика.Дизайнерските наркотици водят до тежки психотични реакции. И колкото по-рано е започнала употребата, толкова по-бързо се стига до тези реакции. Но стационарно лечение на така наречения „психотичен епизод\" се извършва единствено в детското психиатрично отделение на Александровската болница. А там трудно приемат подобни случаи. Но дори когато ги приемат, лекарите могат само да овладеят психозата - цялостна терапия на наркозависимостта не се провежда. Напоследък в София се появи частна терапевтична програма за тийнейджъри, но тя далеч не е подходяща за всекиго. Програмата залага много на спорта, но местата в нея са ограничени. И, разбира се, струват доста пари.Гърч, посиняване, задушаване, буйствоКак да разпознаем децата или тийнейджърите, изпаднали в остра интоксикация след употреба на наркотици? Д-р Иван Добринов, завеждащ на отделението за зависимости в Държавната психиатрична болница \"Д-р Георги Кисьов\" в Раднево (най- голямото в страната) обяснява:\"Картината е абсолютно неясна, особено за медиците от Спешна помощ. Човек в такова състояние може непосредствено едно след друго да направи епилептичен гърч, после да посинее и да спре да диша, след което да се съвземе и да буйства. Не е ясно какво е употребил, а и много често, освен наркотици, има намесен и алкохол. Нито медиците от Спешна помощ, нито лекарите от болниците, където ги откарват, знаят съвсем ясно как да подходят. При масовото разпространение на дизайнерските дроги, които се променят непрекъснато, самият човек, изпаднал в такова състояние, не знае какво точно е взел. Но случаите се увеличават, това се вижда и с просто око. В отделението, което ръководя, приемаме хора над 18 години. Обикновено по това време на годината при 60 легла са заети най-много половината. Тази година са сложени пет допълнителни легла, а голямата част от пациентите са на 18-20 години, повечето са със съдебни разпореждания за принудително настаняване.\"Обичайната диагноза, която автоматично получават пациентите с психотични епизоди след употреба на синтетични наркотици, е параноидна шизофрения. Това е диагноза за цял живот, с нея се отива на ТЕЛК, тя обикновено води до пенсия. Ако пациентът е настанен в психиатрия, която не е специализирана за зависимости, диагнозата „параноидна шизофрения\" просто му е гарантирана. Само дето за огромната част от случаите тя не е вярна. Ако спрат употребата, ако предприемат подходяща терапия, ако останат „чисти\", тези пациенти възстановяват личността и психичното си здраве. Ключовата дума е \"Ако\", а тя веднага води до \"Как\" и \"Къде\". И някъде там попадаме в задънената улица. Защото обикновено нито се знае как, нито има къде. Подсилените превантивно-информационни центрове би трябвало да се захванат тъкмо с тези въпроси без отговор.Да, на редица места вече се забелязват достойни за уважение усилия и знаци на истинска загриженост, но като цяло центровете няма как да реагират на потребността от спешна помощ - това не е тяхното предназначение. Държавата обаче предпочита да мисли, че с тях си решава проблема - и не прави нищо, за да добави липсващото звено. Нещо повече: закрит беше Националният център по наркомании, чиято дейност се преля в Министерството на здравеопазването. Така, според очакванията, целите и отговорностите се размиха и изпариха.Обществото реагира остро срещу всеки опит някъде да се настани терапевтична програма. Показателен е примерът с държавната метадонова програма, която остана без дом след закриването на Националния център по наркомании. Но и преди това имаше други подобни случаи. А всъщност става дума за същите тези деца, за нашите деца, които все някъде трябва да се лекуват.Как дете на 15-16 години ще получи инфаркт или инсулт?Страшни са данните за децата с тежка интоксикация след наркотици. Но има и още по-страшни, които не излизат на бял свят, защото никой не ги събира: данните за фаталния изход. В смъртния акт обикновено се записва непосредствената причина за смъртта - дихателна недостатъчност, инфаркт, инсулт. Но как дете на 15-16 години ще получи инфаркт или инсулт? В ежегодния Европейски доклад за наркотиците (България също предоставя данни за него) обикновено се въртят едни и същи числа, които едва ли отговарят на истината.Още в началото на нашия век, когато в България хероинът беше най-големият убиец, данните за смъртността от наркотици бяха крайно неточни. След като някъде около 2007 г. започна настъплението на синтетиката, тези данни си останаха недостоверни. И вече никой не знае колко точно са смъртните случаи. С просто око се вижда единствено, че днес децата и младежите \"пипват\" параноидна шизофрения едва ли не по-често от вируси и грип. И всеки, който мисли, че това е нормално, или не иска или не може да мисли.А помощ няма отникъде…В менюто на кошмара, който изживяват родителите на деца и тийнейджъри, посегнали към дрогата, отскоро се прибави още една съставка - полицията не е длъжна да уведомява семейството при задържане. Ако реши, може и да го уведоми, но не е длъжна. Чудно ли е при това положение, че най-уплашени и най-безпомощни са именно родителите? Те трябва да се справят с един жесток проблем, за който няма нито едно полезно решение. И то в онази възраст на децата им, която и без тези усложнения е достатъчно противоречива.А помощ няма отникъде.", "date": "2019.12.20", "title": "Защо толкова много български деца се разболяват от параноидна шизофрения"}
{"url": "https://offnews.bg/temida/sadat-ostavi-kmeta-na-nesebar-za-postoianno-v-aresta-718006.html", "text": "Апелативният специализиран наказателен съд отмени  на първата съдебна инстанция и остави в ареста кмета на Несебър Николай Димитров и другия обвиняем по делото за престъпление срещу изборните права на гражданите – Петър Тодоров. Апелативните съдии се мотивираха, че не е намаляла опасността обвинените да извършат ново престъпление. По делото са събрани доказателства за наличие на организирана престъпна група, от които може да се направи и обосновано предположение, че привлечените към наказателна отговорност са извършили престъплението, за което са обвинени, обяви съдът и потвърди мерките „задържане под стража“ на обвинените.Решението на Апелативния Специализиран наказателен съд е окончателно и не подлежи на обжалване.", "date": "2019.12.20", "title": "Съдът остави кмета на Несебър за постоянно в ареста"}
{"url": "https://offnews.bg/zdrave/prof-ivo-petrov-doplashtaneto-v-bolnitcite-e-dobre-reglamentirano-n-717990.html", "text": "Доплащането в болниците е добре регламентирано, но в момента е доста неорганизирано и това доплащане от джоба нарушава модела на солидарност в здравната система. Това заяви в Сутрешния блок на БНТ проф. Иво Петров, медицински директор на частна болница и зам.-председател на Столичния общински съвет.\"Не смятам, че правилната линия на поведение е да има разделение в обществото, както между лекари и граждани, така и между лекари и медицински сестри.\" Проф. Петров посочи, че в много болници младите лекари специализанти получават много по-малко от медицинските сестри. Не е тайна, че поне 30% от младите лекари при завършване заминават за чужбина, допълни той.Той коментира и разликата между здравните дейности в общинските и частните болници.Според него не трябва да има разлика между частните и държавните болници, още повече, че това е залегнало в конституцията.Когато една болница се управлява добре и се прилагат всички стандарти в лечението и здравеопазването, не би трябвало да има разлика, смята професорът.Кешовите плащания „от джоб“ трябва да бъдат минимизирани и да станат част от една добре работеща допълнителна застраховка или осигуровка.Това е идеята на различните организации, които в момента работят с министерство на здравеопазването - да се постигне по-добър, по-предвидим модел, допълни проф. Петров.", "date": "2019.12.20", "title": "Проф. Иво Петров: Доплащането в болниците е добре регламентирано, но е доста неорганизирано"}
{"url": "https://offnews.bg/obshtestvo/ignazhden-e-ne-se-vrashtajte-s-prazni-ratce-u-doma-717719.html", "text": "Църквата почита днес Свети Игнатий Богоносец, народът ни празнува Игнажден. Имен ден имат Игнат, Искра, Пламен, Огнян и техните производни.Името Игнатий е от латински произход и означава „огън”, „пламък”, „огнен”.Игнажден е първият по-специален ден около зимното слънцестоене, смята се, че с него започват коледните празници. Затова е наричан още Нов ден и Млада година.Според поверието първият гост в дома определя каква ще е следващата година за семейството - ако полазникът е добър човек, годината ще е успешна. Който от стопаните пък излезе пръв от къщата, не трябва да се връща с празни ръце.На този ден не се дава нищо в заем, за да се запази изобилието и плодородието в семейството. В народните вярвания от Игнажден до Богоявление са Мръсните дни, с тях започва прехода от старата към новата година. Според християнската традиция от днес започват родилните мъки на Богородица. Затова нераждалите жени не трябва да работят, за раждат по-леко децата си.На трапезата на Игнажден се слагат орехи и се наричат на членовете на семейството - като се счупи, ядката показва как ще върви животът му през новата година. ", "date": "2019.12.20", "title": "Игнажден е, не се връщайте с празни ръце у дома"}
{"url": "https://offnews.bg/112/pozhar-bushuva-v-kotlenskia-balkan-izpepelil-e-1000-dka-718032.html", "text": "Пожар на площ от 1000 дка бушува в широколистна гора в Котленския Балкан, съобщи директорът на Областната дирекция на пожарната в Сливен комисар Владимир Демирев, цитиран от БНР.Според него горят паднала сухна маса и треви. Сигнал за стихията е подаден в сряда преди обяд. Труднодостъпният терен е основната причина огънят да не бъде потушен до момента, заяви комисар Демирев. На място има екипи на пожарната от Котел, Сливен и служители на горското стопанство.\"Липсва видимост, за да може да се види точно развитието на пожара, в цялост да се види, за да може да се прецени обстановката. Добрата новина, ако можем така да кажем, е, че пожарът се разпространява съвсем бавно, само в сухи треви и храсталаци, и почти няма загуби откъм дървета. Така че в този смисъл не е страшен пожарът, не е опасен. За това не сме предприели и по-драстични действия да викаме помощ от Министерство на отбраната\", допълни директорът. Към момента няма опасност огънят да достигне до най-близките населени места в района.", "date": "2019.12.20", "title": "Пожар бушува в Котленския балкан - изпепелил е 1000 дка"}
{"url": "https://offnews.bg/obshtestvo/3-7-po-rihter-v-rumania-717996.html", "text": "Земетресение с магнитуд 3.7 по Рихтер бе регистрирано тази нощ в 1.42 ч. местно (и българско) време в сеизмичния район Вранча в Румъния, предаде агенция Аджерпрес, като се позова на Националния институт по геофизика.Трусът е бил на дълбочина 113 км, а епицентърът му се намира на 68 км източно от град Брашов.През декември в Румъния са регистрирани 14 земетресения с магнитуд между 2.1 и 3.8 по Рихтер.Най-силното земетресение тази година бе с магнитуд 4.7 по Рихтер и стана в окръг Сучава на 18 май.", "date": "2019.12.20", "title": "3.7 по Рихтер в Румъния"}
{"url": "https://offnews.bg/kultura/gabrovskiat-teatar-predstavia-istinata-ili-se-osmeliavash-v-sfumato-717945.html", "text": "Габровският драматичен театър ще представи спектакъла „Истината или се осмеляваш“ на режисьора Васил Дуев в петък, 20 декември, на основната сцена на Театрална работилница „Сфумато“. Предвидени са две представления – от 16.00 и от 19.00 часа.Спектакълът е създаден по текста на австрийския драматург Щефан Лак в превод на български език от проф. Владко Мурдаров. Режисьорът Васил Дуев е познато лице от софийската театрална сцена, многократно номиниран за наградите АСКЕЕР и Икар като режисьор и актьор. Премиерата на постановката се състоя тази година на 14 февруари на сцената на ДТ „Рачо Стоянов“ и в това няма нищо случайно, защото в „Истината или се осмеляваш“ основната тема е любовта.Участват актьорите Ангел Калев и Адриана Димова, които търсят истината за копнежите и страховете на младите хора, за „първия път“ в любовта, за двубоя между половете, за смелостта да противостоиш на стереотипите и за първите избори в живота. Третият актьор, който участва само с гласа си, е Живко Гущеров. Всички те са от габровската трупа, изявени в много хитови представлния от репертоара на театъра: „Свекърва“, „Начало на спектакъла“, „За Първото българско царство: Отшелника“, „Жана д’Арк“, „Мнимият болен“, „Чешити“, „Михал Мишкоед“, както и в много детски представления.Представлението е носител на наградата „Най-добра постановка – изборът на студентите“ от третото издание на Международния театрален фестивал в Прищина, Косово, проведено от 4 до 9 ноември 2019 г. Освен наградата, габровската трупа получи шест номинации. От професионалното жури в категориите: „най-добър актьор“ – за Адриана Димова и за Ангел Калев; „режисура“ – за Васил Дуев и „най-добра постановка“. От медийното жури в категорията „най-добра постановка – изборът на медиите“ и от студентското жури в категорията „най-добра постановка – изборът на студентите“.Сценографията и костюмите са изработени от Даниела Николчова (художник на спектакъла „Свекърва“) и Наталия Андреева. Хореографията е на Филип Миланов и Валери Миленков, а помощник-режисьор е Гинка Дичева. През октомври тази година постановката участва в 11-то издание на фестивала „Младите в театъра 2019“, организирано от Драматичен театър – Ловеч, с подкрепата на Министерството на културата и Община Ловеч. През март 2020 г. „Истината или се осмеляваш“ ще бъде представена на театралната сцена в Сърбия.Предвидени са 35 места за жени и 35 места за мъже за всяко едно от представленията. Разделението на публиката на мъже срещу жени, е важно за случването на спектакъла. Постановката не е подходяща за лица под 13 години.Билети може да купите от касата на Театрална работилница „Сфумато“, както и онлайн за представлението в 16.00 часа:   и за представлението в 19.00 часа: .", "date": "2019.12.20", "title": "Габровският театър представя 'Истината или се осмеляваш' в Сфумато"}
{"url": "https://offnews.bg/zdrave-i-krasota/vegan-prezervativi-hit-na-nemskia-pazar-717995.html", "text": "Немски стартъп предлага веган-презервативи. Макар цената им да е висока, търсенето е голямо, съобщава Би Би Си.Брандът Einhorn, който е на пазара от 2015 г., предлага еко-презервативи, в чийто състав няма компоненти от животински произход.Каква е разликата със стандартните продукти от този вид? В направата на обикновените презервативи се използва млечният протеин казеин, за да се омекоти гумичката. Екопрезервативите се изготвят от натурален еколатекс със смазка от растителни съставки. Презервативите са опаковани в хартия, която подлежи на рециклиране.Въпреки че това е все още неразработен пазар, създателите на продукта твърдят, че преобладаваща част от потребителите им са хора на възраст между 20 и 40 години, при това 60% от купувачите са жени.„Хората често се притесняват да купуват подобни продукти и ги крият сред останалите стоки. Нашата цел беше да обхванем отговорните потребители с устойчив продукт и да преодолеем съществуващото табу с оригинален, забавен дизайн“, отбелязва един от авторите на Сифер. Цената на веган-презервативите е по-висока – 7 броя струват 6 евро. Въпреки това търсенето им е голямо. През миналата година немците са изкупили почти 5 милиона кондоми. Част от приходите се отделят за възстановяване на горите.", "date": "2019.12.20", "title": "Веган-презервативи – хит на немския пазар"}
{"url": "https://offnews.bg/obshtestvo/ostava-toplo-za-dekemvri-dazhd-v-nedelia-717958.html", "text": "Слаб до умерен вятър ще духа днес, температурите остават по-високи от обичайните за декември. Максималните ще варират от 8-10 градуса в мъгливите райони до 16 градуса край морето. Над Черноморието ще има разкъсана облачност. През деня ще се появи до умерен югозападен вятър.Сред вълните от 1-2 бала термометрите ще се качат до 13 градуса.Вятърът в планините ще е силен от югозапад. Максималната температура на 1200 метра ще бъде около 11 градуса, а на 2000 метра - около 5 градуса. През уикенда ще има повече облаци, утре няма да вали, но в неделя синоптиците прогнозират дъжд. Температурите ще останат високи - до 18 градуса, на много места в страната. ", "date": "2019.12.20", "title": "Остава топло за декември, дъжд в неделя"}
{"url": "https://offnews.bg/futbol/hristo-stoichkov-se-sreshta-s-pochitateli-v-navecherieto-na-koleda-718015.html", "text": "В навечерието на най-светлите празници легендата на българския футбол Христо Стоичков има още един повод за честване - на 20 декември се навършват точно 25 години от паметната вечер в Париж, когато за пръв път българин получи \"Златната топка\". Това е най-големият индивидуален трофей във футбола и Стоичков и до днес е единственият ѝ български кавалер.Личния си празник легендарният футболист избра да сподели не само със семейството си, но и с всички свои почитатели и приятели. На 22 декември от 16 до 19 ч. в SkyCity Mall (ул. \"Коста Лулчев\" №52) Камата ще раздава автографи върху своята биография \"Христо Стоичков. Историята\" (изд. \"Софтпрес\"), написана в съавторство със знаменития журналист Владимир Памуков.За най-големите почитатели на Модерния ляв издателство \"Софтпрес\" и \"Фантастико\" пуснаха в магазините на търговската верига и специален юбилеен комплект.\"Този трофей не е само мой. Той е на всички, които са ми помагали и подкрепяли през годините\", разказа Стоичков при срещите си с почитатели по време на продължилото повече от седмица лятно турне.По време на обиколката си неуморният герой от Мондиал '94 раздаде над 50 000 автографа. Само преди дни той беше и в Габрово, където връчи лично грамоти на най-изявените млади шампиони на града от международни и държавни първенства през 2019 г.Стоичков не пропуска да уважи и сънародниците ни отвъд границите на България. След успешни представяния на биографията му в Лондон, Чикаго, Торонто и Варшава, се подготвя и мащабно събитие в Барселона.\"Христо Стоичков и Владимир Памуков създадоха нещо изключително – не просто книга, а изживяване. В \"Софтпрес\" вярваме, че пътят на тази книга тепърва започва и че нейната мисия – да вдъхновява, мотивира и амбицира децата и техните родители, ще надмогне границите не само на България, но и на футбола\", казва управляващият директор на издателство \"Софтпрес\" Милена Стефанова.\"Христо Стоичков. Историята\" се превърна в най-продаваната биография в България през 2018 г., като очакванията на издателството са до края на 2019 г. общият тираж да премине 70 000 екземпляра. \"Софтпрес\" е сред най-големите издателства в България, а портфолиото му включва над 1500 заглавия, подбрани така, че да отговарят на мотото „Книги за цялото семейство\".", "date": "2019.12.20", "title": "Христо Стоичков се среща с почитатели в навечерието на Коледа"}
{"url": "https://offnews.bg/ikonomika/spirat-trafika-na-kamioni-v-chas-pik-ochakvat-se-zadrastvania-na-viti-717957.html", "text": "За улеснение на трафика и повишаване безопасносттта на движение в дните преди Коледа - днес, събота и понеделник, когато много хора ще тръгват на път в пиковите часове ще се спира движението на камионите над 12 т по автомагистралите и натоварените пътни направления. Агенция „Пътна инфраструктура“ апелира шофьорите да тръгват на път с автомобили подготвени за зимни условия, да карат внимателно и със съобразена скорост, да не предприемат рискови изпреварвания и да спазват въведените ограничения, пътната сигнализация и да не използват аварийните ленти по автомагистралните участъци за по-бързо придвижване. Eмоционалното шофиране не гарантира по-кратко пътуване, но застрашава живота и здравето на всички останали, които спазват правилата.Днес - 20 декември, от 16 ч. до 20 ч. и в събота - 21 декември, от 8 ч. до 11 ч. ще се ограничи движението на тежкотоварните камиони над 12 т в направленията с очакван засилен трафик. Това са:На 23 декември, последният работен ден преди Бъдни вечер, от 16 ч. до 20 ч. ще бъде ограничено движението на камионите над 12 тона по следните участъци от републиканската мрежа:Тежкотоварните превозни средства ще бъдат спрени и в последния почивен ден 26 декември (четвъртък) от 14 ч. до 20 ч. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).В пиковите часове, когато много хора тръгват на път, е възможно на АМ „Хемус“ в района на тунел „Витиня“ да има по-бавно предвижване. Движението в тръбата за Варна е двупосочно, поради ремонт на тръбата за София. Алтернативен маршрут на АМ „Хемус“ в посока Монтана и Видин е проходът „Петрохан“ и Искърското дефиле, а в посока Варна - път I-1 София - Ботевград.За улеснение на трафика през Владая и повишаване на пътната безопасност на 26 декември ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Струма“.Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.12.20", "title": "Спират трафика на камиони в час пик, очакват се задръствания на Витиня"}
{"url": "https://offnews.bg/politika/borisov-e-ubeden-vav-vodeshtata-rolia-na-interpol-717997.html", "text": "\"Убедени сме в ключовата роля на Интерпол в областта на сигурността в световен мащаб. С решителност продължаваме нашето активно и ползотворно сътрудничество\", обяви премиерът Бойко Борисов по време на срещата си с генералния секретар на Интерпол Юрген Щок. Щок е на посещение у нас по повод 30-годишнината от подновяването на членството на България в Интерпол.В хода на разговора Борисов постави акцент върху успешното участие на страната ни в различни проекти на Международната организация на криминалната полиция и в реализирането на операции във важни области като борбата с трафика на оръжия, наркотици, трафика на хора и на мигранти, които са сред основните ни приоритети.Премиерът оцени високо проведените у нас обучения, организирани и финансирани от Генералния секретариат на Интерпол. В рамките на тази година те са три с фокус върху трафика на хора в Балканския регион, върху работата с базата данни за откраднати оръжия и по противодействие на престъпленията с предмет МПС.\"За нас е особено важно, че тези обучения включват и Балканския регион. Както знаете, за България сътрудничеството с всички държави от региона е постоянен приоритет\", добави премиерът. Той подчерта, че обменът на информация със Западните Балкани се осъществява основно по канала на Интерпол и на двустранна основа, затова е важно укрепването на контактите на всички нива и във всички области от взаимен интерес.\"Наскоро в София беше проведен Годишният форум за устойчивост на Западните Балкани, на който още веднъж потвърдихме нашата подкрепа и използването на всяка възможност за надграждане на постигнатите резултати\", каза Борисов.По време на срещата бе обсъдено още домакинството на България на Процеса „Акаба“ догодина, което е тематично свързано с инициативата на България за развитието на Западните Балкани и за укрепване на международното и регионалното сътрудничество в сектора на сигурността.Интерпол отбеляза 95 г. от създаването си през миналата година. Със своите 194 държави членки днес организацията е втората след ООН по отношение на международното представителство. България членува в Интерпол от 1923 до 1958 г. Членството е подновено в рамките на 58-ата сесия на Генералната асамблея на Интерпол на 27 ноември 1989 г.", "date": "2019.12.20", "title": "Борисов е убеден във водещата роля на Интерпол"}
{"url": "https://offnews.bg/offtopic/koia-e-naj-zhelanata-zhena-na-sveta-717845.html", "text": "Що за въпрос? За мен една, за тебе друга, за вкусове не се спори, би казал някой. Но когато имаш данни за 42 милиарда търсения, средно по 7 на всеки жител на планетата, с голяма степен на сигурност би могло да се каже идеалният обект на мъжките желания за тази година.Както всяка година, най-посещавания сайт в света Pornhub публикува данните от годишната си статистика и тя е категорична. Най-търсената жена се казва Лана Роудс (Lana Rhoades). Тя е красивото миньонче с подвеждащо невинно излъчване. Дебютира в индустрията за възрастни преди 4 г., веднага беше забелязана, но още не беше влизала в топ3 на световните предпочитания. Тази година обаче е нейната. Само за миналата година и то само в сайта Pornhub търсенията на видеата й са 345 милиона! Кое всъщност е това момиче?Родена е на 9 септември (честит празник!) в Чикаго.Биографите й рисуват идилична картина - как младата Лана расла на село, тичала волно сред царевични полета, доила крави и... останала девствена почти до завършването на гимназия. Умно, ученолюбиво и скромно момиче била. После я излъгал местен ерген с обещанието да я вземе за булка. Не станала работата и Лана се разочаровала. Изпаднала в дълбоки и тягостни размисли и в крайна сметка обезчестената хубавица намерила реализация в порно бизнеса.Легендата гласи още, че родителите на Лана до ден днешен изобщо не подозират с какво се занимава щерка им и още нямат цветен телевизор вкъщи. Тя пък и в момента таяла надежда никога мама и тати да не научат що е туй Интернет. Стискаме й палци! Иначе новата господарка на световното порно е момиче за пример. Не пие, не пуши, и наркотици не взима. За сметка на това обича да готви.Второто място е за оттеглилата се вече от активна кариера Миа Халифа.Макар че не е публикувала свое видео от 2 години, предишните й опуси в Pornhub са търсени 269 милиона пъти през тази година.В момента звездата от Ливан се занимава със спортна журналистика, има над 4 милиона последователи в Инстаграм, рекламира най-различни продукти, живее нашироко и хич не й пука от това, че главорезите на Ислямска държава искат да я обезглавят заради туй, че се е снимала в скверно видео с хиджаб.Всъщност у нас госпожица Халифа е доста популярна и като Мила Келифарева от кампанията . Още за тия достойни личности може да прочетете  и .Третото място по най-много търсения в Pornhub е за Райли Рийд. Тя дори би могла да претендира за титлата \"най-желана жена на света\". Макар името на Лана Роудс да е по-търсено, зрителите на Pornhub са изгледали над 240 милиона видеозаписа на г-ца Рийд повече отколкото на Лана.На четвърта позиция излиза Абела Денджър, дърпаща с цели 7 позиции в класацията.След нея нарежда фурията ветеран в бранша Бранди Лав, но по-интересно е следващото шесто място.Мъж сред звездитеНа него е Jordi El Nino Polla - единственият мъж сред първите 25 звезди на световната порно индустрия.25-годишният младеж от Суидад Реал, Испания прилича повече на хилав ученик, отколкото на порно звезда. Въпреки това оставя далеч след себе си други популярни представители на силния, всъщност слаб в индустрията пол, като Алекс Адамс, Оуен Грей, Джони Синс и Джеймс Дийн.Каквото и да говорим обаче с Jordi опираме до класически пример за когнитивен дисонанс. Момчето наистина се старае много и се представя добре!Легенди като Роко Сифреди и Дани Ди вече са много далеч от популярността на актуалните звезди, показва още статистиката. Те са съответно на 130-о и 157-о място.Иначе порно предпочитанията по света доста се разминават в различните държави. Явно представите за идеалната жена са диаметрално различни. Също така и съществена роля играе местният патриотизъм, разкрива статистическото изследване на Pornhub.Така например класацията на порно звездите в Япония няма нищо общо с американската, която до много висока степен съвпада с общата за целия свят.В Страната на изгряващото слънце безспорният лидер по популярност все още е Ай Уехара, която излезе от бизнеса преди цели четири години. След нея се нареждат Кирара Асука, Японката Юлия, Юи Хатано и Акихо Йошидзава. Естествено всички те са местни знаменитости.Тук трябва да подчертаем една местна особеност, която е изключително важна - в Япония професията порно актриса/актьор не носи абсолютно никакъв негативен оттенък, напротив - почитан занаят е, неизменна част от шоу бизнеса. На звездите от видеата за възрастни се гледа по абсолютно същия начин както и на кино актрисите, оперните певци, тв водещите и музикантите. В местната традиция е много от местните порно знаменитости да са имали успешна кариера в шоу бизнеса, да са натрупали богатство и слава и чак след това да се прехвърлят към секс индустрията. Има го и обратния вариант - първо снимаш порно, след това те канят да водиш централната новинарска емисия в национална телевизия. Подобни примери на запад са рядкост. Едно от малкото изключение е американката от гръцки произход Саша Грей, която след порното направи съвсем прилична кариера като колумнист за водещи издания и писателка, сравнявана по стил с Реймънд Чандлър.Много подобна е ситуацията във Франция. Петлите си тачат своето и туйто! В топ 5 няма чужди! Най-популярната \"звезда\" там всъщност не е жена, а местна двойка - мъж и жена, снимаща аматьорски видеа. Популярни са като Леолулу. След тях следват Никита Белучи, която иначе е доста назад в световните класации, отдавна пенсионираната Клара Моргана и Аниса Кейт, мароканското бижу на френското порно. Петата позиция отново е за местна звезда Анна Полина - родена в Русия, но извървяла целия си творчески път в парижките студиа за видеа за възрастни.Макар и не толкова категорично както в Япония и във Франция, и в много други държави залагат на \"родното производство\". В Германия най-популярна е Луси Кат от Рощок, а в Италия най-любим е мъжът ветеран Роко Сифреди. След него е друга местна гордост Валентина Напи. В Испания и Мексико също залагат на свой - Jordi El Nino Polla.Същото е в Индия. Там най-популярна е Каренджит Каур Вохра, както е истинското име на Съни Леоне - канадско-американска порно актриса от индийски произход.Любопитен факт е, че въпреки огромното производство на порно актриси в Русия и Украйна, сред най-харесваните в двете държави няма нито една местна. Руснаците си падат най-много по естонската двойка, известна като Солазола, а при украинците номер едно е Лана Роудс, с която започнахме.", "date": "2019.12.20", "title": "Коя е най-желаната жена на света?"}
{"url": "https://offnews.bg/futbol/mesi-prepodpisva-s-barsa-do-2023-godina-718003.html", "text": "Суперзвездата на Барселона Лионел Меси ще подпише нов договор с каталунците, който ще е до 2023 година пише испанският \"Mundo Deportivo\".Настоящият контракт на аржентинската легенда изтича през лятото на 2021 година. Шефовете на испанския гранд ще предложат на Меси договор за два сезона.Очаква се съвсем скоро босовете на клуба и бащата и агент на футболиста да седнат на масата за преговори, за да уточнят всички детайли.Нападателят не иска дълъг договор, тъй като предпочита в края на всеки сезон да преценява как се чувства и дали тялото му позволява да играе на най-високо ниво.", "date": "2019.12.20", "title": "Меси преподписва с Барса до 2023 година"}
{"url": "https://offnews.bg/obshtestvo/zelen-bilet-v-sofia-dnes-zaradi-mrasnia-vazduh-717979.html", "text": "Зелен билет за градския транспорт въвежда днес Столична община. Пътуването по всички линии с него през целия ден е 1 лев. В буферните паркинги ще се паркира безплатно. Моля, всички, които имат възможност, да оставят личните си автомобили, призова на страницата си във фейсбук столичния кмет Йорданка Фандъкова. Зелен билет може да бъде закупен от пунктовете на ЦГМ, касите на метрото, от шофьорите и чрез мобилното приложение https://sofia.mpass.bgВъвеждаме мерките като част от механизма за реакция при регистрирани превишения над 200 мкг/куб. м на две от измервателните станции на агенция “Околна среда”.На сайта https://air.sofia.bg можете да следите в реално време данните за ФПЧ, въведените мерки и прогнозата за следващите дни.", "date": "2019.12.20", "title": "Зелен билет в София днес заради мръсния въздух"}
{"url": "https://offnews.bg/temida/dvama-biaha-zadarzhani-za-iznudvane-na-hora-s-finansovi-vazmozhnosti-717998.html", "text": "Специализираната прокуратура привлече към наказателна отговорност двама за участие в престъпен сговор за изнудване на територията на цялата страна.Те са задържани 18 декември в София. Събраните доказателства сочат, че от май 2019 г. обвинените започнали да набелязват жертвите си сред хора с финансови възможности. В някои случаи рекетьорите се представяли пред тях като служители в колекторски фирми и им предявявали искания за плащане на определени суми.Засипвали ги със заплахи за физическа разправа, използвайки всички възможни начини – очи в очи, по телефона, чрез комуникационните приложения и социалните мрежи. С психически тормоз те успели да принудят жена да им предаде 32 000 лв.В други случаи влизали в контакт чрез социалните мрежи с момичета и жени и общували с тях, докато спечелят доверието им – дотолкова, че да изпратят на изнудвачите свои голи снимки. Веднага следвало искане за откуп, за да не бъдат изпратени компрометиращите кадри на близките им или да бъдат разпространени в социалните мрежи.Изнудвани от двамата се оказали граждани от София, Пловдив, Стара Загора и други градове.Специализираната прокуратура внесе в Специализирания наказателен съд искане за задържане под стража на двамата обвинени. Съдът уважи искането и определи най-тежката мярка за неотклонение за всеки от тях. Определението може да бъде обжалвано пред Апелативния специализиран наказателен съд.", "date": "2019.12.20", "title": "Двама бяха задържани за изнудване на хора с финансови възможности"}
{"url": "https://offnews.bg/sviat/razkrita-e-samolichnostta-na-mazha-otkril-strelba-v-moskva-717999.html", "text": "Руски медии разкриха самоличността на мъжа, който централата на Федералната служба за сигурност (ФСС) в Москва, съобщи руската телевизия РЕН. Това е 39-годишният Евгений Манюров, родом от Московка област.Манюров е бил юрист по професия, но в голяма част от времето е работил в охранителна компания, дори смятал да стане предприемач, но след няколко месеца се отказва. Мъжът се е увличал по стрелбата, дори успява да постигне успехи, като печели награди от състезания. За кратко през 2018 г. притежава пушка Bekas RP16-1, след което се отказва от нея. В момента органите на реда претърсват дома му. Образувано е наказателно дело във връзка с престъплението. Вчера един служител на руската Федерална служба за сигурност беше убит и петима човека бяха ранени при стрелба край централата на службата на улица \"Лубянка\" в Москва. Стрелбата започна към 18 ч. местно време. Нападателят също беше убит. ", "date": "2019.12.20", "title": "Разкрита е самоличността на мъжа, открил стрелба в Москва"}
{"url": "https://offnews.bg/zdrave/namaliava-tiutiunopusheneto-sred-mazhete-otchita-szo-718002.html", "text": "За първи път СЗО отчита важен успех в преодоляването на глобалната тютюнева епидемия – понижава се количеството на пушачите сред мъжете. В документа се посочват ефективните мерки за ограничаване на вредния за здравето навик.\"Понижаването на потреблението сред мъжкото население е сигнал за повратен момент в борбата с тютюнопушенето - заяви генералният директор на СЗО Тедрос Гебрейесус. – Години наред ние констатирахме устойчив ръст на потребителите сред мъжете. Днес, благодарение на твърдата позиция на правителствата спрямо тютюневата промишленост, за пръв път отбелязваме понижаване на този показател.\"В третото издание на Доклада за световните тенденции в потреблението на цигари 2000-2025 г. се отбелязва, че за изтеклия период (почти две десетилетия) общото количество на пушачите е намаляло с 60 млн. души. – от 1,397 млрд. през 2000 г. до 1,337 мрд. през 2018 г.До голяма степен тази статистика е станала възможна заради снижаване на ръста на тютюнопушене сред жените от 346 млн. през 2000 г. до 244 млн. през 2018 г. или с около 100 млн. души. За същия период пушачите сред мъжете са се увеличили с над 40 милиона.Каква е положителната тенденция – в новия доклад на СЗО се посочва, че ръстът при мъжете е овладян. Прогнозите са към 2020 г. техният брой да намалее с 1 млн. в сравнение с 2018 г., а към 2025 – с 5 милиона.От организацията прогнозират, че към 2020 г., в сравнение с 2018, количеството пушачи сред мъжете и жените намалява с 10 млн., а към 2025 г. с още 27 млн. В 60% от страните тенденция на понижение е регистрирана още през 2010 г.\"Предприемането на строги комплексни и научно-обосновани мерки позволява на правителствата да защитят здравето и благополучието на населението и доказателство за това е намаляването на тютюнопушенето в цял свят\", отбелязва директорът на Департамента по здравеопазване към СЗО д-р Рудигер Крех.Въпреки несъмнените успехи, темповете на съкращаване на глобалния обем на потребление на цигари все още са незадоволителни. Едва 32 от страните ще могат да достигнат желаните 30% намаляване на потреблението към 2025 г.В доклада са направени и други важни изводи.48 млн. деца на възраст 13.15 г. са регистрираните пушачи през 2018 г. – 14 млн. момичета и 29 млн. момчета.224 млн. са жените-пушачи през 2018 г. Целта на организацията е през 2025 г. техният брой да намалее с 32 млн. Най-бавно се понижават показателите в страните с ниски и средни доходи. На опашката е женското население в Европейския регион.С най-бързи темпове се снижава потреблението в САЩ, където планираните нива на съкращаване на тютюнопушенето към 2025 г., по предварителни прогнози, ще бъдат достигнати. Страната е в челната шестица на СЗО по резултати.Страните, които предприемат ефективни антитютюневи мерки и показват резултати стават все повече, отчитат от СЗО и посочват, че най-ефективната мярка е увеличаването на данъците за тютюневата продукция.Цигарите отнемат живота на 50% от пушачите и всяка година стават причина за смъртта на около 8 млн. души. Над 7 млн. са загинали от въздействието на цигарите и около 1,2 млн. са починалите пасивни пушачи. Повечето смъртни случаи са регистрирани в страните с ниски и средни доходи, които са основна мишена на тютюневата промишленост.", "date": "2019.12.20", "title": "Намалява тютюнопушенето сред мъжете, отчита СЗО"}
{"url": "https://offnews.bg/tenis/federer-ne-e-nuzhno-da-spechelish-titla-ot-golemia-shlem-za-da-se-ot-718001.html", "text": "Швейцарската легенда в мъжкия тенис Роджър Федерер смята, че завършването на кариерата не е задължително да бъде реализирана по ненаписаните правила, а именно, когато някой е на върха в кариерата си.\"Не мисля, че това трябва да се случи на някакво перфектно събитие. Не е необходимо да спечелиш титла от Големия шлем например, за да може след това да спреш на върха.Всичко може да се окаже доста различно. По-важно е да играеш, докато се наслаждаваш на тениса. Така правя самият аз.Съмнявам се, че хората помнят последния мач на Джон Макeнроу например или на други известни тенисисти. Прав съм, нали? Те помнят само победителите в големите турнири и лидерството в ранглистата\", каза Федерер.", "date": "2019.12.20", "title": "Федерер: Не е нужно да спечелиш титла от Големия шлем, за да се откажеш"}
{"url": "https://offnews.bg/obshtestvo/zamenki-kon-za-kokoshka-sa-oshtetili-darzhavata-s-nad-miliard-leva-717992.html", "text": "Държавата е била ощетена с милиарди от заменки, които Инициативата \"Зелени закони\" представи като инсталация от коледните подаръци. Получатели са известни хора и фирми. НПО-то даде пример със заменка от 707.6 дка, придобити през 2008 г. за 8 лв/ км.м в Карадере при реални цени в района 35-100 лв/кв.м. В края на ноември Министерството на земеделието, храните и горите (МЗХГ) обяви, че започва процедура за възстановяване на надвзетите суми от бенефициенти, получили държавна помощ за горски заменки, и обявени от Европейската комисия за незаконна държавна помощ.Аграрният министър Дениславава Танева заяви, че това са горските заменки, извършени в периода 1 януари 2007 до края на януари 2009 г. при тогашните министри Нихат Кабил (2005-2008 г.) и Валери Цветанов (2008-2009 г.). Танева допълни, че обект на оценителна експертиза са били поземлени имоти с обща площ над 110 хил. дка, които са включени в 132 сделки или договори за извършване на замяната. „Оценителната комисия приключи своята работа, като от 132 договора в 103 установи неправомерно получена държавна помощ от страна на бенефициери. Тези 103 сделки засягат 478 имота на обща площ малко над 22 хил. дка. Получената в повече стойност от бенефициери се равнява малко над 80 млн. лв.“, съобщи министърът. От инициативата \"Зелени закони\" са решили да представят \"коледни подаръци\" - 10 договора от общо 132-та, с което да покажат, че щетата многократно надхвърля 80 млн. лева. Пред репортер на OFFNews от организацията заявиха, че държавната загуба надхвърля 1 млрд. лева. Досега \"Зелени закони\" са преставили 4 \"коледни подаръка\" за придобити държавни гори в благоевградския квартал \"Баларбаши\", в Панчарево и Бистрица, в бургаския квартал \"Крайморие\" и край Банско. Петият подарък е за заменки в Карадере.  Номер 10 е с държавна , № 9 - щета в размер на , коледен подарък № 8 показва  При № 7 и № 6 щетите са съответно за  и за 65 млн. лв. Така само за 5 представени договора щетите са в размер на 189 млн. лв.  ", "date": "2019.12.20", "title": "Заменки 'кон за кокошка' са ощетили държавата с над милиард лева"}
{"url": "https://offnews.bg/zdrave/kak-e-opasno-da-se-svalia-temperaturata-718022.html", "text": "Има различни температуропонижаващи методи – с лекарства, с обтриване с влажна кърпа или с други „народни средства“. Специалистите обаче предупреждават да бъдем внимателни, тъй като при някои от тях има риск от странични ефекти, които са много по-опасни от високата температура и виенето на свят, разказва публикация в Medik Forum.ТемпературопонижаващиПопулярните варианти, които масово се използват, са средства на основата на парацетамола и ибупрофена. Компонентите им са различни, затова е възможно да се комбинират, без риск от предозиране. Това обаче не означава, че могат да се вземат безконтролно или едновременно. Потенциалните рискове са подробно описани в противопоказанията към препаратите. Основното, за което трябва да следим, е да не редуваме двете температуропонижаващи по-рано от интервала, който е указан на опаковката.Влажно обтриванеПротивно на широкоразпространеното мнение, това е опасен вариант за сваляне на температурата. Той може да стане причина за поява на конвулсивен синдром, който се развива екстремно бързо. Препоръчва се подобно охлаждане да се предприема само в случаите, когато в анамнезата на пациента няма гърчове и спазми на съдовете. Дори и в този случай е необходимо да сме много предпазливи.По-добрият вариант е за влажните обтривания да се използва топла вода с телесна температура. Някои хора използват спирт или оцет, но с тях трябва да сме особено внимателни и в никакъв случай да не се прилагат в чист вид. Съотношението на разреждане трябва да е най-малко 1:1. При обтриване на тялото, температурата се снижава с 1.5 градуса на час.Студен компресОбикновено съветите са студеният компрес да се поставя в сгъвките – на мишниците, коленете и др. Това е опасно. Ако компресът е твърде студен, може да причини спазъм на кръвоносните съдове за броени минути. Не се препоръчва подобна практика в домашни условия. Възможно е приложение под лекарско наблюдение, когато лекарствата не са дали ефект, а температурата продължава да се покачва.Билков чайБилковите чайове имат една основна цел – да предизвикат изпотяване. Важно е обаче организмът да се насити с течности, за да не се предизвика обезводняване при обилното потене. Особено уязвими са малките деца.", "date": "2019.12.20", "title": "Как е опасно да се сваля температурата"}
{"url": "https://offnews.bg/obshtestvo/simeonovskiat-lift-shte-vozi-ot-utre-718018.html", "text": "Симеоновският лифт ще заработи от утре. През зимния сезон работното му време ще е от 8.30 до 16.30 ч., обявиха от \"Витоша ски\". На 25 декември и на 1 януари съоръжението също ще работи, но от 10.00 ч. до 16.30 часа. Използването на лифта в едната посока струва 12 лева за възрастни. Студенти и пенсионери ще плащат по 10 лева, а цената за деца до 12 години е 8 лева. За двете посоки цената е съответно по 17, 15 и 12 лева за различните възрастови групи.За началото на ски сезона ще ви информираме своевременно, заявяват от \"Витоша ски\".", "date": "2019.12.20", "title": "Симеоновският лифт ще вози от утре"}
{"url": "https://offnews.bg/112/razsledvat-balgarkata-v-kalabrijskata-mafia-za-prane-na-pari-718027.html", "text": "Българката Живка Танева, която бе арестувана при мащабната акция на италианските власти срещу калабрийската мафия, е разследвана за пране на пари. Тя има кафене в градчето Сан Онофрио. В момента нашенката е задържана под домашен арест.Той уточни, че Танева е със статут на постоянно пребиваваща в Италия.При вчерашната акция . Обвиненията срещу тях са описани в 200 страници. Сред тях има такива за убийства, пране на пари, търговия с влияние, рекет и незаконен трафик на оръжия и отпадъци.", "date": "2019.12.20", "title": "Разследват българката в калабрийската мафия за пране на пари"}
{"url": "https://offnews.bg/ikonomika/brokerite-sred-raboteshtite-s-naj-goliam-rast-na-vaznagrazhdeniata-za-718004.html", "text": "Брокерите са сред работещите у нас с най-голям ръст на възнагражденията за третото тримесечие на 2019 г. спрямо същото на 2018-а: 14.3%, показват предварителните данни на НСИ за разходите на работодателите за труд.Общите разходи на работодателите за труд в сектор \"Операции с недвижими имоти\" са нараснали с 15.0%, от тях ръстът при възнагражденията (заплати, социални разходи и надбавки) е 14.3%, а този в графа \"Други разходи за труд\" (включва обезщетения по КТ, ЗДС и КСО, социални и здравни осигуровки и данък върху социалните разходи) се е повишил с 18.9%.На второ място по ръст на общите разходи на работодателите за труд са класифицираните като \"Други дейности\" - 14.0%. Те са на първо място по процентен ръст на заплатите - 15.1% за същия период.№3 е образованието, където общите разходи за труд са се повишили с 12.8%, тези за възнаграждения - с 12.2%, а за други разходи за труд ръстът е с 14.8%.Добивната промишленост и \"Професионални дейности и научни изследвания\" са на дъното по увеличение на разходите за труд. В първата икономическа дейност общото е 4.1%, за възнаграждения - 2.2%, за други разходи за труд - 10.5%. Във втората процентите са съответно 4.2%, 3.8% и 6.7%.Общи разходи на работодателите от всички икономически дейности за отработен час нарастват с 10.0% спрямо третото тримесечие на 2018 г. Увеличението в индустрията е с 8.3%, в услугите - с 10.5%, и в строителството - с 10.1%. Разходите за възнаграждение за един отработен час се увеличават с 9.7%, а другите разходи - с 11.2%. По икономически сектори изменението на разходите за възнаграждения спрямо същия период на предходната година варира от 15.1% за „Други дейности“ до 2.2% за „Добивна промишленост“.", "date": "2019.12.20", "title": "Брокерите сред работещите с най-голям ръст на възнагражденията за третото тримесечие"}
{"url": "https://offnews.bg/ikonomika/poliatci-ili-rumantci-shte-vzemat-77-miliona-leva-ot-bdzh-za-vagoni-718019.html", "text": "Полската „Х. Цегиелски - Фабрика пояздув шинових” Sp.z.o.o. („Завод за релсови превозни средства” ООД) и румънската „Астра вагоане калатор” АД са кандидатите, подали заявление за участие в обществената поръчка за доставка на 40 пътнически вагона за „БДЖ - Пътнически превози” ЕООД.Това стана ясно на официалното отваряне на заявленията за участие, подадени в обявения срок.Заявената поръчка е за производство на 14 вагона втора класа, 10 вагона първа класа, 8 вагон-бистра и 8 вагона, пригодени за лица с ограничена подвижност, които да отговарят на всички съвременни европейски изисквания за комфорт при пътуване.Вагоните ще разполагат с автоматична система за климатизация, обезопасени електрически контакти 220 V с достъп до всяко седящо място, Wi Fi, вътрешни и външни информационни дисплеи, система на видеонаблюдение и др. Новодоставените вагони ще бъдат предназначени основно за обслужване на дългите маршрути до Варна и Бургас.Прогнозната стойност на поръчката е 76 668 536.00 лв. без ДДС, като след разглеждане на документацията на подалите заявления участници процедурата ще продължи на етап подаване на технически и ценови оферти.Предполагаемата доставка на първите нови вагони е до 12 месеца след подписването на договора.", "date": "2019.12.20", "title": "Поляци или румънци ще вземат 77 милиона лева от БДЖ за вагони"}
{"url": "https://offnews.bg/112/gazova-butilka-v-kola-palna-s-marihuana-nashenetc-kara-seks-stimulan-718024.html", "text": "Газова бутилка в автомобил, пълна с марихуана, и 7950 опаковки със секс стимуланти, заловиха митнически служители. На ГКПП Капитан Андреево на трасе „Изходящи автомобили и автобуси“ пристига лек автомобил с българска регистрация, управляван от български гражданин. По метода „анализ на риска“ автомобилът е селектиран за щателна проверка, при която с помощта на рентген се установяват необичайни плътности на газова бутилка в багажното отделение. В газовата бутилка са открити 69 пакета вакумирани полиетиленови пликове, обвити с алуминиево фолио. След разрязването на един от пликовете е установено, че съдържа зелена тревиста маса. Направеният полеви наркотест е реагирал на марихуана. Общото тегло на наркотичното вещество е 4.450 кг. По случая е образувано досъдебно производство от разследващ митнически инспектор под надзора на Окръжна прокуратура – Хасково. Шофьорът е задържан с прокурорска мярка „задържане под стража“ за 72 часа.На ГКПП Дунав мост-Видин пък служители отклоняват за щателна митническа проверка микробус с холандска регистрация, управляван от български гражданин. Шофьорът заявил, че превозва пратки на физически лица, личен багаж и козметика за Западна Европа и представил две товарителници, в които стоката не била подробно описана. При извършената проверка митническите служители откриват в пратката за Германия кашони, съдържащи 2970 кутии с 20 790 сашета лекарствен препарат с надпис „KAMAGRA“ и 4980 блистера с 29 880 таблетки „SILDENAFIL“ - и двете лекарствени средства са видове стимуланти за полова мощ. Лекарствените препарати са иззети тъй като не са разрешени за продажба на територията на ЕС. Работата по случая продължава.", "date": "2019.12.20", "title": "Газова бутилка в кола, пълна с марихуана, нашенец кара секс стимуланти за Германия (снимки)"}
{"url": "https://offnews.bg/analizi-i-komentari/impijchmant-v-zatcikliane-demokratite-otkazvat-da-predadat-deloto-v-s-718048.html", "text": "Процесът за импийчмънта на Доналд Тръмп спря, след като едва успя да започне. Демократите отказват да предадат в Сената вече утвърдените пунктове от обвиненията срещу лидера от Белия дом, а без това сенаторите не могат да започнат изслушванията за отстраняването на президента на САЩ от властта.Самият Доналд Тръмп продължава да настоява за провеждането на бърз съд и написа в Туитър „Аз искам незабавен процес!“, предаде Би Би Си.Още в деня след гласуването в Конгреса, който утвърди двете обвинения срещу Тръмп, председателят на парламента Нанси Пелоси отново заяви, че не смята да ги предаде в Сената, докато сенаторите не одобрят правилата за провеждането на съдебния процес.Това решение, подкрепено от лидерите на демократите в Конгреса, вече предизвика патова ситуация във Вашингтон.Тръмп и поддръжниците му на Капитолийския хълм настояват за незабавно начало на процеса и са уверени, че в хода на заседанието, подобно на съдебни изслушвания, президентът ще бъде оправдан, а всички обвинения срещу него ще се признаят за необосновани.Но преди това демократите в Камарата на представителите трябва официално да предадат в Сената одобрените от тях обвинения. Очевидно опонентите на Тръмп обаче не смятат да направят в близко време това.В четвъртък в ефира на CNN конгресменът Джеймс Клайбърн, считан за един от лидерите на демократичното мнозинство в Конгреса, заяви, че съпартийците му са готови да задържат тези документи, колкото им се иска. „Ще бъде пълна лудост да ги предадат със съзнанието, че там ще бъде истинско шоу, вместо съд“, посочи той.Според Конституцията, Сенатът има право да започне съдебните изслушвания само, след като мотивите на обвиненията, одобрени от Конгреса, са предадени от специално упълномощените – мениджъри по импийчмънта, които трябва да бъдат избрани от Камарата на представителите.Освен това те са длъжни да изпълняват ролята на представители на обвинението по време на изслушванията.В специални разяснения, подготвени от Службата за изследвания на Конгреса, е подчертано, че мениджърите трябва в залата на сената да прочетат резолюцията са назначаването си, както и тази, одобряваща мотивите на обвиненията. Тази церемония представлява старт на съдебния процес.Никой, освен тях няма право да внесе обвиненията в Сената. В края на тази седмица Конгресът излиза в рождественска ваканция, без да е назначил своите представители. Това означава, че началото на изслушванията по импийчмънта на Тръмп се отлага поне до януари догодина.Републиканците не крият, че смятат напълно да оправдаят Доналд Тръмп в хода на тези слушания. Според Конституцията, правилата за провеждането на процеса се изготвят от сенаторите. В началото на седмицата Мич Макконъл от републиканското мнозинство заяви, че не вижда нуждата от призоваване на свидетели и че слушанията могат да се проведат максимално бързо.Президентът може да бъде отстранен от властта с гласовете на 2/3 от сенаторите. Но демократите в горната камара имат само 47 представители от общо 100 и дори най-ярките радетели за импийчмънта се съмняват, че едва ли 20 републиканци биха подкрепили позицията им.Освен това демократите настояват за пълноценен съдебен процес – с призоваване на свидетели, изискване на документи от федералните агенции и публични изслушвания. Според Нанси Пелоси само такъв процес ще позволи на американските избиратели да получат цялата необходима информация за престъпленията, извършени от президента.Юристите в САЩ още не могат да се обединят около единно мнение за тактиката на демократите. „Сенатът е длъжен да определи време и място за съдебното заседание. Ако от прекален ум безделниците демократи решат да не участват в него, те по дефиниция ще изгубят“, написа в пореден туит Тръмп.", "date": "2019.12.20", "title": "Импийчмънт в зацикляне: демократите отказват да предадат делото в Сената"}
{"url": "https://offnews.bg/obshtestvo/pernichani-protestirat-za-voda-zhandarmeriata-gi-pazi-718049.html", "text": "Въпреки привикванията в полицията и устните предупреждения перничани да не протестират заради нечовешкото безводие, те все пак се събраха тази вечер пред хипермаркет в квартал „Изток“.Със свирки, знамена и празна туба с вода 100-ина души излязоха на протест, съобщава „За Перник“. Хората настояват властта да даде адекватни отговори за тежката водна криза и защо се е стигнало дотук, искат виновниците за водната криза да бъдат незабавно наказани, а някои бяха по-крайни и поискаха и затвор. Другото им важно искане е еднакъв воден режим за всички в Пернишко, а не както е сега.Когато демонстрантите потеглиха към новото кръгово, пред тях се изпречи кордон от жандармеристи и блокира похода им по улицата. Въпреки кипналите нерви на някои от протестиращите, които взеха да буйстват и да се блъскат в полицаите, до по-сериозни ексцесии не се стигна.Хора крещяха „Искаме вода!“ и тъй като нямаше на кой да излеят гнева си, започнаха да се карат с униформените и да питат тях къде им е водата. Очаквано, не получиха смислен отговор от жандармеристите.Организаторите на протеста твърдяха, че имат разрешение от кмета на Перник да протестират в района на хипермаркета и до края на района на кметство Изток. Те обаче нямаха разрешение да блокират пътен възел Даскалово, каквато беше първоначалната идея на част от тях.Намерението бе протестната акция да продължи до 22 ч., но само час след старта й част от хората си тръгнаха. За утре е насрочен още един протест – на същото място и по същото време.", "date": "2019.12.20", "title": "Перничани протестират за вода, жандармерията ги пази"}
{"url": "https://offnews.bg/volejbol/dancho-lazarov-i-liubo-ganev-shte-rakovodiat-zaedno-bfv-do-13-mart-718025.html", "text": "Президентът на на Българската федерация по волейбол Данчо Лазаров обяви, че ще упълномощи вицепрезидента Любо Ганев да ръководи БФВ с него до 13 март 2020 година. Това стана ясно на днешното общо събрание на родната организация, което се проведе в Казанлък.Именно догодина на 13 март и ще се проведе Извънредно общо събрание в хотел \"Холидей Ин\" в София. Изненадващо кандидатът за президент на БФВ Борислав Кьосев обяви, че ще подкрепи кандидата за председател на Управителния съвет на централата Ганев, който бе издигнат от Инициативния комитет за промени в българския волейбол.Иначе на днешното общо събрание присъстваха 103 клуба. От ВК Левски София предложиха да се направят промени в устава и бюджета на БФВ, но самото предложение дори не се прочете пред делегатите. До разискване на бюджета не се стигна, защото все още не са направени отчетите за годината.Смятаните за много близки до Данчо Лазаров Любомир Герасимов и Деко Григоров пък бяха освободени от Управителния съвет на БФ Волейбол.", "date": "2019.12.20", "title": "Данчо Лазаров и Любо Ганев ще ръководят заедно БФВ до 13 март"}
{"url": "https://offnews.bg/sviat/erdogan-turtcia-e-gotova-da-otvarne-s-retciprochni-sanktcii-na-sasht-718051.html", "text": "Президентът на Турция Реджеп Ердоган коментира заплахите на американския Сенат да наложи санкции срещу участниците в проекта „Турски поток“.Той говори пред журналисти в Куала-Лумпур, където е на посещение. Според него с вече приетата резолюция, предвиждаща пакет от санкции срещу Анкара, американските конгресмени опитват да поставят темата за нови ограничения, свързани с реализирането на проекта „Турски поток“, предаде Анадолската агенция.„Сега в Сената в САЩ без срам опитват да заплашват Турция с нови санкции заради „Турски поток“. Налице е открита намеса във вътрешните работи на Турция. Ние, безспорно, нямаме намерение да седим със скръстени ръце. Анкара ще отговори с огледални санкции“, заяви Ердоган.Той припомни, че двете камари на Конгреса на САЩ са одобрили бюджета за отбрана за 2020 г., който съдържа аспекти, засягащи Турция. Според него твърдата позиция на официална Анкара по проекто-бюджета за отбраната на САЩ, в който е визирано и решението за предаването на изтребителите F-35, които Турция трябва да купи, но ще се предоставят на американските ВВС, както и снемането на ограниченията за оръжейни доставки за гръцката част на Кипър, е отразена в изявлението на турското Външно министерство.Президентът подчерта, че придобиването на руските ракетни системи С-400 и участието на страната в програмата за производството на F-35 представляват решени въпроси за Турция. „Ние многократно изразявахме нашата позиция. Турция не е племенна държава. Ще отговорим реципрочно на санкциите“, каза Ердоган.", "date": "2019.12.20", "title": "Ердоган: Турция е готова да отвърне с реципрочни санкции на САЩ"}
{"url": "https://offnews.bg/temida/geshev-obiavi-che-sluchaite-na-obshta-rabota-s-interpol-veche-sa-v-sa-718029.html", "text": "Благодарение на добрата съвместна работа между прокуратурата и Интерпол, са издирени обвиняеми и подсъдими лица по важни за България дела. \"Случаите, по които работихме с Интерпол, са вече в съдебна фаза.\"Това обяви главният прокурор Иван Гешев на срещата си с генералния секретар на Интерпол Юрген Щок, който е на посещение в София.\"Ние действаме по правила, за разлика от тези, които нарушават законите. Затова трябва да подобрим сътрудничеството между всички институции вътре и извън България в борбата срещу престъпността“, обяви обвинител №1.„България е страна за пример с успешното си взаимодействие между правоохранителните си органи и сътрудничеството с Интерпол“, каза генералния секретар на Интерпол. „Ние строим мостове между полицейските и разследващите органи в 194 държави“, допълни Щок.Гостът поздрави Иван Гешев за избирането му за главен прокурор и изрази удовлетворение от факта, че начело на българската прокуратура застава човек, който е запознат с работата на терен и разбира естеството на функциониране на цялата правоохранителна система.В хода на разговорите участниците в срещата се обединиха около становището, че е от първостепенно значение навременната обмяна на данни между всички правоохранителни органи с оглед адекватното противодействие на престъпления като тероризъм, организирана престъпност и киберпрестъпления.", "date": "2019.12.20", "title": "Гешев обяви, че случаите на обща работа с Интерпол вече са в съда"}
{"url": "https://offnews.bg/dw/kolko-dobre-sa-balgarite-da-vidim-718050.html", "text": "Според една популярна теза, България е в добро икономическо състояние и поради това няма енергия за съпротива срещу управлението. Икономическите успехи, гласи този аргумент, са най-силният коз в ръцете на управляващите. Защото обезсилват опозиционното говорене.ЧислатаНо колко добре са българите всъщност? По данни на Националния статистически институт, през третото тримесечие на 2019 година БВП нараства с 3,7% в сравнение със същия период през 2018. Коефициентът на безработица е нисък - 3,7%, месечната инфлация (ноември 2019) възлиза на 0,5%, а средният общ доход на лице от домакинство през третото тримесечие на 2019 година е 1 716 лева и нараства с 11,3% спрямо същото тримесечие на 2018 година.На пръв поглед тези числа дават основание за оптимизъм и подкрепят цитираната теза. Това заключение се потвърждава и от личните възприятия. 33% от българите оценяват изминалата година като по-добра за тях. Тя е била по-лоша само за 14% от запитаните (цитираните данни са от проучване на „Алфа Рисърч”, публикувано в средата на декември). Според 55% от анкетираните, 2020 година ще бъде по-добра, а едва 9% я виждат в по-лоша светлина.На този фон ресурсът за протести изглежда ограничен. Още повече, че едва 12% посочват като техен личен приоритет по-доброто управление на страната и постигането на повече справедливост.Електоралната социология също говори в полза на аргумента, който тестваме. В края на 2019 година ГЕРБ изпреварват БСП с 3,5 процентни пункта. Тази дистанция повтаря електоралната картина от 2018 година - преди изключително опасните за властта скандали „Апартаментгейт” и „Къщи за гости”.Но ако се вгледаме по-внимателно в данните, ще видим, че оптимистичните оценки игнорират важни аспекти на политическата и икономическата реалност.Другите числаВъпреки ръста на икономиката, въпреки добрия кредитен рейтинг, въпреки тенденцията правителството да повишава заплати и пенсии, България си остава най-бедната страна в ЕС. Ако сравним БВП (per capita) по паритетна покупателна способност, България има 51% от средното за ЕС, а съседна Румъния - 65%. Според макроикономиста доц. Григор Сарийски, за периода 2014-2018 румънците са напреднали по този показател с 10 пункта, а ние - едва с 4.За огромна част от работещите доход от 1 700 лева на месец е непостижима мечта. А и повишаването на доходите трябва да се „претегли” през размера на разходите. През третото тримесечие на 2019 средният общ разход на лице от домакинство нараства с 4,3% в сравнение със съответния период през 2018. Като абсолютни стойности нарастват и разходите за здравеопазване - 16%, данъци и социални осигуровки - 11,4%, храна - 4,2%. (А най-голямо е увеличението при разходите за свободно време, културен отдих и образование - цели 26%).Средният размер на пенсията, след увеличението от 1 юли, е едва 386 лева, а в началото на второто полугодие поскъпнаха токът, водата и отоплението (средно за страната цената на отоплението се увеличи с 4,5%). Близо 384 хиляди пенсионери получават минималната пенсия от 219 лева на месец.В същото време министър Горанов, който живее в чуждо жилище, настоява за увеличение на местните данъци. Обсъжда се и нов скок в цената на водата - средно с 10%.Накратко: оптимизмът се изпарява дори и при бегли сравнения с икономиките на другите страни в ЕС. Няма да споменаваме за такива потресващи явления като енергийната бедност - нещо, по което отново сме срамен рекордьор. Няма да говорим и за растящата неграмотност, за обезпокоителните данни на PISA.Разни рекордиСамо един пример за йезуитската бюджетна политика на кабинета: опитаха се да противопоставят протестиращите медицински сестри на лекарите. Макар да има отделни лекари, които имат висок доход, трудът на здравните работници като цяло остава силно подценен. Същевременно министър Маринов настоява колко важно е да се закупят 15 бързи автомобила за таен контрол по пътищата, всеки от който е на цена до 320 хиляди лева.Увеличаващата се маргинализация на България в ЕС има не само икономически измерения. Страната остава с най-високия размер на корупция в публичния сектор, с все по-несвободни медии, както и с най-високата смъртност в ЕС. А според доклад на ЕК от ноември, България е на четвърто място в ЕС по смъртност в резултат от предотвратими състояния и заболявания, както и с най-ниската прогнозна продължителност на живота.Определението „заден двор” звучи грозно, но нима задният двор не е тъкмо мястото, където си държим отпадъците? Подобно неласкаво определение за България се подсилва и от последните разкрития, че RDF-отпадъци от други държави се изгарят незаконно в страната - по-всяка вероятност с цената на заплаха за здравето на населението.Може ли да е иначе?С други думи: ограничените икономически успехи, които, впрочем, не са достатъчни, за да ни оттласнат от дъното в ЕС, не могат да компенсират недоброто качество на живота в България.„Вината” за липсата на достатъчно съпротива срещу статуквото лежи на плещите на опозиционните партии. Но трябва да кажем и това: трудно е да се мобилизират съпротивителни сили в страна, където мнозина от най-способните, най-борбените вече са емигрирали или просто се спасяват поединично. А и как да има силна обществена резистентност, при положение че медийната среда и съдебната система все по-често обслужват статуквото и филтрират критичните гласове.", "date": "2019.12.20", "title": "Колко добре са българите. Да видим"}
{"url": "https://offnews.bg/obshtestvo/manolova-zelenite-bileti-pri-shofiorite-sa-svarshili-oshte-na-parvia-718021.html", "text": "Свършили са „зелените билети“ в градския транспорт. За това сигнализираха шофьори от столичния градски транспорт по-рано днес в платформата за граждански натиск „Изправи се.БГ“.Това стана ясно от позиция на председателя на гражданската платформа „Изправи се.БГ“ Мая Манолова тази сутрин, относно въвеждането на „зелен билет“ в столицата, като мярка за намаляване замърсяването на въздуха.След като два дни въздухът в София е замърсен в пъти над допустимите 50 микрограма на кубичен метър, Столичната община въведе „зелен билет“, но водачите на тролеи и трамваи от депо „Искър“ са били снабдени само с по десет броя, според сигнала в платформата.Така билетите са свършили още на първия курс тази сутрин, съобщават шофьори, като допълват, че заради липсата на „зелени билети“ се е създало напрежение в превозните средства.Едва около обяд е започнала доставка на нови „зелени билети“, допълват те, като на крайните станции са доставени едва по 40 броя.Другите места, от които може да се закупи „зелен билет“, са пунктовете на Центъра за градска мобилност.Вчера на протеста пред Столичната община срещу мръсния въздух Манолова заяви, че е неразбираема липсата на „зелен билет“, след като два дни стойностите на замърсяване достигат до четири пъти над нормата.Рано тази сутрин Фандъкова обяви въвеждането му.Това трябваше да стане още във вторник, когато стойностите на замърсяване надвишиха допустимите норми. В петък на обяд шофьорите да не са снабдени с достатъчно „зелени билети“, въпреки обявената им продажба, за съжаление е не само лоша организация на Столичната община, а прах в очите на хората, че се взимат мерки, категорични са от екипа на Манолова.", "date": "2019.12.20", "title": "Манолова: Зелените билети при шофьорите са свършили още на първия курс"}
{"url": "https://offnews.bg/politika/doverieto-na-balgarite-v-es-raste-no-ne-se-chuvstvame-grazhdani-na-sa-718030.html", "text": "Доверието на българите и румънците в ЕС бележи най-голямо повишение в Общността за тази година. Това показва проучване, представено днес от Европейската комисия, цитирано от БТА. Същото време едва 56 на сто от българите се чувстват граждани на ЕС, което е в дъното на класацията.В България и Румъния доверието е нараснало с пет процента и достига съответно 60 и 57 на сто. Най-високо доверие в ЕС имат гражданите на Литва (66 на сто) и Дания (63 на сто). По-скоро вярват в ЕС 49 на сто от участвалите в допитването граждани на Германия, Полша и Белгия, както и 45 на сто от словаците. В Унгария доверието към ЕС е 52 на сто.Най-малко на ЕС вярват гражданите на Великобритания (29 на сто), Франция (32 на сто) и Гърция (34 на сто).На въпрос дали се чувстват граждани на ЕС българите са в края на таблицата, като едва 56% отговарят положително. По-ниски са резултатите само сред отговорите на гражданите на Италия (55 на сто), Великобритания (53 процента) и Гърция (51 на сто). Първите три места в чувството на европейска принадлежност заемат гражданите на Люксембург (91 на сто), Испания (86 на сто) и Германия (83 на сто).Образът на ЕС е разглеждан положително най-често от гражданите на Ирландия (63 на сто), България (61 на сто) и Португалия (59 на сто). Средно в ЕС едва 42 на сто от гражданите заявяват, че виждат Общността в положителна светлина.Данните сочат спад в общото доверие в ЕС с един процент за годината. Одобрението за образа на ЕС е намаляло с три на сто в последната година, като се отчита покачване в същия мащаб на неодобрението. С три на сто (до 52 процента) намалява задоволството от европейската демокрация.Проучването показва, че днес европейците се тревожат най-много от имиграцията, промените в природата и икономическата обстановка. Най-малки са тревогите им за престъпността, енергийните доставки, данъците и пенсиите. На национално равнище най-много тревоги предизвикват здравеопазването, околната среда, безработицата и цената на живота.", "date": "2019.12.20", "title": "Доверието нa българите в ЕС расте, но не се чувстваме граждани на съюза"}
{"url": "https://offnews.bg/ikonomika/petima-shte-se-boriat-za-tri-mesta-v-komisiata-za-regulirane-na-saobsh-718000.html", "text": "Петима са номинираните за членове на Комисията за регулиране на съобщенията до изтичането на крайния срок снощи, показа справка на OFFNews в деловодството на Народното събрание.За членове на телекомуникационния регулатор управляващите предлагат Пеньо Пенев, който в момента е главен юрист в КРС, и Анна Хаджиева, бивш член на Съвета за електронни медии. За зам.-председател на КРС е издигната Кристина Хитрова, която е главен секретар във ведомството.ДПС са издигнали за член на комисията бившия си депутат Ердинч Хайрула, а БСП са внесли името на зам.-председателя си Деница Златева.На 12 декември парламентът отвори процедура по избор на заместник-председател и двама членове на Комисията за регулиране на съобщенията (КРС) заради изтекли мандати на досегашните.Срокът за номинации до председателя на Народното събрание бе 7 дни.Представянето и изслушването на кандидатите ще е пред транспортната комисия, ще се проведе публично и ще се излъчва онлайн на сайта на парламента.Изискванията към кандидатите са да представят подробна автобиография, диплома и доказателство за професионална квалификация в сферата на медиите, правото, информационните технологии или икономиката, да имат българско гражданство и постоянен адрес в страната и да не са били сътрудници на Държавна сигурност.Членовете на КРС са с 5-годишен мандат.", "date": "2019.12.20", "title": "Петима ще се борят за три места в Комисията за регулиране на съобщенията"}
