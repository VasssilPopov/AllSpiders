{"url": "https://offnews.bg/politika/balgaria-podpisa-sporazumenie-s-rusia-za-remont-na-iztrebitelite-shte-677182.html", "text": "Българското министерство на отбраната съобщи, че днес е подписано \"рамковото споразумение за Интегрирана логистична поддръжка на самолети МиГ-29, след като изтекоха всички процедурни срокове за обжалване на обществената поръчка.\"Изпълнител по това споразумение е Руската самолетостроителна корпорация МиГ. То е на стойност 81 милиона лева и предвижда \"доставка на резервни части и на услуги\".Подмяната на резервните части ще бъде извършвана от българските инженери в авиобазата в Граф Игнатиево.Със споразумението ще бъде осигурена поддръжка и ремонт на 12 бойни и 3 учебно-бойни самолета МиГ-29 за срок от четири години.\"Това споразумение не води до отмяна или забавяне на процедурата за придобиване на нов тип многоцелеви боен самолет, подготовката на която е в напреднала фаза и се очаква до края на април да бъде внесена в Народното събрание\", съобщават още от пресцентъра на министерството на отбраната.", "date": "2018.03.21", "title": "България подписа споразумение с Русия за ремонт на изтребителите. Ще ни струва 81 милиона лева"}
{"url": "https://offnews.bg/kultura/lajbah-moliat-da-ne-se-snima-na-kontcerta-im-tazi-sabota-677168.html", "text": "Музикалните легенди Лайбах (Laibach), които ще свирят на 24 март в столичния \"Терминал 1\" за представянето на новия си албум „Also Sprach Zarathustra“ по мотиви на едноименната творба на Фридрих Ницше, изрично молят гостите на вечерта да не снимат представлението.Шоуто ще бъде с продължителност от почти 2 часа, през които бандата е подготвила впечатляващ аудио-визуален и светлинен спектакъл, като за целта музикантите пристигат със собствени специални светлинни устройства.Лайбах имат специално изискване и рестрикция относно заснемането на видео и снимки по време на концерта, освен от акредитираните за това лица. Всички фенове се умоляват да се съобразят и уважат това желание на бандата и да не правят снимки или видео.Поради ограниченият брой на билетите, организаторите призовават за своевременното им закупуване онлайн в мрежата на , както и на касите на EasyPay.Вратите на \"Терминал 1\" отварят в 20:00 часа, а началото на концерта ще бъде в 21:00 часа.", "date": "2018.03.21", "title": "Лайбах молят да не се снима на концерта им тази събота"}
{"url": "https://offnews.bg/temida/4-godini-zatvor-za-mazh-prodaval-falshivi-bileti-za-kontcerta-na-enri-677184.html", "text": "Любен Илиев, разпространявал фалшиви билети за концерт на Енрике Иглесиас у нас, е осъден на четири години „лишаване от свобода“ при първоначален строг режим на изтърпяване. Присъдата е на Софийския районен съд. Измамната схема е задействана преди концерта на Енрике Иглесиас на 14 декември 2015 г. в зала „Арена Армеец София“.Илиев е имал съучастник, който не е разкрит. Двамата предлагали фалшивите билети чрез профил Елени Драганова /“Eleni Draganowa“/ във Фейсбук.По схемата \"Eleni Draganowa\" на 16 октомври 2015 г. са продадени два фалшиви билета за 165 лева, на 18 октомври - пет за 420 лева, на 27 октомври - два фалшиви билета за 220 лева и още три за 300 лева.Илиев се представял за служител на „Арена Армеец“, за сътрудник на търговското дружество „Ивентим БГ“ ООД, за \"един от организаторите на концерта\".", "date": "2018.03.21", "title": "4 години затвор за мъж, продавал фалшиви билети за концерта на Енрике Иглесиас в София"}
{"url": "https://offnews.bg/politika/parlamentarnata-komisia-za-chez-zaraboti-vikat-dans-i-dar-na-sledvash-677141.html", "text": "Депутатите от временната комисия за приватизацията и за продажбата на ЧЕЗ започнаха работа. Днес беше първото им заседание, на което бяха приети процедурните правила, по които ще работят.На следващото заседание, което се очаква да се проведе на 27 март, се очаква да бъдат повикани представители на Министерството на финансите, които да дадат информация на какъв етап е арбитражното дело, което ЧЕЗ груп води срещу страната ни. При депутатите ще бъдат и от Държавна агенция \"Национална сигурност\" (ДАНС), и от Държавна агенция „Разузнаване“ (ДАР). Очаква се те да предоставят информацията, която имат и която са получили от партньорски служби.\"Предвид информацията, която бе предоставена от министър-председателя в секретното деловодство, където ставаше ясно кои са институциите, които имат отношение към структуриране и осигуряване на финансирането на тази сделка, ще поканим българските служби за сигурност да дадат отговор\", обясни председателят на комисията и депутат от БСП Жельо Бойчев.Председателят на комисията Жельо Бойчев поиска премиерът Бойко Борисов да бъде изслушан или поне да даде отговори за решението на правителството да се включи в сделката. \"Със сигурност трябва да бъде направено искане към министър председателя да даде отговор как и по какъв начин се е взело решението страната ни да участва в тази сделка\", обясни той. Според Бойчев ще се наложи пред комисията да бъде изслушан и собственика на дружеството, което иска да купи бизнеса на ЧЕЗ в България - Гинка Върбакова.От ГЕРБ пък поискаха временната комисия да изпрати писмо до ЧЕЗ груп, с което да поиска повече информация по сделката. Комисията ще изпрати писма и на всички останали институции, от които членовете й смятат, че могат да получат информация.По време на заседанието управляващи и опозиция се скараха за това дали да бъде възможно депутат да гласува, без да е участвал на заседание на комисията. Председателят на комисията и депутат от БСП Жельо Бойчев представи правила, в които изрично се казва, че гласуването на депутатите в комисията се извършва \"лично\".  Димитър Лазаров от ГЕРБ обаче възрази и обясни, че  понякога заседанията са  дълги, а някои от депутатите няма как да останат и е хубаво да могат да се делегират гласовете си на други членове. Рамадан Аталай от ДПС посочи, че личното гласуване на народните представители е задължително. \"За един месец предложихте двете партии една тема, която за обществото е много сериозна. Ако в този месец няма да можем да намерим време да се съберем и да гласуваме, ще направя друго предложение – дайте да закрием комисията още днес\" ,добави той. В крайна сметка в процедурните правила беше записано, че  \"решенията на комисията се взимат с мнозинство от присъстващите\".Депутатите от временната комисия имат един месец, за да установят всички факти и обстоятелства около приватизацията и планираната продажба на дружествата на ЧЕЗ Груп в България.Комисията за ЧЕЗ се състои от по трима депутати от всяка парламентарна група и беше създадена по настояване на опозицията. До това се стигна, след като от ГЕРБ първо бяха твърдо против идеята, но след това изненадващо я подкрепиха. Мотивът за промяната в мнението на най-голямата партия беше, че така ще се спрат спекулациите и заиграването със страховете на хората.", "date": "2018.03.21", "title": "Парламентарната комисия за ЧЕЗ заработи, викат ДАНС и ДАР на следващото заседание"}
{"url": "https://offnews.bg/politika/zdravnoto-ministerstvo-udalzhi-sroka-za-proekta-za-speshnata-pomosht-677166.html", "text": "Здравното министерство удължи с месец и половина срока за кандидатстване с проектно предложение за модернизация на спешната медицинска помощ по процедура BG16RFOP001-4.001 „Регионална здравна инфраструктура\" по Оперативна програма „Региони в растеж\" 2014-2020.Срокът е удължен до 15 май. Общият бюджет за проекта е над 163 млн. лева. Здравното министерство вече е пуснало и обществена поръчка за доставка на 400 линейки с необходимото оборудване. Предвидени са 185 линейки за превоз, първоначално лечение и мониторинг на пациенти, 42 линейки с повишена проходимост, 78 линейки от тип 4x4 и 95 линейки за интензивни медицински грижи. Обществената поръчка е на стойност 58 405 980 лв. с ДДС.До края на тази година се очаква да бъдат доставени първите линейки. Едно от основните изисквания в обявената процедура е доставчикът да осигурява минимум 5 години гаранция на колите и медицинското оборудване в тях. При сигнал за повреда сервизът трябва да реагира в рамките на 2 дни, а ремонтът да не трае повече от 72 часа, съобщиха от МЗ.Планираните по проекта за модернизация на спешната помощ дейности обхващат 237 обекта на територията на цялата страна - спешните отделения, разкрити в 34 лечебни заведения за болнична помощ с над 50% държавно участие, 27 центъра за спешна медицинска помощ и разкритите към тях 176 филиала и изнесени екипи за спешна медицинска помощ. По отношение на тях ще бъдат извършени строително-монтажни и строително-ремонтни дейности, доставка и монтаж на обзавеждане, както и осигуряване на медицинско оборудване и апаратура.\"Удължаването на срока за подаване на проектното предложение се налага, от една страна, поради комплексния характер на дейностите, планирани за изпълнение в мащабния инфраструктурен проект, който е единствен по рода си в страната с големия териториален обхват и сложност за изпълнение на планираните дейностите на територията на цялата страна. От друга страна, допълнителното време ще улесни работата на консултантите по документалното обезпечаване на проектното предложение\", обясниха от МЗ.", "date": "2018.03.21", "title": "Здравното министерство удължи срока за проекта за спешната помощ"}
{"url": "https://offnews.bg/politika/kabinetat-dade-bolnitca-sv-marina-na-meditcinskia-universitet-vav-v-677176.html", "text": "Правителството предостави правата на едноличния собственик на капитала по управлението на Многопрофилна болница за активно лечение „Св. Марина“ ЕАД, гр. Варна, на Медицинския университет „Проф. д-р Параскев Стоянов“. Това ще е валидно за срока на акредитационната оценка на лечебното заведение като университетска болница.Мотивът в искането на Медицинския университет е, че по този начин ще се възстанови основната функция на университетската болница по осигуряване на качествено практическо обучение на студенти, докторанти и специализанти и осъществяване на болнична медицинска помощ на най-високо ниво.Правната възможност за това прехвърляне е в разпоредбата на чл. 62, ал. 2 от Закона за лечебните заведения.За да поддържа високо качество на подготовката на студентите по медицина и за да бъде конкурентоспособен, през последните четири години университетът е инвестирал над 8 млн. лв. в клиничните катедри в МБАЛ „Св. Марина“ – Варна.", "date": "2018.03.21", "title": "Кабинетът даде болница 'Св. Марина' на Медицинския университет във Варна"}
{"url": "https://offnews.bg/futbol/uvolniha-petev-v-kipar-i-go-plashat-sas-sad-677169.html", "text": "Скандалът между ръководството на кипърския Омония (Никозия) и българския треньор Ивайло Петев достигна точка на кипене.Бесни от изказванията на специалиста в родни , шефовете на “детелините” едностранно са прекратили договора му, става ясно от съобщение на официалния сайт на клуба.Управата на тима от Острова на Афродита ще предприеме и необходимите съдебни мерки, за да се защити след думите на Петев, които късно снощи бяха определени като “лъжа” и “клевета”.Припомняме, че вчера бившият национален селекционер намекна в интервю, че е възможно кипърският гранд да урежда мачове.\"Черно ли е, бяло ли е, вие се сещайте…\", отговори Петев на въпрос дали става въпрос за “черно тото”. Вратар на Омония е синът на президента на БФС Борислав Михайлов - Николай.", "date": "2018.03.21", "title": "Уволниха Петев в Кипър и го плашат със съд"}
{"url": "https://offnews.bg/politika/za-pravitelstvoto-obzhalvaneto-na-obshtestveni-porachki-ot-banicharni-677165.html", "text": "Като саботаж срещу държавата определи премиерът Бойко Борисов възможността широк кръг от заинтересовани лица да обжалват обществените поръчки. Това става ясно от публикуваната от правителствената пресслужба стенограма от заседанието на Министерския съвет в сряда.На него са обсъдени промени в законодателството, които да спрат злоумишленото обжалване на обществени поръчки.От думите на Борисов става ясно, че имало случаи, при които в \"шест часа вечерта без една минута\" се внася жалба, с която се блокира обществената поръчка и в един от тях това било направено от човек, \"който метеше пред „Пирогов“ улиците\". В същото време вицепремиерът Томислав Дончев обяснява, че се подготвят промени в Закона за обществените, тъй като европейска директива позволява \"фризьорски салон, баничарница\" да имат интерес от строителството на магистрала и имат право да жалят. Според Борисов от забавянето на важния проекти като ТОЛ-системата например държавата губела милиони.СТЕНОГРАМАБОЙКО БОРИСОВ: Някой иска ли да каже нещо?ТОМИСЛАВ ДОНЧЕВ: От вчера, след неколкоседмични усилия, практически всички министерства са включени в системата за обмен на документи по електронен път. Благодарност и поздравления за всички колеги, защото само преди две-три седмици бяха половината.Сега в момента се работи с основен приоритет включването в системата на всички структури – 36, ако не ме лъже паметта, на МВР, което дава фундамент (без значение дали имаме дигитализирани регистри, или нямаме) само след няколко месеца, или до есента, на база вътрешна организация, модерация, това е ново упражнение, ние да сме в състояние по отношение на ползвателя на услугата да не го караме да разнася хартия.Но, най-доброто предстои. Свързаността е само началото. Тепърва трябва да изрежисираме всички сценарии как едно ведомство прави в друго справка по електронен път, когато нямаме първично достъпен регистър. Но, първата стъпка – свързаността, е факт. Поздравления за колегите.БОЙКО БОРИСОВ: Това практически означава, че може и на хартия да не се движат материали…ТОМИСЛАВ ДОНЧЕВ: Малко опит трябва да се натрупа. Няколко месеца.ЕКАТЕРИНА ЗАХАРИЕВА: Остава да направим електронни услугите…БОЙКО БОРИСОВ: Ами почвайте да правите услугите електронни!ТОМИСЛАВ ДОНЧЕВ: Има нормативни въпроси, които ще ги уредим. По отношение на това, че някои институции, включително институциите на съдебната власт, изискват документи на хартия, те са свързани с промяна в законодателството. Дайте да се фокусираме върху това, което ни е основният приоритет – услуга, справка по отношение на гражданите.БОЙКО БОРИСОВ: В този ред на мисли. Докъде стигна, Николина, системата, която трябва в хотелите…НИКОЛИНА АНГЕЛКОВА: ЕСТИ.БОЙКО БОРИСОВ: ЕСТИ – кога ще бъде въведена?НИКОЛИНА АНГЕЛКОВА: Работи комисията. Отворени са офертите. Спазват се законовите срокове.БОЙКО БОРИСОВ: От месеци слушам, че комисията работи денонощно.НИКОЛИНА АНГЕЛКОВА: Има срокове, законови, господин премиер…БОЙКО БОРИСОВ: Така. До кога?НИКОЛИНА АНГЕЛКОВА: …в ЗОП.БОЙКО БОРИСОВ: До кога?НИКОЛИНА АНГЕЛКОВА: Още месец и половина работата на комисията, следва да се избере изпълнител. След което, ако няма обжалване, трябва да стартира.БОЙКО БОРИСОВ: Сиреч, този сезон няма да стане…НИКОЛИНА АНГЕЛКОВА: Не, до края на годината. Защото изработването на самата система е шест месеца. Няма как.Имаше една година и половина обжалване, както при ТОЛ-а. Ние почваме, те обжалват. И то фирми, които дори не са закупували документи. Просто, имали правен интерес.БОЙКО БОРИСОВ: Дончев, трябва да помислите върху това буквално саботиране на държавата с…ТОМИСЛАВ ДОНЧЕВ: Отговарям веднага, господин премиер.След няколко месеца работа – смесен екип и представители на Народното събрание, и в консултация с всички институции, които са отговорни за обжалването по реда на Закона за обществените поръчки – Комисията за защита на конкуренцията и други, сме готови с промени в закона. Сега правото за обжалване, ако ми позволите да обясня две минути, но това дава яснота на колегите, правото на всеки заинтересован да обжалва не е достижение на родното законодателство. Това директно е уредено в европейските директиви, свързани с обществените поръчки. Това, което сме направили ние, е опит за стесняване на кръга на този, който може да обжалва. Защото към момента прочитът на Директивата е, че всеки, който има интерес, примерно фризьорски салон, баничарница приемаме, че има интерес от строителство на магистрала, примерно, или от изграждането на електронна система – има право да жали. Първият опит е да свием леко този кръг от заинтересовани страни. По логиката, която се опитваме да въведем е, че фризьорски салон не може да строи магистрала. Въпреки че според практиката, която е натрупана, една фирма, която се занимава с подбор на персонал или с охрана на труда, може да обжалва. И като аргумент не може да се изключи някоя инстанция да би решила, че ако някой би строил магистрала би имал нужда от услугите на тази фирма. И тя лесно би могла да си намери четири или пет партньора – строители, асфалтополагащи, асфалтова база, бетонов възел и т. н. Но, при изключително буквален прочит на директивите, сме се опитали да направим една малка стъпка напред без да ги нарушаваме, която да стесни кръга от недобросъвестно обжалване. Включително и по-директно уреждане на възможността, ако в резултат на жалене, както е случаят с АПИ, МРРБ, възложителите са претърпели щети. Естествено, когато цялото обжалване е приключило и се е установило, че то е неоснователно.БОЙКО БОРИСОВ: Или както в обжалването на ТОЛ системата – като проверихме кой обжалва се оказва, че човекът метеше пред „Пирогов“ улиците.ТОМИСЛАВ ДОНЧЕВ: Има много такива случаи.БОЙКО БОРИСОВ: Така че, аз правилно искам да бъда разбран, говоря за саботирането. Че обжалването е необходимо, че то стимулира и конкуренцията, и прозрачността въобще не става спор. Говорим за системи… има ли някой, който да не е убеден, че системата, която всеки, отишъл в хотел, ще го регистрира – първо е полезна за националната сигурност, второ за бюджета и за прозрачността на бизнеса. И това година и половина не може да се въведе заради обжалване! ТОЛ системата две години! И то си личи умисълът – чака се последният момент, шест часа вечерта без една минута, тогава се внася от някоя фирма и блокира нещо, което ни струва милион и половина на ден. До вчера асфалт не се ядеше, а сега всички искат асфалт. Хубаво, ама по милион и половина ние губим от това, че ТОЛ системата не работи, години наред не можахме и чак сега преодоляхме тази пречка.ТОМИСЛАВ ДОНЧЕВ: Имаме и много други такива случаи, може би не толкова драстични като стойност, но, например, неотдавна по отношение на една електронна система, която трябва да се изгражда, обжалва фирма за търговия с чорапи.БОЙКО БОРИСОВ: Разбрахте ме, просто мислете как да направим така, че да свършим навреме. Да не дойде краят на тази година и да се разбере, че ще стане до края на следващата година.НИКОЛИНА АНГЕЛКОВА: Аз не мога да гарантирам, господин премиер, че няма да има обжалване пак, защото, когато се избере изпълнител, това е възможно отново да се случи. Но този път заинтересовани са само тези, които са участвали, а не всяко лице. Ние винаги искаме предварително изпълнение, но това не означава, че няма да обжалват. Те обжалват и предварителното изпълнение.БОЙКО БОРИСОВ: Другото, което и коалиционните партньори ги интересува, защото сме поемали заедно ангажимент – текат анализите на МВР, в които участват министърът, главният секретар, шефовете на полиции, съответни централни и местни, областните управители и преди няколко дни разпоредих на министър Радев да кани всички кметове, кметски наместници и на най-малките населени места, нека да доложи да ви информира.ВАЛЕНТИН РАДЕВ: Господин премиер, уважаеми колеги, както си спомняте от обсъжданията в понеделник, едната задача беше свързана с престъпността в малките населени места и полицаите, които сме разпределили там. Вчера вече направихме две поредни срещи. Анализите са всеки ден, но аз участвах вчера в Плевенска област и в Ловеч. Поканихме всички кметове и имаше над 70-80 от тях, включително кметски наместници, както разпоредихте. Запознахме ги с това какво сме направили ние. Освен, че чух анализи на областните дирекции на МВР, по-интересното беше, че чухме от кметовете на общини и на населени места, кметските наместници какво те си мислят за нас, има ли ги тези мобилни групи, виждат ли ги. За мое удовлетворение, чух повече положителни неща. Имат и забележки, мога да кажа някои от тях – искат да връщаме инспектори, дежурни и т. н. Не всичко можем да изпълним, но там, където можем, включително и за камерите, веднага им отговорихме или ще направим възможно дори лично да получат информация какво може да направи министерството и в какви срокове.Продължаваме в Благоевград другата седмица и ще бъде така до 29-ти, когато завършваме този цикъл с анализите и участието на кметовете. Отново ще ги каним и навсякъде, където се появим дали аз, дали главен секретар с екипи – да присъстват и да кажат забележките си.БОЙКО БОРИСОВ: Така трябва да го направите, че да сте заедно, така ще ги планирате. Ако трябва, ако сте в Благоевград сутринта, оттам можете да се прехвърлите в Пазарджик, пътища направихме хубави, така че навсякъде присъствате заедно. Протоколират хората на областния директор и след един месец ти дават справка къде какво е отстранено и къде, примерно, трябва централно финансиране или нещо, което да помогнем. Така, както махнахме лимита на автомобилите, да се движат непрекъснато.ВАЛЕНТИН РАДЕВ: Много са доволни, казаха го.БОЙКО БОРИСОВ: Това, което ти казах – да си въведат книга при кмета.ВАЛЕНТИН РАДЕВ: Това ще го направим.БОЙКО БОРИСОВ: Отиват полицаите, обхождат, подписват се. Утре да имаме и за пред кмета, и за пред нас какво са проверили, какво са констатирали. Това не случайно го бяха измислили едно време…ВАЛЕНТИН РАДЕВ: И хубавото е, господин премиер, че на тези срещи присъстват и областният управител, и кмета на населеното място, кметът на големия град, например, Плевен, Ловеч и освен това представители на съдебната система – окръжният прокурор, съдиите и те участват включително.БОЙКО БОРИСОВ: Нас ни интересува полицаят, пожарникарят и тези, които са там – едните пазят нивите, да не изгорят, а другите помагат за спазване на обществения ред. Там трябва да се знае в селото, че или има постоянен полицай, или има видеонаблюдение, или веднъж минава полицейски патрул, който отива при кметския наместник или при кмета, подписва се в тетрадката, пита го за проблеми, за да живеят спокойно хората. Затова махнахме лимитите на горивата, нови автомобили се взеха, униформи нови, увеличение на заплатите.ВАЛЕНТИН РАДЕВ: Доволни са, чухме го това от всички там.БОЙКО БОРИСОВ: Затова сега искам от теб да въведеш ред. С колегите това сме го поели като ангажимент! Над 1330 души нови полицаи сме назначили така, както поехме ангажимент, но са 6000 села още. Така че, за тези трябва да се направи по този начин рамката.ВАЛЕНТИН РАДЕВ: Разбрах.КРАСИМИР КАРАКАЧАНОВ: В тази област, господин премиер, наистина, увеличи се броят на полицаите и на Гранична полиция, и на жандармерия.Има един момент, който, разбира се, изцяло е в ръцете на Министерството на вътрешните работи, а именно – по отношение на увереността на полицаите да изпълняват своите задължения.Знаете, че много случаи имаше в предишни години, когато полицай си свърши работата, включително използвайки сила обуздава по трима-четирима престъпници и като вдигнат шум всевъзможни организации, наказваха полицая. Просто ръководството на Министерството на вътрешните работи трябва да застане зад полицая в такива случаи. Не говоря за превишаване на законовите норми, а говоря за самочувствието на самите полицаи.Второ, всеки един кмет, а и във всяка една областна дирекция, знаят горе-долу по селата контингента, който извършва кражби и подобни престъпления. Знаят се буквално поименно – история, дядо, баба и т.н. Профилактични разговори с тези хора! Профилактиране на този контингент би било една превантивна мярка – викат го един път в месеца или един път седмично и районният инспектор си провежда един разговор с него, това има ефект.БОЙКО БОРИСОВ: Сутринта на оперативката, колега, по тази тема разговаряхме много. Възложих го на Радев с юристите да провери и тук госпожа Цачева може да ни каже сигурно повече, но в България законът е такъв, че ако направиш десет еднакви кражби, те съдят за една от тях. След това отива на пробация, понеже престъплението става малко и пак излиза. И така докато не гръмне някой много фрапантен случай и не заговорят хората за него, защото станал голям инцидент. Това на Ципов, моля ти се, понеже разбрах, че той се занимава, възложи да му се предаде. Ето, коалиционните партньори са изцяло „за“ да сменим това противозаконно отнемане, да си стане кражба и крадците на коли… Просто имаме абсолютно разбиране във всяка една тема. Двете парламентарни групи ще го внесат веднага и с тези промени ще дадем инструменти на МВР да няма откъде да се шиканира след това процесът.ВАЛЕНТИН РАДЕВ: Подготвили сме текстовете, господин премиер.БОЙКО БОРИСОВ: Добре.Моля ти се, това го съгласувай, виж го, и госпожа Цачева, от министерството да кажат как точно – първо, второ, трето. Но това трябва да се промени, то е безумно.ЦЕЦКА ЦАЧЕВА: Уважаеми господин министър-председател, колеги, в работната група, която вече работи по тази тема, предложенията на текстовете за промени от страна на МВР ще се обсъждат в петък в 10 часа. Имаме готовност до края на месец март, другата седмица, да обявим какви точно ще бъдат новите редакции. Имаме конкретни текстове от тях, които вече са ни предложени.БОЙКО БОРИСОВ: Добре. И на вицепремиерите също го пратете, те съответно – на парламентарните групи.Радев, срещни се с двете парламентарни групи, обясни, да знаят точно за какво става въпрос, да дадем този инструмент. Имайте предвид, че аз за това нещо се боря от сигурно 15 години и не мога да преодолея противозаконното отнемане на автомобили да стане кражба. Ще е много приятна изненада за мен, ако това успеем да го направим. Хващаме го в колата, след това излиза, пробация, домашен арест, отива пак да краде и такива случаи, ако извикам директора на Софийско, може би до утре сутринта ще ви разказва с имена, с факти, с хора. Само че законът казва, че това е възможно. Да променим законите, да ги обясним на обществото, защото отнемането означава, че като те хванат вътре в автомобила, но ако не работи, или там те хванат на място – не го крадеш, не е кражба и там има други членове и състави.И миналия път ви разказвах, знаковите крадци вече са като директори – влиза с лаптопа, пали колата и слиза. Влиза шофьорът, който вече и да го хванат, той е никому неизвестен, почват да го съдят, поема цялата вина. И законът им позволява това да го вършат! И полицаите всяка сряда ми казват: „Борим се, но този пак е навън, този пак е под домашен арест, този пак го хванахме под домашен арест как разфасова кола“. И затова – 10 дни срок, седнете и го направете! Дайте им този инструмент.ЦЕЦКА ЦАЧЕВА: Към настоящия момент този текст за отнемането е в главата за транспортните престъпления, а не в главата и раздела за престъпления против собствеността, където са кражбите.БОЙКО БОРИСОВ: Защо е така, според теб?ЦЕЦКА ЦАЧЕВА: Това е направено още преди демокрацията, промяната. Не могат да ми обяснят защо така е направено, но текстът е от тогава.БОЙКО БОРИСОВ: Е, и?ЦЕЦКА ЦАЧЕВА: Имаме сега новите промени на МВР.БОЙКО БОРИСОВ: Двадесет и осем години вече не можем да го променим.ЦЕЦКА ЦАЧЕВА: Не съм казала такова нещо. Обратното. До края на месец март. Другата седмица в петък заседават, другата седмица излиза предложението. Имаме конкретните текстове, които ще се огледат от междуведомствената работна група, включени са представители на магистрати, прокуратура, съдии и т.н.БОЙКО БОРИСОВ: Добре.До петък разпределяте на парламентарните групи и на двамата вицепремиери – да го имат и те, за да може по тази тема, ако имат забележки, веднага да ги направят и да отива в парламента, да стане възможно най-бързо.Закривам заседанието.", "date": "2018.03.21", "title": "За правителството обжалването на обществени поръчки от 'баничарници' е саботаж"}
{"url": "https://offnews.bg/sviat/4-pati-dnes-opozitciata-hvarlia-salzotvoren-gaz-v-parlamenta-v-kosovo-677185.html", "text": "Депутатите от опозиционното движение Самоопределение четири пъти днес хвърляха сълзотворен газ в залата на косовския парламент, за да осуетят ратификацията на споразумението за демаркиране на границата с Черна гора.В сряда вечерта - след ареста на петима депутати от Самоопределение след третото хвърляне и на още двама след четвъртото - парламентът в Прищина най-после успя да ратифицира договора.80 народни представители гласуваха \"за\", а само 11 бяха \"против\".Депутатите от Самоопределение, които не бяха сред арестуваните, напуснаха пленарната зала преди гласуването по настояване на службата за сигурност в парламента.Споразумението за демаркиране на границата с Черна гора беше подписано още през 2015 г. и е ратифицирано от парламента в Подгорица. Ратифицирането на договора е ключово условие на Европейския съюз за въвеждане на безвизов режим за косовски граждани. Опозиционното движение Самоопределение твърди, че със споразумението Косово се лишава от 8000 хектара гори и планински пасища.", "date": "2018.03.21", "title": "4 пъти днес опозицията хвърля сълзотворен газ в парламента в Косово"}
{"url": "https://offnews.bg/kultura/ostavat-2-dni-do-kontcerta-na-insomnium-programa-677175.html", "text": "Концертът на отдавна чаканите от родните фенове Insomnium ще се състои този петък, 23 март, в столичния клуб \"Mixtape 5\". Събитието е част от турнето по представяне на последната им творба “Winter’s Gate”.Преди това и с пълен сет на сцената ще видим специалните гости на събитието шведите Tribulation.Очаква ни майсторски поднесен финландски мелодичен дет метъл и рокендрол.Качество в достатъчно количество, разпределено в следната програма:От BGTSC напомнят, че обща цел е по време на събитието да няма инциденти, а само положителни емоции. За това е необходимо всички желаещи да посетят концерта да спазват неговите правила.", "date": "2018.03.21", "title": "Остават 2 дни до концерта на Insomnium (програма)"}
{"url": "https://offnews.bg/obshtestvo/mestiat-natcionalnia-tcentar-po-narkomanii-677177.html", "text": "Националният център по наркомании ще трябва да се премести в нова сграда, тъй като е изтекъл срокът на договора между здравното министерство и Столичната община. Центърът по наркомании и административният офис на Държавната психиатрична болница в Суходол трябва да освободят сградата на ул. „Пиротска\" 117 до 25 септември 2018 г.Договорът между Столичната община и Министерството на здравеопазването за безвъзмездното ползване на общинската сграда е сключен на 20.12.2011 г.Представителите на МЗ вече са провели няколко срещи със Столичната община, за да се намери вариант къде да бъде преместен Националният център по наркомании и Метадоновата програма, която е към Държавната психиатрична болница, съобщиха от ведомството.През следващите месеци ще се търси подходящото място за Центъра. ", "date": "2018.03.21", "title": "Местят Националния център по наркомании"}
{"url": "https://offnews.bg/112/kak-falshifikatorite-rabotiat-ramo-do-ramo-s-trafikantite-na-hora-u-na-677178.html", "text": "При операции на ГДБОП са разбити две организирани престъпни групи, занимавали се с изготвяне на фалшиви документи и с трафик на хора през България.Операциите са проведени на 16 и 17 март от служители на ГДБОП и колегите им в София и областите Пловдив, Пазарджик, Смолян, Русе, Разград, Сливен и Ямбол.Действията са координирани от Европол и SELEC, а целта е неутрализиране на организирана престъпна група, изготвяла и разпространявала фалшиви документи за самоличност и друга такава, занимавала се с трафик на мигранти от Албания - през България за Великобритания, САЩ и Канада, използвайки подправени документи. При неутрализирането на първата група са задържани 10 български граждани, част от тях - криминално проявени и осъждани за подобен род престъпления. Петима от участниците са задържани на територията на София.На един от адресите, в багажника на лек автомобил, паркиран в имота, са открити 5114 фалшиви банкноти с номинал 100 евро.На друг адрес са намерени множество документи за самоличност – български паспорти и лични карти, турски, датски, румънски и испански паспорти, албански удостоверителни документи за работа, множество снимки паспортен формат. Иззетите документи са предадени за експертиза с цел установяване на истинността им, уточни заместник-директорът на ГДБОП Стоян Темелакиев.Още петима души са задържани на територията на Пловдив. На един от адресите е открита работилница за изработка на фалшиви документи. Оттам са иззети копия на лични документи, флаш памети, ламинатор, компютърна конфигурация и принтер.В рамките на операцията са извършени претърсвания и на адрес в Русе, чийто обитател е задържан. Оттам са иззети българска лична карта и свидетелство за управление на моторно превозно средство – документи на трето лице и обявени за откраднати, две фалшиви банкноти с номинал 200 евро и 22 фалшиви банкноти с номинал 20 евро.При претърсване на жилище в Твърдица, чийто собственик е задържан, са открити и иззети преносим компютър и флаш памети.При осъществената международна полицейска операция е неутрализирана и организирана престъпна група, занимавала се с трафик на мигранти от Албания за Великобритания, САЩ и Канада, използвайки подправени документи.Информацията е подадена към службите ни от Албания, съобщи старши комисар Темелакиев.За да стигнат до Великобритания, мигрантите са заплащали за „услугата“ 7000 паунда, а за САЩ и Канада - от 25000 до 30000 щатски долара. Престъпната дейност е била разпръсната на териториите на Албания, България, Испания, Доминиканската Република и САЩ.По първоначални данни през годините от тази „услуга“ са се възползвали хиляди желаещи да стигнат до Великобритания, САЩ и Канада. Реализираната печалба от престъпната дейност варирала около 15 милиона щатски долара.", "date": "2018.03.21", "title": "Как фалшификаторите работят рамо до рамо с трафикантите на хора у нас (видео)"}
{"url": "https://offnews.bg/futbol/tcska-se-izpravia-sreshtu-ludogoretc-na-iubileia-677181.html", "text": "Страхотен футболен спектакъл очаква феновете на ЦСКА навръх 70-ия рожден ден на клуба на 5 май. Тогава \"червените\" ще се изправят срещу действащия шампион Лудогорец на националния стадион \"Васил Левски\", стана ясно от програмата, публикувана в официалния сайт на БФС. Двубоят е с начален час 20,00.Насрочването на двубоя за тази дата е по искане на ЦСКА, а изборът на стадиона не е случаен - очаква се той да се напълни с желаещи да отпразнуват годишнината. В ЦСКА стягат голяма празнична програма, а подробности ще бъдат обявени идната седмица.Междувременно Спортно-техническата комисия към БФС определи точните дати за полуфиналите в турнира за Купата на България. Най-голям интерес предизвикват двата сблъсъка между Левски и ЦСКА, които ще се играят на стадион “Васил Левски”.Първият епизод от битката им за място във финала предстои на 11 април, сряда, от 19:00 часа. Реваншът е две седмица по-късно - на 25 април, сряда, от 18:30 часа. В другия полуфинал ще се борят Ботев (Пловдив) и Славия, съответно на 10 и 24 април.", "date": "2018.03.21", "title": "ЦСКА се изправя срещу Лудогорец на юбилея"}
{"url": "https://offnews.bg/futbol/shte-gledame-po-televiziata-kontrolite-na-natcionalite-677171.html", "text": "На 23 март, петък от 19:00 часа пряко от \"Лудогорец Арена\" в Разград БНТ HD ще покаже приятелския мач на българския национален отбор по футбол срещу тима на Босна и Херцеговина.Последната среща между двата тима е била през 2008 г., когато националите ни, под ръководството на Пламен Марков, записват победа с 2:1. И двете точни попадения са дело на Димитър Бербатов.Селекционер на националния отбор по футбол на Босна и Херцеговина е футболната легенда Роберт Просинечки, който има в актива си участия на 3 световните първенства (1990, 1998 и 2002 г.) и три отбелязани гола по време на шампионата на планетата за националния отбор на Хърватия.Футболната среща срещу отбора на Казахстан ще се играе на 26 март (понеделник) на неутрален терен - в унгарския град Фелчут и също ще бъде предавана пряко от 19:00 часа по БНТ HD.Националният тим на средноазиатската държава ще излезе на терена под ръководството на най-добрият треньор на България за 2017 година - Станимир Стоилов", "date": "2018.03.21", "title": "Ще гледаме по телевизията контролите на националите"}
{"url": "https://offnews.bg/drugi/veche-mozhete-da-trenirate-bezplatno-za-sofijskia-polumaraton-s-naj-iz-677173.html", "text": "Едно от най-масовите и атрактивни спортни събития на столицата – софийският полумаратон, се очаква да започне на 13 май. Докато регистрацията за състезанието тече и броят на записаните нараства, организаторите стартират серия от събития, с които да помогнат за подготовката на всички желаещи.В рамките на шестте седмици, предхождащи събитието, ще бъдат организирани напълно безплатни регулярни тренировки в София, които са с отворен достъп, без предварително записване и други изисквания. Първата тренировка ще е на 25 март. Те ще се водят от професионални треньори по лека атлетика и целят не само подготовка за състезанието, но и повишаване на спортната култура и популяризиране на активния, здравословен начин на живот.Сред хората, изявили желание да се включат в отворените тренировки, са актьорът и певецът Орлин Павлов и актрисата Лорина Камбурова. Двамата вече потвърдиха участието си както в тренировката на 25 март, така и в полумаратона.", "date": "2018.03.21", "title": "Вече можете да тренирате безплатно за Софийския полумаратон с най-известните актьори"}
{"url": "https://offnews.bg/futbol/vizhte-programata-na-plejofite-v-parvata-shestitca-677183.html", "text": "Днес стана ясна част от програмата в първата шестица на Първа лига, където трябва да се определи новият шампион на България.Двубоите от последните три кръга все още не са подредени по часове и дати. Плейофите в горната част на класирането стартират с двубоя Лудогорец - Верея на 31 март от 17:30 часа.Същата вечер, от 20:00 часа, ЦСКА приема Ботев (Пловдив), а на 1 април Левски домакинства на Берое от 17:30 часа. Двубоят от 30-ия кръг между ЦСКА и Левски ще се играе в сряда (18 април). В сряда са и полуфиналите между \"сините\" и \"червените\" за Купата на България - 11 и 25 април.Ето и програмата:27 КРЪГ31 март (събота)Лудогорец - Верея 17:30 ЦСКА - Ботев (Пд) 20:001 април (неделя)Левски - Берое 17:3028 КРЪГ6 април (петък)Ботев (Пд) - Левски 14:30Лудогорец - ЦСКА 17:00Верея - Берое 19:3029 КРЪГ14 април (събота)Берое - Ботев (Пд) 15:00ЦСКА - Верея 17:30Левски - Лудогорец 20:0030 КРЪГ18 април (сряда) Верея - Ботев (Пд) 14:45Лудогорец - Берое 17:00ЦСКА - Левски 20:0031 КРЪГ21 април (събота)Левски - Верея 15:00Ботев (Пд) - Лудогорец 17:00Берое - ЦСКА 20:0032 КРЪГ27 април (петък)Верея - Лудогорец 20:0029 април (неделя)Берое - Левски 17:45Ботев (Пд) - ЦСКА 20:1533 КРЪГ4 май (петък)Левски - Ботев (Пд) 20:005 май (събота)ЦСКА - Лудогорец 20:006 май (неделя)Берое - Верея 20:00Двубоите във втората осмица стартират следващия петък с мача между Славия и Витоша Бистрица.", "date": "2018.03.21", "title": "Вижте програмата на плейофите в първата шестица"}
{"url": "https://offnews.bg/futbol/obidenite-ot-karanga-za-den-narasnaha-ot-edin-ili-poveche-do-milioni-677167.html", "text": "Ръководството на Левски отговори на декларацията на ЦСКА, която \"червените\" пуснаха след новината за наказанието на Фернандо Каранга с 1 мач и 6000 лева глоба по сигнал именно на клуба от \"Герена\". От Левски заявяват, че с действията си бразилецът е обидил милиони, макар и в решението на Дисциплинарната комисия да пише \"за обида на един или повече зрители\".Ето какво пишат \"сините\":Не се страхуваме от вас!Наскоро бяхме написали, че е лесно да се пребоядисаш, но е трудно да промениш манталитета си. Колко сме били прави!В края на вчерашния ден българската футболна общественост беше предизвикана с фразата “Има защо да се страхувате!”. Дори не се изненадахме да видим кой е авторът на тази смехотворна фраза.Вместо да накаже собствения си състезател за откровено просташкото му поведение, ръководството на един клуб с големи претенции демонстрира провинциалното си мислене и откри в скромното приятелско наказание от страна на БФС за “любимия Фернандо“ терор срещу клуба им. Явно вече имат вярата, че помощ за поредното им безумие просто им се полага.Спестяваме си разсъжденията относно примера, който дават на привържениците на футбола. Как ли биха наказали в една нормална европейска държава един футболист с надуваем пенис в ръка или жестове, недвусмислено провокиращи насилие, които се излъчват по национална телевизия?Но ние няма да му простим факта, че същият любимец беше завладян от видим екстаз, поругавайки символите на нашия клуб. Защото обидата, която нанася върху милиони и индиректно върху името на Апостола, е очевидно търсена и желана.Щеше ли този футболист да се чувства окрилен, ако това му безпардонно поведение не е толерирано от преките му ръководители, опитващи се да му вдъхват чувство за безнаказаност?Левски е автентичен софийски клуб, създаден по естествен начин, който вече повече от век с гордост и достойнство носи името си.И тук идва ред да припомним на клуба хамелеон, че партизанските методи на терор и заплаха може да работят в някои случаи и с някои хора. Но ... Ние сме Левски! И вашето “Има защо да се страхувате!” поражда само усмивка на снизхождение.Какво ще се случи? Пак ще смените името? За маркетингови цели? Все пак вашата „борба докрай“ започва с всяко ново име.\"", "date": "2018.03.21", "title": "Обидените от Каранга за ден нараснаха от \"един или повече\" до милиони"}
{"url": "https://offnews.bg/politika/kabinetat-utvardi-sporazumenie-za-trudovata-migratcia-mezhdu-balgaria-677146.html", "text": "Правителството утвърди подписаната в началото на февруари Спогодба между България и Армения за регулиране на трудовата миграция.Спогодбата ще се прилага за граждани на България и Армения с трудов договор и разрешение за пребиваване на територията на другата страна за срок от една година с възможност за последващо удължаване за общо до три години. Урежда се и обменът на сезонни работници между двете страни за период до 9 месеца годишно.Целта на документа е да даде допълнителна възможност за осигуряване на работници за сектори от икономиката, в които има недостиг на работна сила.Наетите по Спогодбата работници ще имат същите трудови права и задължения и защита на работното място, които са в сила за местните работници.За да се пристъпи към реалното прилагане на Спогодбата за регулиране на трудовата заетост между България и Армения, предстои в рамките на шест месеца от влизането й в сила да бъдат разработени и подписани Процедури за прилагането й.", "date": "2018.03.21", "title": "Кабинетът утвърди споразумение за трудовата миграция между България и Армения"}
{"url": "https://offnews.bg/politika/borisov-iska-sotcialna-pazarna-ikonomika-i-palna-trudova-zaetost-v-bal-677179.html", "text": "Aктивната работа по подобряване на икономическия растеж трябва да продължи, защото води до подобряване и на благосъстоянието на европейските граждани. Това означава наличие на високо конкурентна социална пазарна икономика, пълна трудова заетост и социален напредък.Това подчерта министър-председателят Бойко Борисов на тристранната социална среща на върха по растеж и заетост в Брюксел. Във форума участваха още министърът на труда социалната политика Бисер Перток, председателят на Европейската комисия Жан-Клод Юнкер, председателят на Европейския съвет Доналд Туск. Участие взеха и председателят на Българската стопанска камара Божидар Данев и президентът на Конфедерацията на независимите синдикати в България (КНСБ) Пламен Димитров.Българският премиер каза, че социалното измерение на Европейския съюз трябва да бъде засилено, а социалното сближаване - ускорено. Борисов уточни, че това е общата позиция на участниците в срещата, които по-рано обсъждаха основните предизвикателства за постигане на по-високи социални стандарти в Европа.Министър-председателят заяви още, че Българското председателство на Съвета на ЕС ще продължи активно работата си по важните законодателни предложения в областта на заетостта и социалната политика.Министърът на труда и социалната политика Бисер Петков посочи, че първостепенен приоритет е инвестирането в хората, започвайки още от ранното детско развитие. Затова е важно социалните разходи да достигат до тези, които най-много се нуждаят от тях, особено в регионите с високи социални неравенства.В изказването си министър Петков заяви още, че политиките и мерките, насочени към преодоляване на безработицата, бедността и социалната изолация, трябва да бъдат все по-ефективни и отговарящи на нуждите на отделния човек.", "date": "2018.03.21", "title": "Борисов иска социална пазарна икономика и пълна трудова заетост в България и ЕС"}
{"url": "https://offnews.bg/knigi/analiz-kakvi-biaha-politicheskite-tvardenia-v-predizbornata-kampania-677144.html", "text": "Вчера в Огледалната зала на Софийския университет бе представена книгата „Медиатизираното измерение на външната политика“. Тя представя подробен анализ на изложените в медиите политически твърдения по външнополитически теми в предизборната кампания през 2017 г. Нейни автори са проф. Мария Нейкова и д-р Ралица Ковачева – преподаватели в Софийския университет „Св. Климент Охридски“. Социологът Първан Симеонов и журналистът Георги Милков въведоха присъстващите на представянето университетски преподаватели, журналисти и студенти в материята на книгата.„Външната политика в България я няма на пръв поглед“, каза социологът Първан Симеонов, и допълни: „Има хора в България с прозападна, либерална ориентация. Има хора и с по-балканска, доморасла ориентация. Има и такива, които се самозатвориха в по-източни сантиментално-консервативни въжделения. И тези групи не си говорят помежду си“. Симеонов дава пример с руския патриарх, за когото има само две коренно противопоставящи се мнения: „руският патриарх е лош“ и „не, руският патриарх е добър“.Книгата „Медиатизираното измерение на външната политика“ обобщава и анализира позициите и аргументите на политическите партии по отношение на външнополитически актьори и теми. Изследвани са политическите твърдения по темата „външна политика“, направени от представители на 10 политически формации в БНТ1, бТВ и Нова телевизия по време на предизборната кампания през 2017 г. На основа на резултатите от проучването авторите дават отговор на въпроса дали има политически консенсус в подкрепа на българската външна политика.Обединени патриоти, БСП и ГЕРБ – най-активните в предизборната кампания формацииРезултатите от изследването разкриват, че най-активни по време на предизборната кампания са Обединени патриоти, БСП и в по-малка степен ГЕРБ. Най-много време в трите телевизии са получили ГЕРБ и БСП, но Обединени патриоти имат изключително ефективна насока. „За по-малък период от време те са успели да генерират по-голям брой мнения, изразени по определен външнополитически въпрос“, казва д-р Ралица Ковачева.Най-обсъжданите теми в предизборната кампания от политици са „Турция“, „Европейски съюз“, „Русия“, „бежанци“. Причината за наличието на тема „Европейски съюз“ според д-р Ковачева е публикуването на т. нар. „Бяла книга за бъдещето на Европа и пътят напред“. Според Ковачева при други обстоятелства темата би отишла много назад. А темата „Доналд Тръмп“ почти не присъства. Доколкото я има, тя е свързана с публикация на американски вестник, в която Веселин Марешки е сравнен с Доналд Тръмп.Триото между Обединените патриоти, БСП и „АБВ-Движение 21“„Появяват се три формации: Обединени патриоти, БСП и „АБВ-Движения 21“, които по всички теми се явяват като трио, като дискурсивно-влиятелна коалиция, която казва едни и същи неща и звучи като с един глас“, казва Ралица Ковачева. Тя ги определя като „много солиден и колоритен блок“.Обединени патроти, БСП и по-малко „АБВ-Движение 21“ се открояват като партиите с много активна реторика, с много емоционален дискурс, с много плам в защитават тезите си – сочи изследването. А при ГЕРБ се откроява тъкмо обратното – доста дистанцирани и пасивни са в мненията си.Турция - партньор или заплаха?Според изследването най-обсъжданата тема в предизборната кампания през 2017 г. е „Турция“. „Турция присъства основно в аспекта на това, че от една страна финансира партия ДОСТ, а от друга страна изпраща автобуси с изселници. Това, което прави впечатление е чувствителното използване на историческа символика, метафори, на турското робство като актуален пример за това как и днес сме заплашени. Почти не се говори за Турция като съсед, инвеститор и като икономически партньор на България“, казва Ковачева. Турция като външнополитически актьор получава изключително негативно отношение.Стана ли ясно какво са „Бяла книга“ и „Европа на две скорости“?Отношението към Европейския съюз като външнополитически актьор е разполовено, като е налично леко преобладаване на положителното отношение, става ясно от книгата.Според Ковачева благодарение на журналистическия въпрос „Какво мислите за Бялата книга“ в кампанията се появява темата за „Европа на скорости“. „Липсва обсъждане на това каква е тази „Бяла книга“, какви са тези скорости. Изказванията варират от политически лозунги като: „недай, Боже, Европа на две скорости“ до спекулацията „Европа ни изпраща второ качество храна“, казва тя.И по тази тема говори най-много „коалиция“ от Обединени патроти, БСП и „АБВ-Движение 21“. Според Ралица Ковачева тези формации „много плътно присъстват по външната политика и много активно изпозлват тези теми“.Много активни по европейската тема са и новите малки партии „Да, България\" и „Нова република“, въпреки скромното им присъствие в медиите. „Те са всъщност основният опонент на еврокритичните партии, защото ГЕРБ по тази и по другите актуални теми пазят много активно мълчание, използвайки шаблонни фрази, кратки отговори, без да навлизат в емоционален дискурс, без да влагат страст“, казва още тя.По темата „Център и периферия в Европейския съюз“ партиите се разпределят в две големи групи. Положението е почти 50 на 50 – половината смятат, че ние се слагаме сами в периферията, други пък са на мнение, че някой друг ни слага там. „Това всъщност е един много сериозен въпрос и трябва да предизвиква анализ и самоанализ в обществото“, категорична е Ковачева.Русия – основен коз за АБВ и БСПСпоред изследването темата „Русия“ присъства основно в аспекта на санкциите, като АБВ и БСП са основните говорители по тази тема. Прави впечатление пълното отсъствие на Обединени патриоти по тази тема. „Аз имам версия защо това е така. Защото техните позиции по отношение на Русия са толкова различни, че щеше да се разпадне коалицията още преди изборите. Затова те по тази тема просто не говорят“, мисли си Ковачева. По темата „санкции срещу Русия“ се открояват много заблуждаващи и лъжовни тези.Цялостното отношение към Русия като външнополитически актьор е противоречиво, но със силно преобладаване на положиелните отношения.„Независимата“ външна политикаОбединени патриоти, БСП и „АБВ-Движение 21“ имат теза, че България трябва да води независима външна политика и използват всеки повод, за да я повторят– сочи изследването. „Тъжно е, че всички политически партии говорят, че външната политика е игра на великите сили, а България трябва да гледа националния си интерес. Звучи патриотично, но никой не дава дефиниция на това какъв всъщност е българският национален интерес“, казва Ралица Ковачева.Изследването разкрива още, че много политици определят България като малка и незначителна държава. Ковачева счита, че „насаждането на чувство, че ние сме жертви на световните заговори и обстоятелствата; че нищо не можем да направим, не е само теза по отношение на външната ни политика, а и често прокарващо се чрез медиите мнение“.Макар и приоритет за европейското председателство, Балканите напълно липсват в дискурсаВъпреки това, че Западните Балкани се явяват приоритет на българското европейско председателство на Съвета на ЕС, Балканите не се споменават в тази предизборна кампания - разкрива изследването.В книгата проф. Мария Нейкова съпоставя сайтовете на външните министерства на всички балкански държави. Забелязва, че на всичките сайтове има доста подробна информация. „Нашата държава е единствената, на която на сайта на въшното ѝ министерство няма нито една дума за външна политика. Няма принципи, няма приоритети“, казва Нейкова. Според нея тези приоритети и принципи са изчезнали от сайта през 2009 г. и до ден днешен продължава да липсват. А сама по себе си тази липса на ясно изразени приоритети и принципи дава възможност за изключително зловредни обществени спекулации.--------------------------------------------------", "date": "2018.03.21", "title": "Анализ: Какви бяха политическите твърдения в предизборната кампания през 2017 г."}
{"url": "https://offnews.bg/zvezdi/ringo-star-stana-ritcar-677143.html", "text": "Барабанистът на Бийтълс Ринго Стар бе удостоен с рицарско звание, съобщи Би Би Си. Признанието идва 21 години след като неговият приятел Пол Маккартни получи ордена.„Срещнах се с Пол вечерта преди събитието и той ми даде ценен съвет: да не спирам да се усмихвам“, добавя музикантът.Стар пристигна на церемонията със съпругата си Барбара Бах и позира за фотографите със знака за мир, негова запазена марка.Попитан дали иска да бъде наричат сър Ринго, музикантът, чието истинско име е Ричард Старк, отговори:На въпроса какво ще прави с медала, барабанистът отговори шеговито, че ще го носи на закуска.", "date": "2018.03.21", "title": "Ринго Стар стана рицар"}
{"url": "https://offnews.bg/temida/3-g-zatvor-poluchi-targovetc-prodal-50-kartechni-pistoleta-za-cherni-677149.html", "text": "Специализираният наказателен съд наложи 3-годишна ефективна присъда лишаване от свобода на седмия участник в организираната престъпна група за придобиване, преработка, държане и незаконна търговия на огнестрелни оръжия (в т.ч. на 50 картечни пистолета „Узи“),  при операция на ГДБОП и Специализираната прокуратура.Тригодишната присъда е за оръжейния търговец, който внесъл законно от чужбина 50-те „Узи“-та и ги продал на участниците в групата, без да бъдат обезопасени (т.е. да бъдат преработени в негодни за стрелба, както изисква законът). Оръжията не само не били обезопасени, но номерата им били заличавани от „оръжейника“ на групата и по този начин били подготвени за продажба на черния пазар.Той е единственият от участниците, който бе съден по общия ред. Още преди обвинителния акт делото да бъде внесен в съда на 6 юли 2017 г., един от участниците поиска споразумение със Специализираната прокуратура и получи 2-годишна условна присъда, в т.ч. заради съдействие на разследването. Две ефективни (по 1 година и 10 месеца и 1 година и 3 месеца) и три условни присъди наложи Специализираният наказателен съд 15 август 2017 г. на петима от участниците, които след внасяне на обвинението в съда поискаха бързо съдебно производство и по-леки присъди.Разследването срещу участниците в групата и изготвянето на обвинението срещу тях продължи по-малко от 9 месеца след задържането им на 19 ноември 2016 г. в София при операция на ГДБОП и Специализираната прокуратура. При извършените претърсвания в ползвани от тях жилища бяха намерени и иззети 50 картечни пистолета \"Узи\", картечен пистолет \"Скорпион\", 10 пистолета от различни марки и модели, оптика, 2700 евро, 19 000 лева, голямо количество боеприпаси, части за огнестрелни оръжия.Разследването установи, че групата е била създадена през март 2016 г. Доставяните от осъдения на 3 години затвор лицензирани търговец на специални изделия оръжия били сглобявани или преработвани (като се заличавали серийните им номера) в София, в домашната работилница на един от участниците. Друг съхранявал „готовата продукция“, трети осигурявал купувачи на черния пазар. При наличие на купувач, стоката била предавана на конкретен човек от групата и доставяна на клиента.Присъдата на Специализирания наказателен съд над оръжейния търговец може да бъде обжалвана.", "date": "2018.03.21", "title": "3 г. затвор получи търговец, продал 50 картечни пистолета за черния пазар"}
{"url": "https://offnews.bg/kultura/moda-za-naprednali-spetcialni-sabitia-na-sofia-film-fest-pokazvat-naj-677147.html", "text": "През март светът се събужда за нов живот, нова сила изпълва със свежа енергия всичко наоколо, а изненадите продължават да поднасят интригуващи и предизвикателни емоции за верните киномани – публиката на София филм фест. И 22-рото издание на фестивала няма да изневери на традицията, утвърдена с годините - отново ще има специален панел с най-добрите модни филми.Лайтмотивът на 2018 година и специалната ни модна гала е филма „Ню Йорк – мода за напреднали“ на режисьорката Лина Плиоплайт. Все по-голямото влияние на уличната мода като културен феномен завинаги променя начина, по който гледаме на модата. През 2008 година фотографът Ари Сет Коен започва своя блог, за да разкаже за стила и живота на по-възрастните граждани на Ню Йорк. Блогът на Коен привлича вниманието на международното модно общество и на индустрията, която е атрактивна най-вече за по-младите поколения. А възрастните дами откриват славата и специфичното културно влияние. Модният блог и книгата на Ари Сет Коен се превръщат в основа и на филма на Лина Плиоплайт „Ню Йорк – мода за напреднали“, който публиката ще може да гледа в две прожекции – на 22 март в кино „Люмиер Лидл“ от 21.00 часа и на 25 март в ДНК - пространството за съвременен танц и театър, от 19.00 часа.Кинотворбата е документален разказ за седем изключителни нюйоркчанки на възраст между 62 и 95 години, които разчупват стереотипите за красота и остаряване с техния отличаващ се моден стил. Филмът поставя фокус върху някои от любимите субекти на Ари, чийто еклектичен личен стил и витален дух ги водят в подхода им към остаряването. Всяка от героините представя уникалния си поглед към житейските препятствия и тяхното преодоляване, доказвайки, че възрастта е просто състояние на ума.„Мода за напреднали“ е темата и на бляскавото Fashion Night Out светско събитие, което ще последва прожекцията на вълнуващата модна градска приказка на 25 март в ДНК. На него Митко Дамов ще представи инсталация, провокирана от неувяхващия стремеж към естетиката - в духа на Ари Сет Коен. За всички присъстващи в двете вечери екипът на 22-рия СФФ, Митко Дамов и VOGUE VISION са подготвили специален комплимент и изненади.", "date": "2018.03.21", "title": "Мода за напреднали: специални събития на София филм фест показват най-интересното от света на модата"}
{"url": "https://offnews.bg/obshtestvo/gartcia-zategna-kontrola-na-granitcata-debne-za-nelegalni-tcigari-ot-677152.html", "text": "Гръцките власти увеличиха проверките на влизащите от България и Македония автомобили, съобщи БНР.Причината е, че през всички гранични пунктове с България се правят опити за нелегален внос на акцизни стоки, съобщават граничните власти.Доскоро основният поток на нелегално внесени цигари, алкохол и бензин минаваше предимно през Промахон и Маказа. Ежедневни са вече случаите и през другите гранични пунктове.Полицията информира, че се проверяват не само български автомобили, а всички, които влизат от България.Само за ден са арестувани за нелегален внос гърци, сърби, македонци и дори германци и италианци. Съгласно закона се налагат глоби, конфискува се както нелегалната стока, така и автобили, с които се транспортира.Гранична полиция съобщи, че са увеличени екипите за проверка на влизащите в Гърция от всички гранични пунктове.", "date": "2018.03.21", "title": "Гърция затегна контрола на границата, дебне за нелегални цигари от България"}
{"url": "https://offnews.bg/politika/za-prav-pat-ot-11-godini-makedonski-deputati-na-poseshtenie-u-nas-677157.html", "text": "След 11-годишно прекъсване, по покана на председателя на групата за приятелство с Република Македония и депутат от ВМРО в ПГ „Обединени патриоти“ Борис Вангелов, днес македонски народни представители бяха на официално посещение в българския парламент. То е част от тридневната визита на делегацията.След разговорите с председателя на 44-ото НС Цвета Караянчева македонските депутати се срещнаха с представители на групата за приятелство с Република Македония в българския парламент. Тя беше в зала „Изток“ и на нея присъстваха народните представители от ПГ „Обединени патриоти“, ВМРО – Борис Вангелов, Юлиан Ангелов, доц. Милен Михов, Искрен Веселинов, д-р Калин Поповски, Йордан Йорданов, както и депутати от другите парламентарни групи.\"Днес е исторически ден. След 11 години ние сядаме на една маса. След толкова години държавите ни не са разединени\", каза Вангелов и подчерта, че Договорът за добросъседство ще отвори пътя за общото европейско бъдеще на България и Македония, като отбеляза нуждата от изграждането на коридор номер 8 и продължаване на усилията ни за приемане на съседката ни в ЕС.Заместник-председателят на македонския парламент Фрусина Ташевска каза, че направеното от политиците в България, тяхното обединение в името на постигането на Договора, е стъпка към общото европейско бъдеще на двете държави. Ташевска беше категорична, ч държавните интереси и сигурността на целия регион са много по-важни от политическия рейтинг и политиците и от двете страни го разбраха и си подадоха ръце. Темите табу допреди години днес не могат да ни спрат. Трябва да поправим грешките и да продължим заедно напред, допълни още тя.Македонската делегация изрази надежда, че страната им ще получи официална и безусловна покана да се присъедини към ЕС до края на европредседателството на България.Председателят на Комисията по политиките за българите в чужбина и организационен секретар на ВМРО Юлиан Ангелов направи още една важна констатация: „Хората в Македония вече са други, те живеят без страх. Въздухът там вече е различен“.", "date": "2018.03.21", "title": "За пръв път от 11 години: Македонски депутати на посещение у нас"}
{"url": "https://offnews.bg/medii/filmi-za-reformatciata-hitler-i-natcistite-po-viasat-history-okolo-ve-677150.html", "text": "Интригуващи исторически филми ще предложи на зрителите по великденските празници телевизионният канал Viasat History. В петък, 30 април, от 20:00 часа дебютира „Реформацията: Свещената война в Европа“. Преди 500 години революционно настроен свещеник завинаги променя облика на християнството и посоката на европейската цивилизация. Рискувайки живота си, академичната си репутация и спасението на душата си заради своите вярвания, един мъж се изправя срещу всемогъщата католическа църква. Западният свят никога няма да бъде същият. По случай 500 години от Реформацията, вижте историята на реформатора Мартин Лутер и съвременниците му.Историкът Дейвид Старки проследява живота на Лутер, на основните фигури зад едно от най-забележителните движения в историята на хората, които променят вярванията на обществото във времето на пълно господство на католическата църква.От 1 април от програмата на Epic Drama гостува филм игралният „Селцето“. С вдъхновяващ актьорски състав, включващ имена като Джон Сим, Максин Пийк и Джулиет Стивънсън, \"Селцето\" е история за порастването, видяна през носталгичните очи на Бърт Мидълтън. Един мъж израства в сурова, но устойчива провинциална общност, побрала като в микрокосмос всички важни човешки ценности.В навечерието на Великден, на 7 април, от 17:15 каналът ще покаже „По следите на трансилванското злато“ за незаконния трафик на археологически артефакти на 2000 години от Трансилвания към Европа и САЩ.На 9 април, от 22:50, е премиерата на поредицата „В търсене на съкровището на нацистите“. Тя разказва за най-голямата кражба в историята и най-внушителното търсене на съкровища в модерния свят. Между 1933 и 1945 г. нацистите плячкосват милиони културни ценности и хиляди тонове злато. Те крадат златни пръстени и пломби, необработени диаманти и скъпоценни камъни от корони, разграбват се музеи, библиотеки, цъкрви, синагоги, офиси, фабрики и частни домове.Част от откраднатото все още липсва, като например повече от 100 000 произведения на изкуството, сред които картини на Дега, Ван Гог и Рафаел, злато, диаманти и бижута и други културни съкровища на стойност десетки, ако не и стотици милиони.През 2007 г. бивш икономист на ЦРУ оценява цялата стойност на липсващите съкровища от нацистката плячка на 115-175 милиарда долара. Опитите за възстановяването започват през последните дни на Втората световна война и продължават и до днес.", "date": "2018.03.21", "title": "Филми за Реформацията, Хитлер и нацистите по Viasat History около Великден (видео)"}
{"url": "https://offnews.bg/obshtestvo/firmata-remontirala-ndk-shte-obnoviava-zapaden-park-za-8-mln-lv-677134.html", "text": "Столична община сключи договор с фирмата „Галчев инженеринг“ ЕООД за цялостно обновяване на Западен парк в София на обща стойност 7 710 764 лв. Ремонът се финансира със средства от оперативната програма „Региони в растеж“ 2014-2020 г., като крайният срок за изпълнението му е 12 месеца. Това става ясно от обявление за възложена поръчка на сайта на АОП. Четири кандидата бяха заявили желание да участват в процедурата по избор на изпълнител - \"Западен парк - 2017\" ДЗЗД, \"Грий София Запад\", \"Престиж Бизнес 93\" и \"Галчев инженеринг\".През 2016 г. за изпълнител на обществената поръчка за реконструкцията на НДК – Конгресен център беше избран именно \"Галчев инженеринг\", с едноличен собственик Марияна Галчева, съпруга на строителния бизнесмен Николай Галчев. Година по-късно се появиха съмнения за корупция при избора. Тогава шефът на НДК за един ден Борислав Велков пусна във фейсбук  за указанията за нагласяване на обществената поръчка в полза на Галчев. Проектът предвижда да обхване 530 дка. площ от Западен парк, в която влиза зоната между бул. \"Сливница\" и бул. \"Царица Йоанна\" и от жп линията София - Перник до река Суходолска.  Ремонтните действия ще включват обновяване на настилките, подмяна на парковото обзавеждане, изграждане на нови детски площадки, както и ремонт и подмяна на техническата инфраструктура. В проекта се предвижда цялостна реконструкция на главния вход на Западен парк от бул. „Сливница“. Ще бъде изградена монолитна козирка с дължина 55 м., която ще покрива комбинирани пейки, както и самия вход. Изпълнителят ще построи още ограда тип \"зелена стена\" и ще постави чешма. В централната част на парка се намира фонтан, който е в лошо състояние и от години не функционира. Той трябва да бъде премахнат, а на негово място да бъде изграден \"сух\" фонтан.Предвижда се още реконструкция на алпинеума и езерото, които се намират на югоизток от главния вход на парка. Алпинеумът се разполага на хълм, на който е направен изкуствен воден извор. От там водата тръгва в две посоки, за да достигне езерото. Към настоящия момент обаче водните съоръжения не функционират. На мястото е изградена и изкуствена пещера. За възстановяването на зоната е предвидено прочистване на алпинеума и езерото от растителни отпадъци, реновиране на пещерата, езерото, както и другите водни елементи, като изкуствени реки, езерца и водопади. Според заданието на проекта ще бъде изградено зелено училище, ситуирано в североизточната част на Западен парк, източно от пресечната точка на двете главни алеи. Предвидено е изграждането на сцена, пред която ще бъдат разположени терасовидно места за сядане.Изпълнителят трябва още да извърши цялостна реконструкция на детската площадка, намираща се до главната алея на парка. Изборът на увеселителни съоръжения е обоснован от играта на различна височина и с различна степен на трудност и вариативност. На площадката ще бъдат поставени кула за катерене, трамплин, аероскейт, ще бъде обособено и място за рисуване.Проектът предвижда изграждането на площадка за обучение на кучета и свободна разходка в южната част на парка, в близост до влаковата линия. На площадката ще бъдат разположени 12 препятствия, подредени по определен ред, така че да се създаде маршрут за последователното им преминаване от обучаваното животно. Цялата площ ще бъде заградена с ограда.Според заданието съществуващите алеи се запазат с предложение за веломаршрут, като настилката ще бъде обновена. Ще се поставят информационни табели, нови пейки и кошчета, както и велосипедни стендове.Предвижда се поставяне на видеонаблюдение, захранване на помпени станции и водни площи, ремонт на техническата ВиК инфраструктура, отводняване на определени площи, изграждане на нова поливна система, проектиране на ново озеленяване, запазване на съществуващата ценна едроразмерна дървесна растителност, възстановяване на съществуващи цветни площи и изграждане на нови.  ", "date": "2018.03.21", "title": "Фирмата, ремонтирала НДК, ще обновява Западен парк за 8 млн. лв."}
{"url": "https://offnews.bg/obshtestvo/patriarh-neofit-otkazal-sdelka-s-ginka-ot-pazardzhik-677161.html", "text": "Патриарх Неофит е отказал да подпише договор за наем и споразумение с „Инерком” ЕООД, собственост на Гинка Върбакова.Дружеството „Инерком” е поискало да наеме помещение на Софийската Света Митрополия на ул. „Съборна” в центъра на София. В края на 2016 година е подготвен предварителен договор за наем и споразумение чрез пълномощници от двете страни.Българският патриарх Неофит категорично се е противопоставил на подписването на какъвто и да е договор с Гинка Върбакова, заявиха от патриаршията пред БГНЕС.По неофициална информация предварителният договор заложил скандално ниски цени за наем в идеалния център на София.„Инерком” ЕООД със собственик Гинка Върбакова, поиска да придобие едноличен контрол върху предприятия от корпоративната група на ЧЕЗ в България. Около сделката по придобиването на активи на Групата ЧЕЗ в България се разрази огромен скандал, след като стана ясно, че министърът на енергетиката Теменужка Петкова и Гинка Върбакова се познават от 20 години.", "date": "2018.03.21", "title": "Патриарх Неофит отказал сделка с Гинка от Пазарджик"}
{"url": "https://offnews.bg/nashite-avtori/opalchentcite-na-shipka-3-14159265-677153.html", "text": "Да, опълченците на Шипка. И след това – числото пи. Което ме подсеща, че на клавиатурите на стандартните лаптопи няма буквите от старогръцката азбука. Та да напиша едно пи като хората. Старогръцките букви се използват обикновено в науката. Лаптопите, замислям се, явно не са за учени, а за прости хора. Има ли напоследък истински учени хора?Защо Опълченците на Шипка и защо числото пи?Защото това, което искам да разкажа, по нещо ми заприлича на стихотворението Опълченците на Шипка, а числото пи е в чест на тоя забавен (и не особено забавен) навик на продуцентите да правят втори, трети, а понякога и пети, шести и десети епизод на някой филм, на който оригинала е бил много успешен. М-да. Май Опълченците на Шипка си беше тоталния хит на Вазов и затова – да направим някой и друг римейк (не знам точния термин, макар че си спомням, че имаше). И така: Опълченците на Шипка – пи.Значи! Тая сутрин вървя към мола, където отново, по волята на милостивия ни Творец, аз пиша своите скромни писания. Мола на Цариградско шосе. Което си е един трансбалкански път от няколко хиляди години, като погледне човек. Както съм казвал неведнъж, най-вероятно по него са докарали - през злополучната 1091-а година - и разбитите, поробени печенеги, след битката при Левунион, за да ги заселят тъдява – та да поникне от техния корен проклетия и опак шопски народ. Към който и аз се числя. Вървя си към мола по уличката Петър Протич. Сега ще ви кажа – защото всяко мое писание трябва да е и урок по писане – сега ще пиша на принципа на волните, свободни асоциации – вихрените асоциации, ненасилвани от баналното изискване за целенасоченост и за ординерност. Ще жонглирам с термини, думи, представи и там – каквото ми падне. За ваша полза. Нали се сещате – това е утилитаризмът на Бентъм. Всяко полезно е и добро! – нали така? Вървя си към мола и по уличката – що да видя аз?! Тротоар. То не че и преди нямаше тротоар, но сега нещо го прави забележителен. Преди, сещам се веднага, тоя тротоар предизвикваше в сърце ми сал една мъка и чувството като от пръст - забравен в чекмеджето, па прескрипан. Неравен тротоар, мъчителен, с дупки като гранд каньони и локви като мъртви морета и пукнатини като рима пуденди на най-долни продажни жени от Вавилон...неподходящ за вървене-по-него тротоар, опасен в най-истинския смисъл; тротоар, по който ако вървиш без да гледаш, току виж си се събудил в института Пирогов и си целият в бяло и гипсово и в кръвта ти бушуват едни ми ти фентанили и едни манитоли и едни Бог знае какви рингерови разтвори.Обичаен български тротоар, направен - като повечето обществени неща в България - напълно и изцяло проформа...за да се отбие номера, за да се отметне, че е свършена работа, за да се вземат там шибаните жалки заплатки, та да се пийне по една ракия и да му йебем майку фашистичку...Тротоар, който не става ни за ходене, ни за гледане, ни за живеене в близост, ни за мислене за него, ни за нищо! Гаден тротоар. Обикновен за България, направен от обикновените български хора, които – ако нещо е обществено – (за ужас, често и ако е тяхно собствено) – правят го така, че на нищо да не прилича и да е овеществен образ на тяхната тотална, злобна, плашеща немарливост. Ха, тук се сещам за учителките по литература, които пишат „немърливост”, логично заключавайки, че думата произхожда от „мърлям” а не от „немара”. Тротоара, тротоара, тротоара.Но сега е по-друг. Тук идват опълченците, милите. Сега тротоарът на улица Петър Протич е – в продължение от около 200 метра – ограден от улицата с...не с друго, а с камънье и дървье! Да. Грамадни, мощни късове асфалт, бетон, че даже и истински витошки гранити! Някои от канарите – по моя преценка – тежат над петдесет килограма. О, българи юнаци! Още преди да съм се сетил каква е функцията на тая палисада от канари – аз изпитвам възхищение, тихо възхищение от упорството и силата на тия, що са домъкнали и подредили тая каменна стена, която да......да, сещам се – тя трябва да предпази...о да! Тя трябва да ПРЕДПАЗИ! Тротоара от нахлуващите отвсъде коли и превозни, да им е..а маменцето, превозни средства! Та да се спаси тротоарът, да има тротор...да има тротоар, по който да вървят хората и техните престарели майчици и техните невръстни дечица и техните колички инвалидни и техните колички детски и техните всякакви там човешки неща, що по тротоари е редно и нормално някак си да вървят! Щото иначе разбийш ли (веднага схващам логиката на тия могъщи циклопи, що канарите са редили) нема да има никакъв шанс – просто колите и другите транспортни единици веднага се подреждат по тротоара, тирове спират, камази, беемвета пререждат бентлита, фиести и безкрайни празници и голфове и какво ли не! Тротоарен Содом, пешеходен Гомор – задръстен с безброй коли...Това ще настане! Ако ги няма канарите, така предвидливо поставени тая сутрин! Та това са Опълченците на новата Шипка! – виквам аз във възторг – бранители на тротоара, защитници смели на пешеходния рай......щото без тротоар хората квартални най-безпомощно щъкат по самата улица, по платното, пък по нея разни луди-млади си карат тъй весело и безгрижно със сто, щото е гот да имаш количка мегаяка на лизинг разбийш ли и да я надупиш е така в квартала, щото си е гот некво такова разбийш ли.Опълченците на Шипка тая сутрин бяха поставили около сто къса скала по тротоара, за да го защитят от инвазията хаха на автомобилите. Които – няма какво да си говорим – все пак трябва някъде да спират. Защото тоя жилищен комплекс, тоя едипов и електрин жилищен комплекс Младост незнам си коя не е само жилищен...в него има и офиси, и сума ти и печатници, и камара други такива – работни места – на които хората идват през деня и са с колите си и трябва да паркират някъде шибаните си коли...И – щото няма накъде – хайде – на тротоара. И пешеходците – хайде – на платното. И хайде под гумите на камионите, идващи разбързано да докарат още малко бетон за новите сто строежа. И хайде – бай бай лайф, бай бай хепинес!Ето сега моето жонглиране. Моите свободни асоциации. В София има около 890 хиляди автомобила. Това са само тези със софийска регистрация. Всяка година броят им се увеличава с 4000. Реалният брой на автомобилите, движещи се из София обаче е над милион и половина. София, по официални данни, е с население 1 286 хиляди. Милион и двеста и осемдесет и шест хиляди. По данни от 2015-а година. Което ще рече, че в София и бебетата, и грохналите старци, и страдащите от дълбока умствена изостаналост, и поразените от тежка старческа деменция и въобще – абсолютно всички хора карат автомобили. Ако естествено загърбим факта, че официалните данни за броя жители няма нищо общо с неофициалните, тоест - истинските. Или ако не приемем, че в София има хиляди и хиляди фокусници, които умеят да карат едновременно по две, три или пет коли.От друга страна – ей го къде е – е Амстердам. Там живеят официално 800 хиляди човека. 480 хиляди от тях се придвижват с велосипеди. За 20 години броят на велосипедите в Амстердам се е увеличил с 44%. От трета страна Брутният вътрешен продукт на глава от населението, който (естествено – знаете!) е един твърде категоричен показател за богатството на един народ, та БПВ на глава от населението на България е 6 300 евро (годишно). На кралство Нидерландия е 40 500 евро на глава от населението. Брутният вътрешен продукт (БВП) е икономически термин, който обозначава измерването на общата стойност на стоките (продукти) и услугите, произведени в определена териториална област (обикновено една страна), през определен период (обикновено една година). „На глава от населението” означава точно това – на глава от населението. Друг е въпросът колцина от това население наистина имат глави.Нидерландският народ е точно 6,42 пъти по-богат от българския. За българите ще поясня, че...- и го пояснявам с вдигнат заплашително пръст! – в същото време българите са в пъти по-богати от 70% от хората по на Земята! Тоест – всяко жалване и мрънкане на тема „най-бедни сме на света” заслужава пестник в мутрата.Нидерландците не ходят на работа с колите си. А българите даже и до проклетия мол ходят с колите си. Малките, сладки хиалуронови кифли – с личните си джипчета и кокетни аудита. А нидерландците - ако въобще решат да отидат до мола (макар че по разкази на дълго живели там мои приятели те предпочитат да ходят по галерии и музикални клубове) - се качват на велосипедите си и – хайде – чистичко, тихичко – към мола. По холандската улица Петър Протич, тоест – по нейния холандски аналог. По който няма, със сигурност няма канари, камънье и дървье. Защото никой не би си и помислил да си качва автомобила на тротоара. Защото ако си един богат, свестен, мирен холандец – просто нямаш автомобил.Нидерландия е родина на Рембранд, Франс Халс, Вермеер, Барух Спиноза, Винсент ван Гог, Еразъм Ротердамски. На лалетата, дървените обувки, вятърните мелници и явно – велосипедите. На умните, мъдрите, умерените, овладяно целеустремените, смислените хора.България е родина на две коли на идиот от населението, на селяците, за които да карат джип в града е най-висш израз на просперитет и успех в живота, на слабоумците и неграмотниците, които купуват на дванайсетгодишните си хлапета коли на старо, за да ги приучат на бензин от рано, та да въртят цял живот геврека е да лежат цял живот под колите си, както е великата и исконна българска традиция...България е родина на оглупелите бедняци, които полагат нечовешки усилия да изглеждат като богаташи, карайки комфортните си автогробници по разбитите улици на кочината...кочината, която те сами са си организирали върху едно място, което иначе съвсем спокойно би могло да бъде и земен рай. И е родина на опълченците. Които – от немай къде – с канари и бетонни късове – се опитват да се защитят от напиращата отвсякъде наглост, алчност, простотия, нахалство, желание за още и още, така характерно за освирепелия, затъпял бедняк - беден и по ум и по сърце. Вървя по уличката Петър Протич, мисля за всичко това и си казвам тъжно:...така ли ще мине тоя мой живот...? Ей го – утре ставам на 48! Трябва ли да си тровя живота с вглеждане във всичко това? Не е ли по-добре да гледам просто небето? Ама ако го гледам – няма ли някое стърчащо от земята, от родната ни земица бетонно желязо да разпори крака ми... и да си умра ей тъй – мърцина – легнал на мръсния асфалт?Я да взема и аз да пренеса няколко едри канари, та да заприщя тия Термопили, та да не вземе врагът да проникне със своето МПС. Боже, колко...незнам и аз какво толко има по тоя свят, Боже...може би: колко глупост има по тоя свят, да речем, нали? А, Боже?", "date": "2018.03.21", "title": "Опълченците на Шипка 3,14159265"}
{"url": "https://offnews.bg/ikonomika/letim-do-milano-za-45-evro-i-do-rim-za-55-evro-s-balgaria-er-677145.html", "text": "Пролетта кацна и в „България Ер“ и донесе със себе си специални цени за пътешествениците. Националният превозвач пусна над 35 000 места на промоционални цени с пролетната си кампания.Тя ще продължи до 5 април включително, като дотогава пасажерите могат да закупят самолетни билети до всички директни дестинации на авиокомпанията на ниски цени, и да ги използват с период на пътуване до 30 юни 2018 г.В рамките на пролетната промоция еднопосочните полети от и до Милано са на цени от 45 евро, а тези до Рим - от 55 евро.Самолетните билети в едната посока за дестинации като Берлин, Ларнака и Барселона са намалени на 59 евро, като на промоционални цени са и еднопосочните полети за Мадрид (66 евро), Тел Авив (77 евро), Цюрих (79 евро), Амстердам (89 евро), Париж (99 евро), и Москва (127 евро).От авиокомпанията са разкрили и повече места от най-ниската си ценова тарифа, като са подготвили и специални оферти за двупосочните билети до Брюксел (159 евро), давайки по-голяма възможност на пътниците да се възползват от пролетните цени.Подробности за условията на пролетната кампания и цените на самолетните билети ще намерите в секцията „Промоции“ на уебсайта на „България Ер“.Резервации може да бъдат направени онлайн на www.air.bg , в офис на авиокомпанията, през Центъра за обслужване на клиенти на тел. +3592 402 04 00, на e-mail: callFB@air.bg или от туристически агент.", "date": "2018.03.21", "title": "Летим до Милано за 45 евро и до Рим за 55 евро с България Ер"}
{"url": "https://offnews.bg/sviat/ruski-voenen-obvini-london-che-provezhda-eksperimenti-s-himichesko-or-677172.html", "text": "На фона на разследването за отравянето на бившия руски шпионин Сергей Скрипал и дъщеря му Юлия, за което Лондон обвини Москва, руски военен обвини Великобритания, че провежда експерименти с химическо оръжие. Обвинението отправи началникът на войските за радиационна, химическа и биологична защита Игор Кирилов. По думите му експериментите с химическо оръжие се провеждат в лаборатория \"Портън Даун\", която \"по щастлива случайност се намира на няколко километра от Солсбъри\". \"Общоизвестен факт, признат от правителството на Великобритания през 2006 г., е провеждането на експерименти със зарин върху Роналд Медисън и още 360 души\", допълни Кирилов, цитиран от РИА Новости. Той обясни, че \"Портън Даун\" е свръхсекретен обект, който официално се занимава с утилизация на стари образци и с провеждане на експерименти под предлога да се изработят защитни средства срещу въздействието на химическо и биологично оръжия. Кирилов каза още, че наскоро отделените от британското правителство 50 млн. паунда за лабораторията може да са отишли и именно за унищожаване на \"Новичок\". Сергей Скрипал и дъщеря му Юлия бяха отровено с нервнопаралитично вещество в британския град Солсбъри, а Лондон обвини за отравянето Русия. Москва обяви в отговор, че в страната няма химическо оръжие, тъй като е унищожено под контрола на международни наблюдатели. По-рано днес директорът на Департамента по въпросите за неразпространение и контрол на въоръжението към руското външно министерство Владимир Ермаков заяви, че отравянето на Скрипал е или атентат, или постановка на Великобритания.", "date": "2018.03.21", "title": "Руски военен обвини Лондон, че провежда експерименти с химическо оръжие"}
{"url": "https://offnews.bg/sviat/moskva-otravianeto-na-skripal-e-ili-atentat-ili-postanovka-na-veliko-677159.html", "text": "Отравянето на бившия руски шпионин Сергей Скрипал е или атентат, или постановка на Великобритания. Трети вариант е невъзможен. Това заяви директора на Департамента по въпросите за неразпространение и контрол на въоръжението към руското външно министерство Владимир Ермаков. \"Логиката подсказва единствено два възможни варианта - или британските власти не са способни да осигурят защита от терористичен акт на своя територия, или те сами, пряко или косвено, уточнявам не обвинявам никого, са режисирали нападението над Скрипал\", каза той, цитиран от РИА Новости. Ермаков нарече случая \"долнопробен трилър\" и допълни, че той няма работа в реалната политика и международните отношения. \"От британските ни колеги се чу версията, че в случая е използвани бойни отровни вещества. Веднага възниква въпросът тези британски глашатаи знаят ли какво е това бойно отровно вещество? Всеки уважаващ себе си експерт ще ви каже, че при използването на такива вещества неминуемо води до множество жертви на мястото на използването му. Според представените от Лондон сюжети се вижда, че ситуацията в Солсбъри е съвсем друга\", продължи Ермаков. Той подчерта, че Великобритания се страхува от обективно разследване на случая с отравянето на Сергей Скрипал и дъщеря му Юлия, каза началникът на войските за радиационна, химическа и биологична защита Игор Кирилов. \"Явно Великобритания се страхува да проведе обективно професионално разследване с привличане към разследването на експерти\", коментира той. ", "date": "2018.03.21", "title": "Москва: Отравянето на Скрипал е или атентат, или постановка на Великобритания"}
{"url": "https://offnews.bg/politika/prezidentat-pochete-zhertvite-na-holokosta-v-izrael-677156.html", "text": "Държавният глава Румен Радев участва в церемония по запалването на вечния огън в памет на жертвите на Холокоста в Мемориала „Яд Вашем“.  Президентът дари на музея 4 липсващи снимки за Алеята на праведниците. Те са част от 20-те българи, които са имали заслуги за спасяването на 48 000 евреи от лагерите на смъртта.„Искам да благодаря за тази визита. Ние сме много впечатлени. Чувството не може да бъде предадено. Човечеството никога не трябва да забравя какво се е случило и ние трябва да го разказваме на нашите деца. Аз съм благодарен, че българите в най-тъмните времена постъпиха по безпрецедентен начин и спасиха своите евреи”, коментира Радев.Президентът се срещна и с председателя на Кнесета Юли-Йоел Еделщайн.", "date": "2018.03.21", "title": "Президентът почете жертвите на Холокоста в Израел"}
{"url": "https://offnews.bg/razsledvane/navrah-3-mart-saboriha-dve-bungala-v-nestinarka-sobstvenitc-677160.html", "text": "Обвинения в незаконни действия към Община Царево и спорна процедура по събаряне на две бунгала в бившия къмпинг „Нестинарка“ отправят частни собственици. Навръх националния празник, без да имат възможност да обжалват, частна фирма започва да разрушава техни постройки, а полицията спира хората да влязат и да вземат покъщнината си.Това разказва Христина Христова, която, заедно със семейството си, закупува бунгала и терени в бившия къмпинг. Те ги притежават от повече от 10 години. Двете спорни масивни постройки са на общинска земя, но преди години администрацията я продава на трето лице – съсед по имот на Христова, зад което стои фирмата „Оренда 777“. Опитали се да решат спора за земята, но неуспешно. Така се стига до 1 март, когато от Община Царево издават заповед за събарянето на бунгалата, на 2 март Христова е уведомена, а нa 3 март, в почивен ден, когато цяла България е в почивка, новият собственик на земята започва да бута постройките:, каза Христова.Тя е завела дело и ще настоява да бъде обезщетена от Община Царево. Нейният адвокат, Евгений Мосинов, пояснява:\"\", коментира Мосинов. Адвокатът добавя, че се създава впечатление, че в Царево е практика подобни заповеди да се издават в навечерието на почивен ден и да се изпълняват в самия почивен ден. Кметът на Царево Георги Лапчев контрира, че са спазили закона, а с Христина Христова нямат спор, защото тя не е доказала собствеността си върху тези бунгала. Още през 2016 г., от общината назначават комисия, която да провери цялата територия на бившия къмпинг. Констатирани са множество нарушения за незаконно строителство и са издадени заповеди за събаряне. През ноември 2017 г. сме уведомили всички, които стопанисват подобни сгради и сме поискали документи, с които да ни покажат каква е тяхната собственост, допълва Лапчев. Но – връщайки се на конкретния казус, с Христина Христова, която разказа, че са съборени нейни бунгала, кметът пояснява:\"\", добавя кметът. И, по неговите думи, общината няма общо с Христина Христова, администрацията е издала заповед за събарянето на собственика на земята, който го е извършил.Кой е прав – в крайна сметка ще реши Бургаският административен съд. Делото е насрочено за края на месец април.", "date": "2018.03.21", "title": "Навръх 3 март – събориха две бунгала в „Нестинарка“, собствениците съдят Община Царево"}
{"url": "https://offnews.bg/kultura/proektat-florida-ili-kakvo-mozhe-da-nauchim-ot-6-godishnite-676913.html", "text": "\"Проектът \"Флорида\" на независимия американски режисьор Шон Бейкър е филм, който трябва да се гледа. Независимо дали сте любители на алтернативното кино, или не - лентата може да даде ценен урок на всички ни, най-вече през образа на 6-годишната Мууни и нейните приятелчета. Момиченцето живее в мотел със своята татуирана и щура майка Хейли, а двете споделят съдбата на множеството бедни американци, принудени да живеят ден за ден, продавайки дребни неща, за да изкарат пари за седмичния наем.Това обаче никак не притеснява Мууни, която изгражда силен и лидерски характер на фона на мизерията и провалените съдби на всички възрастни около нея. Тя смело се впуска в приключения, сама търси начини да се сдобие с вкусен сладолед, но не забравя и своите две приятелчета, с които дели всичко. Точно по хапка сладолед на човек - за да има за всички.Въпреки че е \"лошо момиче\" и ще наплюе всеки, който не харесва, Мууни много добре знае какво значи думата \"семейство\" и какви ценности стоят зад нея. А когато се стига до най-тежкия момент, в който я грози раздяла с Хейли, тя прави своя непоколебим избор, а действията ѝ и тези на нейната приятелка Джакси изумяват всички, защото никой не предполага колко дълбок житейски опит се крие в шестте им години. На фона на целия хаос от нещастия в мотела във Флорида, като стълб на \"нормалността\" изплува Боби, изигран от Уилям Дефо, който е и единственият познат на широката публика актьор. Във филма Дефо се показва в непозната светлина, особено за зрителите, които са свикнали да го гледат като злодей във високобюджетни и известни филми.\"Проектът \"Флорида\" обаче не е такъв. Не очаквайте от него сложни сюжети, дълбоки диалози и драматични сцени. Пригответе се за много цвят, забава и детски усмивки, които ще ви преведат през трудния живот на група възрастни, а дълго след прожекцията ще се чудите с какво точно ви е грабнал филма. Непременно трябва да се спомене невероятната игра на всички деца в лентата и най-вече тази на Бруклин Принс, изиграла Мууни. Доста е трудно да се разбере дали малката актриса по природа си е щура или е уловила актьорското майсторство в неговите тънкости, но едно е ясно - хлапето \"прави\" целия филм.", "date": "2018.03.21", "title": "'Проектът 'Флорида', или какво може да научим от 6-годишните"}
{"url": "https://offnews.bg/politika/kabinetat-otpusna-500-000-dolara-za-provezhdaneto-na-svetovnoto-po-vol-677140.html", "text": "Правителството отпусна 500 000 долара за организирането и провеждането на Световното първенство по волейбол за мъже.България е съдомакин, заедно с Италия, на големия спортен форум през есента на 2018 г.Общата сума на изплатените от кабинета средства за организацията му в периода 2016-2018 г. е 5 000 000 долара.Световното първенство по волейбол за мъже е едно от най-престижните състезания в света.В него ще участват най-силните отбори по волейбол и поради това интересът е огромен както от страна на българските зрители, така и на тези от чужбина.", "date": "2018.03.21", "title": "Кабинетът отпусна 500 000 долара за провеждането на Световното по волейбол за мъже"}
{"url": "https://offnews.bg/obshtestvo/podzemiata-na-mavzoleia-bunker-na-vlastta-malka-staia-za-grimiorna-677158.html", "text": "Подземията на взривения мавзолей на Георги Димитров в по-голямата си част са били бункер за оцеляване и работа при опасност за социалистическите властници и техните служби. Стаята, в която е сваляно и привеждано във вид тялото на вожда, е с малки размери и след разрушаването на гробницата е недостъпна.  Зам.-кметът на София Тодор Чобанов, който успя да се пребори бункерът да стане филиал на Софийска градска художествена галерия, показа пред журналисти подземията.Те са пълни със строителни отпадъци от взривената сграда, въздушни съоръжения, климатична инсталация, турбини, телефонна централа, останки от бюра и шкафове в помещения за кабинети, тоалетни и много кал и влага. Сред мръсотията се мъдри и кутия от цигари, отдавна изчезнали от пазара. Чобанов обясни, че сред техниката има \"антики на технологиите от 50-те години\", които ще бъдат предадени в Политехническия музей. Някои могат да останат и тук, ще преценим кое е наистина уникално и не може да се види никъде другаде, като тази телефонна централа например има стотици, обясни той. Предстои да се обяви конкурс за подземната галерия, която по план трябва да заработи след около 2 години. Най-вероятно входът й за посетители ще е откъм хотел България. ", "date": "2018.03.21", "title": "Подземията на мавзолея - бункер на властта, малка стая за гримьорна на мумията (снимки)"}
{"url": "https://offnews.bg/112/mazh-ubi-84-godishna-sasedka-i-se-samoubi-s-tok-677123.html", "text": "24-годишен мъж от Варна уби 84-годишна жена, след което сам сложи край на живота си чрез включени кабели в електрическия контакт.Инцидентът е станал около 1.00 часа след полунощ във варненския квартал „Младост“. Тогава е получен сигнал за това, че 24-годишният Цветан започнал да хвърля от балкона на жилището си различни предмети. Младият мъж излязъл на балкона гол и крещял. Шумът от виковете и буйството му събудили живеещите във входа съседи. По-късно Цветан прескочил през балкона в съседния апартамент, където 84-годишната Минка М. Нападателят убил старицата с нанасяне на множество удари по тялото.  В апартамента било намерено и тялото на Цветан, който се самоубил чрез включени кабели в електрическия контакт.От прокуратурата във Варна съобщават, че има данни, че той е страдал от психично заболяване.Извършен е оглед на местопроизшествието под ръководството на наблюдаващ прокурор от Окръжната прокуратура във Варна. Разпитани са свидетели на действията на 24-годишния мъж.Днес ще бъдат извършени аутопсии на двете тела и назначени експертизи за установяване причините за смъртта им. Досъдебно производство за извършено убийство с последвалото самоубийство на извършителя ръководи Окръжната прокуратура във Варна.", "date": "2018.03.21", "title": "Мъж уби 84-годишна съседка и се самоуби с ток"}
{"url": "https://offnews.bg/ikonomika/karpeneto-na-dupki-e-neefektivno-do-7-g-shte-sa-opraveni-vsichki-pat-677122.html", "text": "Около 100 милиона лева годишно се дават за запълване на дупки по пътищата в страната, този неефективен и неустойчив метод трябва да спре. Това заяви регионалният министър Николай Нанков по бТВ. 30 години политиката е била дупките по пътищата да се пълнят със студена смес след края на зимния сезон и в есенно-зимни условия отново да „цъфнат”, отбеляза министърът. Той увери, че се търси вариант за кардиналното решаване на проблема.Фигуративно сме поставили чиновник до всяка дупка, коментира още Николай Нанков. 8000 км от 20 000 км републикански пътища са в лошо или много лошо състояние. Същото важи и за над 12 000 км от 20 000 км общинска пътна мрежа, стана ясно от думите на министъра.Нанков допълни, че в момента на годишна база около 400 км се рехабилитират напълно. Освен средства от тол системата и от бюджета пари за пътни ремонти ще се търсят и от нов фонд, свързан с пътната безопасност, който ЕК създава.С въвеждането на тол системата нашите прогнози са с 3-4 пъти по-голям обем от пътища на годишна база. Така че за около 6-7 г. ще сме готови с пълна рехабилитация, каза Нанков.", "date": "2018.03.21", "title": "Кърпенето на дупки е неефективно, до 7 г. ще са оправени всички пътища"}
{"url": "https://offnews.bg/ikonomika/sofijskoto-metro-e-naj-uspeshniat-infrastrukturen-proekt-na-desetileti-677174.html", "text": "Софийското метро беше отличено като \"най-успешен инфраструктурен проект на десетилетието 2007-2017\" на специалното издание на инициативата Инициативата е част от календара на събитията на Българското председателство на Съвета на ЕС 2018 и се организира от Събитието цели популяризирането на добрите практики и постижения на водещите компании и професионалисти в сферата на инфраструктурата.Авторитетното жури, съставено от 17 членове, представители на оперативните програми „Транспорт“, „Региони в растеж” и „Околна среда”, на водещи професионални, академични и браншови организации в сектора, отличи софийското метро за „Най-успешен инфраструктурен проект на десетилетието“ в периода 2007-2017.Кметът на София Йорданка Фандъкова заяви, че най-успешният инфраструктурен и екологичен проект на София – метрото – e успял да повиши качеството на живот на гражданите и най-вече да им придаде увереност, че живеят в модерен европейски град.„През годините всички построени метростанции успяха да намалят вредните емисии със 75 хил. тона годишно. В края на следващата година очакваме да функционират над 50 км метро линии. В момента 350 хил. души в София ежедневно ползват този транспорт, като очакваме техният брой да достигне половин милион“, каза още Фандъкова. Проф. д-р инж. Стоян Братоев, изпълнителен директор на „Метрополитен“ ЕАД и бенефициент на проекта, заяви, че преди 10 години само две строителни компании са работили за изграждането на метрото. В момента има 12 главни изпълнители, които работят на новите участъци и са създали нужния капацитет, 28 подизпълнители и над 30 доставчици от различни части на страната.„Така за метрото в момента са ангажирани няколко хиляди работници пряко на строежа и още толкова по цехове, бази и различни предприятия в страната, които произвеждат оборудване за него“, допълни той.Бяха отличени и изпълнителите с най-голям принос в качествената реализация на метростанции, надземни тунели и тунели с подземен способ, а именно: „Джи Пи Груп“ АД, „Трейс Груп Холд“ АД, „Доуш иншаат ве тиджарет“, „Геострой“ АД, „Евро алианс Инженернг“ АД, „Станилов“ ЕООД.Специални грамоти за принос в изграждането на метрото, обявено за национален обект, получиха конструкторите проф. д-р инж. Божидар Божинов, инж. Маньо Манев, инж. Антон Янев, инж. Георги Колчаков, инж. Севдалин Вълнаров, инж. Розалина Козлева, както и архитектите Ирен Дерлипанска, Красен Андреев, Фарид и Елена Пактиавал, Константин Косев, Радомир Серафимов.Събитието се проведе под патронажа на Лиляна Павлова, министър за Българското председателство на Съвета на ЕС 2018.Категория „Транспортна пътна инфраструктура“:Първа награда – Софийски околовръстен път - Западна дъгаВтора награда – България Транзитни пътища, Лот 14 „Асеновград - Смолян“Трета награда – Обновяване на градска жизнена среда в Северна промишлена зона и Южна промишлена зона, БургасКатегория „Транспортна железопътна инфраструктура“:Първа награда – Модернизация на железопътен участък Септември-Пловдив, позиция 3: Стамболийски-ПловдивВтора награда – Изграждане на интермодален терминал в Южен централен район на планиране в България - Пловдив“ Трета награда – Реконструкция и електрификация на железопътната линия Пловдив - СвиленградКатегория „Енергийна инфраструктура“:Първа награда – Модернизация на компресорни станции Лозенец, Странджа, Петрич, Ихтиман чрез интегриране на нискоемисионни газтурбокомпресорни агрегатиКатегория „Градска среда“:Първа награда – Градска среда - Габрово (първи, втори и трети проект)Втора награда – Реставрация, консервация, експортиране и благоустрояване на археологически парк „Западна порта на Сердика“Трета награда – „Старият мост: мост межу поколенията“, СвиленградКатегория „Екологична инфраструктура“:Първа награда – „Интегриран воден проект град Банкя” Втора награда – Възстановяване водопроводимостта на източен охранителен канал, квартал Аспарухово, Варна", "date": "2018.03.21", "title": "Софийското метро е най-успешният инфраструктурен проект на десетилетието"}
{"url": "https://offnews.bg/politika/parlamentat-reshi-kak-shte-se-izbirat-chlenovete-na-novia-antikoruptci-677148.html", "text": "Парламентът реши как ще се избират членовете на Комисията за противодействие на корупцията и за отнемане на незаконно придобитото имущество (КПКОНПИ) - новият антикорупционен орган.Новоизбраният председател на комисията Пламен Георгиев има 7 дни да предложи на Народното събрание кандидати за свой заместник и за трима членове на новия орган. Предложенията трябва да съдържат писмени мотиви, в които се обосновават високите професионални и нравствени качества на кандидатите. Те трябва да бъдат публикувани на страницата на Народното събрание, а една седмица след това всеки кандидат трябва представи пред парламентарната комисия за борба с корупцията писмена концепция за работата си като член на антикорупционния орган, декларация за несъвместимост по образец и такава за имущество и конфликт на интереси.Кандидатите за членове на новата комисия ще бъдат проверявани и за принадлежност към Държавна сигурност (ДС).Ако някой от кандидатите не е представил всички документи - ще има 5 дни да го направи. Кандидатите, които не са представили документите си в срок - няма да бъдат допускани до изслушване, което трябва да се проведе на открито заседание на парламентарната антикорупционна комисия. След това тя трябва да представи доклад на депутатите в пленарната зала, които да гласуват окончателно състава на новия орган. За да бъде избран един кандидат, той трябва да е получил повече от половината от гласовете на присъстващите в залата депутати. Ако това не стане - Народното събрание приема решение за откриване на нова процедура за избор.Определиха и правила за обновяване на Комисията за енергийно и водно регулиране (КЕВР)Според последните правила в закона за енергетиката се въведоха правила за ротация на четирима от членовете на КЕВР.  Затова трябва да се проведе жребий, който да определи кои четирима от състава на 9-членния регулатор да отпаднат. След това всички парламентарно представени партии могат да направят предложения за нови членове на КЕВР. Това трябва да стане до 17 април, след което кандидатите трябва да бъдат одобрени от Народното събрание.", "date": "2018.03.21", "title": "Парламентът реши как ще се избират членовете на новия антикорупционен орган"}
{"url": "https://offnews.bg/politika/vdignaha-zaplatata-na-shefa-na-nap-shte-poluchava-4070-leva-677137.html", "text": "Министерският съвет определи на изпълнителния директор на Националната агенция за приходите увеличение на основната месечна заплата с 10 на сто спрямо настоящия й размер.От 1 април Галя Димитрова ще получава 4070 лева.Решението за вдигане на заплатата на шефа на НАП е заради водещия принос на ръководителя на приходната агенция за успешното изпълнение на основните стратегически и оперативни цели на НАП за 2017 г., свързани със събираемостта на приходите, доброволното изпълнение на задълженията и предоставяните електронни услуги, обявиха от правителствената пресслужба.Галя Димитрова стана шеф на НАП през май миналата година, след като дотогавашният директор Бойко Атанасов стана зам.-министър на финансите. ", "date": "2018.03.21", "title": "Вдигнаха заплатата на шефа на НАП, ще получава 4070 лева"}
{"url": "https://offnews.bg/politika/otlozhiha-priemaneto-na-spornite-promeni-sreshtu-koruptciata-v-chastni-677121.html", "text": "ГЕРБ отложи временно приемането на първо четене на промените в Наказателния кодекс, които засягат борбата с корупцията в частния сектор. Текстовете са предложени от Министерският съвет и предизвикаха сериозни притеснения, че това дава прекалено голени правомощия на прокуратурата да се меси в частния сектор. Предложението на правителството за промени в НК беше част от седмичната програма на депутатите, но по предложение на председателя на правната равната комисия и депутат от ГЕРБ Данаил Кирилов - то отпадна. Заедно с законопроекта на Министерския съвет бяха отложени още седем предложения за изменения в НК.Като мотив беше посочен обществен дебати и критиките срещу  законопроекта на Министерския съвет. Текстовете засягат корупционните престъпления и целят режимът, който важи за публичния сектор, да се приложи и за длъжностни лица от частния сектор. \"Особено активни в този обществен дебат са работодателските организации и организациите на бизнеса. Очевидно е, че се налага продължаване на общественото обсъждане преди да пристъпим на гласуване в пленарна зала. По тази причина, като председател на водещата комисия по седемте законопроекта, предлагам отлагане с 10 дни\", обясни Кирилов.Промените предизвикаха сериозни притеснения -  че представляват намеса на държавата в частния сектор и дори, че биха могли да превърнат всеки българин в потенциален престъпник. Критики към законопроекта на Министерския съвет отправиха четирите най-големи работодателски организации, Висшият адвокатски съвет и от Върховния касационен съд. Новото обединение около ДСБ и Да, България също разкритикува промените. От БСП бяха против предложението точката да отпадне от седмичната програма, но не заради законопроекта на Министерския съвет, а заради това, че и разглеждането на техните промени в НК беше отложено. Предложението на социалистите беше за по-строги мерки срещу домашното насилие. \"Господин Кирилов, ако искате обществено обсъждане, това трябваше да се случи преди гледането на първо четене на този изключително спорен законопроект на Министерски съвет. Знаете какво напрежение има в обществото. Заради този законопроект, вие искате закони, които са внесени през май 2017 г., в момента отново да не ги гледаме\", коментира Драгомир Стойнев от БСП.", "date": "2018.03.21", "title": "Отложиха приемането на спорните промени срещу корупцията в частния сектор"}
{"url": "https://offnews.bg/kultura/zapochva-tretoto-izdanie-na-kampaniata-vmuzeiasme-677163.html", "text": "За трета поредна година фондация „Америка за България” обявява началото на кампанията за наградата #ВМУЗЕЯСМЕ 2018. Крайният срок за кандидатстване е 30 април 2018.Наградата се връчва в три категории: „Най-добра работа с деца“, „Най-добра работа със семейства“ и „Най-добро партньорство“. Във всяка от категориите наградата е само една и е в размер на 5000 лв. Идеята е с този ресурс наградените организации да продължават да развиват своите програми за достъп.Право на участие имат само юридически лица: държавни, общински, ведомствени и частни музеи, галерии, зоопаркове, ботанически градини и други културни организации, както и организации с нестопанска цел. Наградата се дава за съществуващи проекти и програми, които вече работят, а не за нови идеи.Повече за критериите, категориите, в които се връчва наградата и условията можете да намерите тук: .Резултатите от конкурса ще бъдат обявени на 8 юни в археологическия резерват „Абритус“ в Разград.Журито е в състав Любен Панов, директор „Български център за нестопанско право“ и един от създателите на наръчника „Набиране на средства от музеите в България“, Ивелина Кючукова, археолог, инициатор и ръководител на „Салон на музеите“ - едно от най-големите събития с музейни сбирки на столични и регионални музеи, Евелина Павлова, радио и телевизионен журналист, създател на първото интернет радио посветено на децата-Radio Family и Иван-Александтр Кютев, един от представителите на новата вълна български артисти, които прекрачват границите на установените разбирания за „изкуство“ и пренесят творчеството от музеите, залите и галериите в градски пространства.Награда #ВМУЗЕЯСМЕ е създадена с цел развитието на публика, организиране на детски и семейни програми за достъп, както и създаване на партньорства. ", "date": "2018.03.21", "title": "Започва третото издание на кампанията #ВМУЗЕЯСМЕ"}
{"url": "https://offnews.bg/futbol/levski-mozhe-da-ima-novi-naznachenia-v-rakovodstvoto-677127.html", "text": "Нов шеф може да започне работа в Левски, пише \"Меридиан мач\". Ръководството на \"сините\" обмисля да назначи спортен директор, който да следи работата на треньора Делио Роси.Това може да се случи до края на настоящия сезон, но е по-вероятно да стане за началото на новата кампания. Едно от най-спряганите имена за длъжността е Наско Сираков, но от \"Герена\" отрекоха да са водени разговори с него на тази тема. Заговори се и за Христо Йовов, но с него преговори водеше Асен Букарев, които приключиха след оставката на последния. Към момента на \"Герена\" няма спортен директор, след като оставката на Букарев беше приета от собственика Спас Русев. От клубното ръководство обявиха, че към момента нямат намерение да назначават заместник на бившия нападател.", "date": "2018.03.21", "title": "Левски може да има нови назначения в ръководството"}
{"url": "https://offnews.bg/obshtestvo/plashtame-za-parkirane-v-sofia-prez-aplikatcia-na-mobilnia-telefon-677128.html", "text": "Нова услуга ще стартира Цeнтърът за градска мобилност (ЦГМ) от този месец. Тя позволява на всеки бързо и лесно да заплати през банковата си карта престой в зоната за локално паркиране чрез мобилно приложение. Цената не се променя – един лев за „зелена“ зона и два лева за „синя“. Условието е клиентът да има интернет на телефона и свалено подходящо приложение. Има версии за Android и iOS платформи, съобщи ЦГМ. Дава се възможност и за пакетно заплащане до 2 часа за „синя“ и до 4 часа за „зелена“ зона. Също така има опция за проследяване на мястото, където е паркиран автомобила. Новата услуга ще улесни и чуждестранните гости на София, които не могат да заплатят паркиране чрез СМС, тъй като външни оператори не позволяват този вид разплащане.Плащането чрез банкова карта и мобилна апликация не отменя възможността за разплащане чрез СМС-и. Тази опция остава като алтернативна в апликацията.Приложенията чрез които ще може да става разплащането в зоната за локално паркиране ще бъдат обявени на отделна страница на сайта на ЦГМ - www.sofiatraffic.bg.", "date": "2018.03.21", "title": "Плащаме за паркиране в София през апликация на мобилния телефон"}
{"url": "https://offnews.bg/politika/gerb-i-bsp-se-skaraha-zaradi-deputatski-status-za-krim-vav-fejsbuk-677120.html", "text": "Управляващи и опозиция си размениха поредна доза критики и обвинения. Този път причината беше изказването на депутата от левицата Таско Ерменков, че Крим е гласувал за Путин, а ЕС и САЩ са \"идиоти\". Социалистът изрази мнението си във Фейсбук късно вечерта е неделя. Днес от ГЕРБ обявиха, че изказването на Ерменков \"продължава една опасна антиевропейска тенденция, която се развивала от две години в най-голямата опозиционна партия в България\". Веднага след това социалистите обявиха, че няма как статус в социална мрежа да е позиция на цяла партия и нападнаха ГЕРБ. \"Дъното е да ни занимавате със статусите на народни представители от БСП, които са в личен профил, които не ангажират парламентарната група и партията. Вместо да се съсредоточите върху важните за България и ЕС въпроси, постоянно ни занимавате с неща, които не са за пленарна зала\", обяви депутатът от БСП Кристиан Вигенин.Социалистът коментира още, че проблемът не е в опозицията, а в управляващите, които \"не успяват да оценят кои са важните неща и какви са позициите, които следва да заемат\". \"Занимавате ни втори месец с анализиране на проектопозиции на БСП, с интервюта на народни представители, с Фейсбук статуси на депутати. Това тук започва да се превръща в някакъв чрезвичаен съд\", каза още Вигенин. Малко по-късно самият Ерменков се защити и обяви, че няма как статусът му да е партийна позиция, защото го писал \"вечерта, по къси гащета и тениска с лаптоп на колене\".", "date": "2018.03.21", "title": "ГЕРБ и БСП се скараха заради депутатски статус за Крим във Фейсбук"}
{"url": "https://offnews.bg/obshtestvo/babh-izvarshila-nad-800-proverki-v-kurortite-prez-zimnia-sezon-677126.html", "text": "В периода от 20 ноември 2017 г. до 16 март 2018 година инспекторите на БАБХ извършиха 804 проверки в зимните ни курорти. Всички те са насрочени извън плановия официален контрол, който БАБХ извършва през годината.Според заповедта на изпълнителния директор на БАБХ инспекциите са проведени в обекти за търговия на дребно с храни, в подвижни, временни и сезонни обекти, обекти с дейност кетъринг, заведения за обществено хранене, туристически обекти, предлагащи услугата „ ол инклузив“ и др. обекти на територията на ОДБХ – Благоевград, София град, София област и Смолян.Проверките обхващат 599 заведения за обществено хранене, 201 обекти за търговия на дребно – 201 бр. и 4 производствени обекти за кетъринг услуги.Констатирани са следните несъответствия: - Несъответствия по сградов фонд и оборудването; - Обект без регистрация по чл. 12 от Закона за храните; - Предлагане на храни с изтекъл срок на годност;  - Неспазване на условията и сроковете на съхранение; - Предлагане на храни без етикети и придружителни документи за произход.За констатираните несъответствия са предприети следните действия: Издадени са 63 предписания за отстраняване на нарушенията; Съставени актове за административно нарушение – 37.Възбранени и унищожени храни: - 159,55 кг месни заготовки с изтекъл срок на годност;- 86,110 кг храни от неживотински произход с изтекъл срок на годност;- 4,900 кг замразени пилешки бутчета без маркировка и документ за произход.", "date": "2018.03.21", "title": "БАБХ извършила над 800 проверки в курортите през зимния сезон"}
{"url": "https://offnews.bg/politika/tcacheva-ne-dava-no-borisov-razreshi-sled-mvr-i-nadziratelite-poluc-677124.html", "text": "Синдикатът на служителите в затворите в България и СНЦ „Синдикат охрана“ проведоха среща с премиера Бойко Борисов и правосъдния министър Цецка Цачева. На срещата при Борисов са обсъдени исканията на синдикалните организации, поставени в хода протестните им действия, съобщиха от Синдиката на служителите в затворите в България, цитирани от БГНЕС.Премиерът е поел ангажимент за отпускане на допълнителни 15 милиона лева за двете главни дирекции ГД „Изпълнение на наказанията“ и ГД „Охрана“. Отпуснатите допълнително средства трябва да послужат за увеличаване на основните месечни възнаграждения и изравняване на сумите плащани за специфични служебни дейности с тези в МВР.В последваща среща в Министерството на правосъдието бяха определени технологичните стъпки, разпределени конкретните задачи със срокове за изпълнението им. Уговорена беше и следваща среща в Министерството на правосъдието на 29 март.Синдикат на служителите в затворите в България пое ангажимент да уведоми членовете си и след обсъждане на направените вчера предложения, до края на седмицата УС да обяви решението си дали ще продължат протестните действия.В тази връзка е насрочено заседание на УС на сдружението за 23 март в гр. Пловдив.До вземането на решение по направените предложения се прекратяват предварително насрочените до края на седмицата локални протести в градовете Ловеч, Враца, Пазарджик и Стара Загора.След среща в правосъдното министерство миналата седмица министър Цачева и протестиращите не стигнаха до съгласие. Тогава от министерството отказаха да изпълнят исканията за 20% увеличение на заплатите, назначаването на допълнителен персонал и приравняване на добавките като тези в МВР. До момента бяха отпуснати допълнителни пари, които повишиха увеличение на заплащането на надзирателите с близо 11 процента. След близо половин година протести и след  беше постигнато споразумение за отпускането на допълнителни средства за заплати в МВР. До момента официално средствата не са отпуснати.", "date": "2018.03.21", "title": "Цачева не дава, но Борисов разреши - след МВР и надзирателите получат още пари"}
{"url": "https://offnews.bg/kultura/i-tazi-godina-shte-slushame-dzhaz-v-iuzhnia-park-na-a-to-jazz-festival-677132.html", "text": "За осма поредна година международният A to JazZ Festival ще се проведе в София. В дните от 6 до 8 юли едно от най-големите и очаквани музикални събития на столицата традиционно ще се разположи в красивия Южен парк II, а организаторите отново планират да препълнят зелената поляна с почитатели на джаза и свързаните с него жанрове. Над 25 хиляди души от страната и много чуждестранни гости посетиха предишното издание на фестивала, за да се насладят на популярното шведско трио Dirty Loops, феноменът на съвременния джаз Robert Glasper Experiment, изключителният Christian McBride и още много други артисти от Европа и България.Програмата на A to JazZ включваше и детска образователна програма, специален фестивален щанд, пъстър арт-базар, барове с коктейли и хапване, както и луди джем сешъни до сутринта.В програмата на A to JazZ Festival 2018 и тази година място ще намерят едни от най-големите имена от световната, българската и европейска джаз сцена, както и много нови възможности за още по-приятно джаз иживяване под открито небе. Очаквайте повече подробности скоро.Следете публикациите с официалния хаштаг на фестивала #atojazz във Facebook и Instagram.", "date": "2018.03.21", "title": "И тази година ще слушаме джаз в Южния парк на A to JazZ Festival"}
{"url": "https://offnews.bg/evropa/iska-li-balgaria-da-bade-lider-v-reformata-na-es-za-tcifrovia-pazar-p-676837.html", "text": "Макар темата за авторското право и единния цифров пазар на Европа да не е сред най-близките до повечето българи, страната ни тъкмо сега се намира на ключова позиция, която ѝ дава шанс да бъде лидер в определянето на европейското бъдеще в тези две направления. В момента Европейският парламент готви директива, която напълнно ще реформира цифровия пазар. Дебатът по темата все още е вял, а проблеми около текстовете има и . Над година различни организации и медии предупреждават за  С прости думи, той ще задължи всички доставчици на интернет и уеб услуги (можем да вземем за пример Youtube ) да наблюдават и следят всичко качвано от потребителите за нарушения в авторското право. Това би следвало да става чрез поставянето на филтри, които да следят какво потребителско съдържание се качва. Редица европейски организации вече се обявиха срещу член 13, Евродепутати също въстанаха срещу планираната реформа. Сред най-активните гласове срещу готвените промени е Юлия Реда от групата на Зелените в Европарламента. Именно тя започна кампанията , която включва представители на всички политически сили в ЕП -.\"Представете си, че всеки път, преди да си отворите устата, някой ще проверява какво искате да кажете\", дава пример Реда.България е в удобна позиция не само да повлияе, а да е водеща страна във вземането на крайно решение, защото: Въпреки това засега страната ни не дава знак да работи активно за консенсус по реформата. По време на българското европредседателство работна група в Министерството на културата трябваше да изработи т.нар, компромис - т.е. компромисен вариант (де факто нови предложения в текста на директивата), който да бъдат разгледан от Съвета и всички държави в него и да бъде взето решение. Досега страната ни е предложила два компромиса. Първият беше отхвърлен от страните-членки. В него на пръв поглед имаше добри стъпки. Например бяха извадени някои бизнеси от адресатите на разпоредбата – хостинг компаниите и платформите за онлайн търговия. „На пръв поглед е хубаво, но подходът е смущаващ. Едно по едно почваме да вадим от нея и да изключваме. Променяме радикално цялостния режим на отговорността на онлайн посредниците, за да променим начина на работа на няколко интернет гиганта, след което се втурваме да вадим на парче от приложното поле на разпоредбата конкретни онлайн бизнеси и нетърговски проекти, които са се разбунтували срещу предвидените рестрикции”, коментира за OFFNews адвокат Ана Лазарова от организацията. Тя и екипът ѝ са повели битка срещу член 13, а целта им в България е да запознаят както обществото, така и бизнеса, който ще бъде засегнат от този текст на директивата. „Първият компромис презюмира, че определен вид посредници, всички без изключените, извършват съобщаване на публиката. Третират го като издатели и медия. И това е смущаващо, защото ако една платформа бъде третирана като издател, тя ще започне да се държи такъв. Това ще доведе до стриктен контрол върху съдържанието, което се публикува и ще се допуска само това, което е изрично одобрено. В този смисъл потребителят ще може да публикува материали в мрежата само, когато съответстват на “редакционната политика” на платформата.”, каза Лазарова.След като първият компромис бе отхвърлен, Министерството на културата изработи втори. Той също не бе приет. „Във втория компромис на българското председателство бяха предложени допълнителни изменения и този път извадиха изрично „Уикипедия“ и енциклопедията стана изключение в текста. Хубаво е и че направиха така, че да не важи за образователни и научни материали. Което също е добре, но какво правим с библиотеките и художествената литература? Какъв е статутът на тези хранилища?\", коментира адв. Лазарова.Междувременно работната група работи по трети компромисен вариант и изцяло нови предложения. Въпросите на Лазарова не са риторични, но отговор нямат. Дефинициите в директивата са малко и недостатъчни, за да внесат яснота и спокойствие у критиците ѝ. А те не са малко. Дотук с приноса на европредседателството за директивата. Да видим какви ги върши еврокомисарят по цифрова икономика Мария Габриел според изданието : Явно липсата на достатъчно активност на България прави впечатление не само на нас. Ето какво пише Politico за Габриел: По всичко личи, че въпреки позициите си в момента, България едва ли ще изиграе ключовата роля в тази сфера. Компромисът едва ли ще бъде постигнат в рамките на председателството ни, което изтича след два месеца и половина. Най-вероятно тежестта ще падне върху следващата страна председател - Австрия. Оставяйки настрана евробюрокрацията, да се върнем към потребителите и бизнес, който са следващият най-голям потърпевш от директивата. Най-вече стартъп компаниите, но преди това малко статистика. За последните пет години Европейската комисия и Европейската инвестиционна банка са инвестирали над 350 млн. евро в цифровизацията на Европа и в различни стартъп компании, както и в малки и средни дигитални фирми. Инвестицията е успешна, тъй като статистиката сочи, че приходите на тези компании възлизат на над 875 млн. евро. За последните години по дигитални европейски програми са създадени над 10 хил. фирми, над 25 хил. работни места, 210 са стартъп компаниите. И въпреки обнадеждаващата статистика, Европа има да гони САЩ и Китай по технологичен напредък още дълго. Една от големите болки на ЕС и ЕК е, че дори бързите темпове тук не успяват да настигнат компаниите отвъд океана, където се технологиите се развиват още по-бързо и по-успешно, а при нас понякога административните пречки са най-големият фактор за забавяне на развитието.Европа има един Спотифай от Швеция и май с това ще си остане. Защото колкото и пари да се наливат, когато сам си слагаш пръта в спиците, никой друг не ти е виновен. От една страна, Европа иска да развива технологии, а в същото време блокира това развитие с политики, които сами по себе си си противоречат. Стартъп бизнесите са бъдещето, което Европа иска, а на пръв поглед бяга от него. С член 13, ЕС ще накара всеки технологичен старъп бизнес, който иска да развива мрежа с някакво, макар и минимално потребителско съдържание, да преговаря с големите компании правоносители.За повече яснота разговаряхме и с Ленърд Кошвиц от - световна глобална мрежа, която има за цел да свързва стартъп бизнеси от всички краища на света и да обединява различни дигитални организации. За член 13 казва: „Представете си да сложим котка в клетка на тигър и да се надяваме на честна битка“. „Член 13 е създаден с мисъл за специалните нужди на малката и доста богатата част на икономиката. Ефектите върху дигиталната икономика, фундаменталните свободи и стартъпите в частност могат да бъдат токсични, ако не променим настоящото предложение. В опит да защитим отворения интернет, трябва да го правим с мисъл за пропорционалност. Първо – спектърът е много широк – настоящите текстове включват всички платформи с потребителско съдържание: образователните платформи, социални мрежи, подкасти и краудфъндинг компании. Очевидно е, че тези платформи нямат за цел да създават и предлагат авторско съдържание, така че защо да ги принуждаваме да влизат в разговори с правоносители и да преговарят за това. Притеснителен е фактът, че в директивата се гледа дали и колко съдържание имаш и хостваш, а не колко оплаквания например е имало от правоносители за нарушените им права. Трябва да бъдат хващани само „лошите“, каза пред OFFNews Кошвиц. Директорът по европейските въпроси на Allied for Startups смята още, че идеята с филтри за наблюдение на съдържанието е абсолютна глупост и с това се прави поредна крачка към свят по Оруел. „Тези филтри ще премахват повече легална съдържание, отколкото да засичат нелегално“, смята Ленард. И какво става сега? Критиците на член 13 се надяват гласът им да бъде чут, а дебатът в ЕС да вдигне ниво. В края на този месец трябваше правната комисия в ЕП да разгледа директивата, но поради липса на компромис, по всичко личи, че това също ще се забави. Въпросите остават. Реалистично ли е да очакваме от онлайн платформите да управляват правата на автори и издатели и да отговарят за авторскоправни нарушения, допуснати от техните потребители? Могат ли филтрите в интернет да прилагат авторското право? Колко би струвало новото задължение на цифровия бизнес? Отговорите на тези въпроси ще се опитат да дадат този петък, 23 март, от „Цифрова република“ по време на събитието Филтри и предразсъдъци. За него повече информация .", "date": "2018.03.21", "title": "Иска ли България да бъде лидер в реформата на ЕС за цифровия пазар? По-скоро не"}
{"url": "https://offnews.bg/kultura/italianskite-metali-blodiga-skald-se-zavrashtat-v-balgaria-na-13-maj-677138.html", "text": "Италианските фолк метъли \"Blodiga Skald\" се завръщат в България. Бандата ще забие отново в столичния клуб \"Live & Loud\" на 13 май 2018 г.Вратите на клуба ще бъдат отворени в 20 ч., а концертът ще започне в 21 ч.\"Blodiga Skald\" са създадени през 2014 г. в Рим. Стилът на бандата е инспириран от групи като Finntroll, Ensiferum, Children of Bodom, Equilibrium, Arkona и други.", "date": "2018.03.21", "title": "Италианските метъли Blodiga Skald се завръщат в България на 13 май"}
{"url": "https://offnews.bg/politika/balgaria-otkriva-pochetno-konsulstvo-v-peshavar-677142.html", "text": "Правителството прие решение за откриване на почетно (нещатно) консулство на България в пакистанския град Пешавар с консулски окръг провинция Хайбер Пахтунхва.За почетен консул ще бъде назначен пакистанският гражданин Файсал Рахман.Той е утвърден и уважаван бизнесмен в областта на тютюнопроизводството, хранително-вкусовата и дървообработващата индустрия, обясниха от правителствената пресслужба.Северозападната пакистанска провинция е част от икономическия коридор, който свързва южните пакистански пристанища с Афганистан, страните от Централна Азия и Китай.Откриването на почетно консулство в този окръг ще допринесе за разширяване на търговско-икономическите връзки на България, както и за създаване на възможности за българския бизнес за навлизане на нови пазари на изток.", "date": "2018.03.21", "title": "България открива почетно консулство в Пешавар"}
{"url": "https://offnews.bg/kultura/thievery-corporation-s-kontcert-v-sofia-na-2-iuni-677129.html", "text": "Българската публика ще е една от първите в света, пред която Thievery Corporation ще представят чисто новия си албум - “Treasures from the Temple”, който излиза на 20 април 2018 и е естествено продължение на прекрасния албум на бандата от 2017 - “The Temple of I & I”.Новият албум излиза на бял свят на 20 април, а най-запалените меломани вече . Видеото към първия сингъл от албума „Voyage Libre“ с ефирните вокали на LouLou Ghelichkhani можете да гледате тук: Thievery Corporation се сформира през далечната 1995 г. и водени от съвместната си страст да създават музика с отличително емоционално и еклектично настроение, Ерик Хилтън и Роб Гарза прекарват заедно повече от две десетилетия, изграждайки своя собствен музикален храм, в който преплитат Reggae, Lounge, Dub, Bossa Nova, Afro-Beat, Тrip-Hop, Аcid Jazz с индийски, бразилски и арабски мотиви.На открито в Парка на Летище София ще се насладим на живо на култовите \"Warning Shots\", \"The Richest Man In Babylon\", \"Lebanese Blonde\", \"Until The Morning\", \"Sweet Tides\", \"Amerimacka\", \"All That We Perceive\",\"State Of Our Union\", \"Revolution Solution \", \"Liberation Front \", \"El Pueblo Unido\", \"Is It Over\", \"Exilio\", \"Shadows Of Ourselves\", \"En Simple Histoire\", \"Facing East\", \"The Numbers Game\", \"Mandalla\", \"Letter To The Editor“.С течение на годините американските гиганти THIEVERY CORPORATION се превръщат в уникална и хипнотична звукова емблема, която продължава да влияе на поколения продуценти и изпълнители. Дуото не спира да записва, да оглавява големи музикални фестивали като Coachella и Lollapalloza, да си сътрудничи с артисти като Пери Фарел, The Flaming Lips и Дейвид Бърн и остава едно от най-почитаните имена на съвременната музикална сцена.Входът за събитието ще бъде изграден в непосредствена близост до изхода/входа на метростанцията, спирката на автобуси 84 и 184, както и паркинга на Терминал 2, а вратите за всички фенове ще отворят точно в 21.00ч. на 2 юни.Събитието във Facebook следете на . БИЛЕТИ:Билети „Ранно пиле“ на цена от 55 лв. може да намерите само в магазин ЯКО (гр. София, ул. „Граф Игнатиев“ №43).Стандартни билети от 60/65 лв. в цяла България от мрежата на Ticketportal.bg и онлайн директно от .В продажба е и VIP пакет за концерта на цена от 120 лв., който дава право на феновете приоритетен достъп, специален бадж за концерта, достъп до ВИП зоната, която ще е с директна видимост към сцената и отделен бар.", "date": "2018.03.21", "title": "Thievery Corporation с концерт в София на 2 юни"}
{"url": "https://offnews.bg/tenis/grigor-dimitrov-opredeleno-shte-namalia-ochakvaniata-si-tazi-sedmitca-677125.html", "text": "Най-добрият ни тенисист Григор Димитров сподели, че се старае да покаже по-добра форма, въпреки натоварването, на което хасковлията е подложен от минанлия сезон до сега.Българинът е поставен под №3 в схемата тенис турнира в Маями и стартира директно от втория кръг, където ще срещне победителя от двубоя Мартон Фучович – Максимилиан Мартерер.\"\", каза Димитров.Григор не се намира в най-добрата си форма и загуби последните си три двубоя – финала в Ротердам, както и откриващите срещи в Дубай и Индиън Уелс.", "date": "2018.03.21", "title": "Григор Димитров: Определено ще намаля очакванията си тази седмица"}
{"url": "https://offnews.bg/temida/spetcsadat-razpitva-svideteli-po-deloto-sreshtu-bivshia-vanshen-minist-677139.html", "text": "В момента текат разпити на свидетели на днешното заседание на спецсъда по делото срещу бившия външен министър в кабинета Борисов-2 Даниел Митов и заместника му Христо Ангеличин, съобщи БГНЕС. Митов е обвинен за престъпление по служба, а Ангеличин в безстопанственост.Делото тръгна на 12 март, когато беше прочетен обвинителният акт. Тогава беше определена следваща дата за заседание - 21 март, когато да бъдат призовани за изслушване 10 свидетели от общо 18. В залата днес се явиха 9 свидетели, тъй като има и една нередовно уведомена.Даниел Митов е обвинен в това, че в периода от 15.01.2016 г. до 22.07.2016 г., като министър на външните работи, при условията на продължавано престъпление не изпълнил служебните си задължения с цел да набави облага за търговско дружество, и от това настъпили значителни вредни последици в размер на 494 458,03 лв. за Министерство на външните работи (МВнР).В нарушение на Закона за публичните финанси и Закона за обществените поръчки, сключвайки споразумения към договор с Министерство на земеделието и храните (МЗХ), Митов задължил МВнР да преведе чрез МЗХ на търговското дружество инкриминираната сума и не предвидил контрол по изпълнението на ценовото предложение по така сключените споразумения.Христо Ангеличин е обвинен в това, че в периода от 15.01.2016 г. до 22.07.2016 г., като длъжностно лице - заместник-министър на външните работи, при условията на продължавано престъпление, в нарушение на задълженията си да наблюдава и контролира дейността на дирекция „Управление на собствеността и материално-техническо осигуряване” в МВнР, не упражнил достатъчен контрол върху работата на директора на тази дирекция. В резултат на това са последвали значителни щети за Министерство на външните работи в размер на 494 458,03 лева , изплатени по силата на две споразумения сключени между МВнР и МЗХ, на търговско дружество, като сумата е недължимо платена, поради неспазване от страна на търговското дружество на ценовото му предложение. Вместо да се спази законът, тъй като са налице основания за провеждане на процедура за възлагане на обществена поръчка по реда на ЗОП, МВнР сключило две споразумения (от 15.01.2016 г. и от 22.04.2016 г.) с МЗХ, по силата на които са ползвали услугите на търговско дружество чрез Министерството. С това търговско дружество МЗХ е в договорни отношения след проведена обществена поръчка за осигуряване на въздушен транспорт, хотелски настанявания и медицински застраховки при служебни пътувания за служителите на МЗХ.", "date": "2018.03.21", "title": "Спецсъдът разпитва свидетели по делото срещу бившия външен министър Даниел Митов"}
{"url": "https://offnews.bg/obshtestvo/fermerski-pazar-i-noshtno-izkachvane-na-cherni-vrah-za-chasat-na-zemia-677131.html", "text": "Тази година Часът на Земята прераства в целодневно събитие, което обединява институции, спортни клубове, фермери и природозащитни организации в действия за опазване на природата, съобщиха от WWF.Фермерският пазар „От нашата ферма – с любов за вас!\" ще гостува на Часа на Земята с богато разнообразие фермерски и занаятчийски храни на малки производители от различни краища на страната. Пазарът ще отворен на площад Александър Батенберг в София, в събота, 24 март, между 10 и 18 ч. На него ще присъства и екип на WWF, за да представи на софиянци природозащитната си работа, както и какво може да направи всеки, за да намали разхищаването на безценните природни ресурси. По повод Часа на Земята, Столична община ще разшири пешеходната зона за целия ден в събота (между 8:00 и 21:30 часа) и ще затвори за коли площад Батенберг от бул. „Г.С.Раковски\" до ул. „Княз Александър Батенберг\". За целия ден на площада ще бъде разкрит и мобилен пункт за събиране на стара техника – електрическо и електронно оборудване. Зелените светлини на 50 пешеходни светофара в града ще светят във формата на сърце – отправяйки ясно послание за любов към природата, подсещайки гражданите да изгасят осветлението си вечерта, включвайки се в световната инициатива. За втора поредна година WWF, заедно с Българската асоциация за ски в свободен и екстремен стил (БАССЕС), организират нощно изкачване на Черни връх за Часа на Земята. Тази година към проявата се присъединява и платформата за спорт Activity Choices. „София разполага с голяма привилегия, но и голяма отговорност – Природен парк \"Витоша\", най-старият на Балканите, споделя Мартина Попова от WWF. Организираме качването на Черни връх на Часа на Земята, за да привлечем вниманието на хората към нуждата горите, въздуха и чистата вода както на Витоша, така и на останалите природни и национални паркове да бъдат възможно най-добре защитени, допълва Попова.Софиянци са поканени и на традиционното гасене на светлини за Часа на Земята и съпътстващото огнено шоу с участие на театър на огъня и сенките Fireter и огнено шоу \"Дивинитас\" пред Народния театър Иван Вазов. Отново фасадите на знакови сгради като Президентството, катедралата Александър Невски и Народното събрание, заедно с много други, ще бъдат притъмнени за час от 20,30 до 21,30 ч.Вече 101 български общини се присъединиха към Часа на Земята и на много места се организират концерти, състезания и прожекции на филми за природа.Организацията на българските скаути също се включва в Часа на Земята, като мобилизира деца и младежи да се грижат за опазването на планетата. В клубовете из страната ще се проведат различни инициативи – засаждане на дървета, уроци от големите към малките скаути за разделно изхвърляне на отпадъци и образователни игри.", "date": "2018.03.21", "title": "Фермерски пазар и нощно изкачване на Черни връх за Часът на Земята"}
{"url": "https://offnews.bg/obshtestvo/martenskiat-stud-prodalzhava-shte-vali-oshte-677085.html", "text": "Вятър носи още студен въздух днес, времето ще е облачно, ще има и валежи.Максималните температури ще бъдат от 3-4 градуса в северните части от страната до 16-17 градуса в южните. В столицата термометрите ще се качат до 9 градуса. По високите върхове в планините ще превалява сняг. Максималната температура на 1200 м ще е около 7 градуса, на 2000 м около 0 градуса. Край морето ще вали предимно дъжд. Вятърът ще е североизточен, в морето ще се вдигат вълни от 2-3 бала. Максималните температури ще са между 8-13 градуса. Утре и петък времето ще е още по-студено. ", "date": "2018.03.21", "title": "Мартенският студ продължава, ще вали още"}
{"url": "https://offnews.bg/izvan-terena/kaniat-kiril-despodov-v-stolichani-v-poveche-677108.html", "text": "Младата звезда на ЦСКА Кирил Десподов е получил покана да вземе участие в епизод на популярния сериал \"Столичани в повече\".21-годишният национал е близък с изпълнителния продуцент на комедийната поредица Любо Нейков, който играе ролята на Рангел в лентата.От този месец тръгва 12-ия сезон на сериала, а разговорите с Десподов вече са проведени. Самият футболист обича да гледа \"Столичани в повече\", а любимият му актьор е Христо Гърбов, който е голям фен на тима от Борисовата градина. Десподов няма да е първият футболист с роля в \"Столичани в повече\".Преди пет години Христо Стоичков влезе в ролята на Господ. Участие взе и Благой Георгиев - Благо Джизъса. Покана е била отправяна и към Димитър Бербатов, но той е отказал, припомня \"България Днес\".", "date": "2018.03.21", "title": "Канят Кирил Десподов в \"Столичани в повече\""}
{"url": "https://offnews.bg/obshtestvo/remonti-ostaviat-bez-voda-chasti-ot-7-rajona-v-sofia-677081.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството.  Изграждане на сградно водопроводно отклонение на ул. „Флора“ в кв. „Манастирски ливади“ се налага спиране на водоподаването от 10:00 до 19:00 ч. в района на жк „Бокар“.Монтаж на спирателен кран на ул. „Милин камък“ в жк. „Лозенец“ налага спиране на водоподаването от 9:00 до 19:00 ч. на ул. „Милин камък“ от ул. „Крум Попов“ до бул. „Евлоги и Христо Георгиеви“.Във връзка с изграждане на сградно водопроводно отклонение на ул. „Габър“ в жк „Банишора“ се налага спиране на водоподаването от 10:00 до 16:00 ч. на ул. „Габър“ от ул. „Алдомировска“ до ул. „Шумен“, ул. „Шумен“ от ул. „Габър“ до бул. „Ген. Николай Столетов“.Заради изграждане на шахта и монтаж на водомерен възел на ул. „Прибойница“ в кв. „Горна баня“ се налага спиране на водоподаването от 9:00 до 21:00 ч. на ул. „Прибойница“ №4-8. Подмяна на пожарен хидрант на ул. „Георги Парцалев“ във вилна зона „Габаро Азмата“, община „Витоша“, се налага спиране на водоподаването от 9:00 до 17:00 ч. в района на ул. „Георги Парцалев“ от ул. „Свети Кирил“ до ул. „Лешникова гора“.Поради изграждане на уличен водопровод на бул. „Черни връх“ в кв. „Кръстова вада“ се налага спиране на водоподаването от 9:30 до 21:30 ч. на бул. „Черни връх“ от №182 до №190, ул. „Александър Бразицов“ №9.Без вода във връзка с подмяна на сградно водопроводно отклонение на ул. „Курията“ в с. Панчарево ще бъдат от 10:00 до 18:00 ч. в района на ул. „Курията“, по ул. „Вукова курия“ от ул. „Курията“ до ул. „Урвич“.", "date": "2018.03.21", "title": "Ремонти оставят без вода части от 7 района в София"}
{"url": "https://offnews.bg/politika/bunt-v-sds-iskat-ostavkata-na-predsedatelia-lukarski-677110.html", "text": "Оставката на председателя на СДС Божидар Лукарски ще бъде поискана на 17 април на заседание на Националния съвет. Това заяви Николай Александров, областен председател на СДС-Стара Загора, цитиран от БНР. Решението е взето на съвещание на партийните структури от Югоизточна България, което се проведе в областния град. Хората по места не са доволни от изолацията на партията от останалите десни формации и от липсата на активна политика спрямо правителството и яснота за бъдещето на СДС. Лукарски води никаква политика, обобщи неговият заместник и бивш лидер на сините  Емил Кабаиванов. Той и колегата му Румен Христов са в преговорна група, която трябва да обиколи сините структури и да проучи нагласите за членовете на СДС за партньори в дясно и възможни коалиции. Обединението е крайно наложително, ако партиите в тази част на политическото пространство искат да оцелеят и да участват във властта. Близо 300 хил. гласа на последните избори, разделени между три партии, няма да доведат до успех, коментира Кабаиванов. В Реформаторския блок процесите на разпад са видни, но СДС още не е взело решение в какъв политически алианс ще продължи пътя си, коментира вчера Лукарски по бТВ. От думите му стана ясно, че в партията мненията са разделени между позициите СДС да се съюзи с консервативни патриотични партии и за присъединяване към коалиция с ДСБ и ДаБГ. ", "date": "2018.03.21", "title": "Бунт в СДС: Искат оставката на председателя Лукарски"}
{"url": "https://offnews.bg/futbol/tcska-posreshta-iubileia-sreshtu-ludogoretc-na-vasil-levski-677114.html", "text": "ЦСКА е изпратил официално писмо до БФС, телевизията и фирмата, която държи тв правата, в което иска мачът с Лудогорец в София да бъде на 5 май, като отсега е заявен стадион \"Васил Левски\".Мегадербито на Първа лига се пада точно на 70-ия рожден ден на \"червените\" и затова се иска по-голям стадион. Организацията по празника е сериозна, а подготовката е под ръководството на Данаил Ганчев, пише \"24 часа\".Първият двубой между двата съперника е на 6 април, Разпети петък, в Разград. Тогава ще се изиграят и останалите двубои от първата шестица.ЦСКА ще поднови тренировки в четвъртък, а в събота ще изиграе контрола със Струмска слава.", "date": "2018.03.21", "title": "ЦСКА посреща юбилея срещу Лудогорец на \"Васил Левски\""}
{"url": "https://offnews.bg/politika/sdelkata-na-ginka-varbakova-s-chez-vliza-v-parlamenta-677112.html", "text": "Сделката за продажбата на ЧЕЗ влиза в парламента. Депутатите от временната комисия започват проверка на всички обстоятелства около приватизацията на най-голямото електроразпределително дружество у нас.Комисията беше създадена по настояване на опозицията, като според управляващите от ГЕРБ така ще се спре заиграването със страховете на хората. Начело на комисията е депутатът от БСП Жельо Бойчев.От КНСБ и КТ „Подкрепа” настояват компанията на Гинка Върбакова да отговори в парламента на три въпроса - ще запази ли работните места, как ще развива дружеството и какво ще се случи с цената на тока. Премиерът Бойко Борисов пък разпореди всички доклади от проверките на енергото в Западна България да бъдат предоставени на депутатите. ", "date": "2018.03.21", "title": "Сделката на Гинка Върбакова с ЧЕЗ влиза в парламента"}
{"url": "https://offnews.bg/ikonomika/i-telenor-napusna-balgaria-ne-vizhda-potentcial-za-rastezh-677116.html", "text": "Теленор подписа споразумение за продажбата на своите активи в Централна и Източна Европа (ЦИЕ) на PPF Group за сумата от 2,8 милиарда евро (приблизително 27 милиарда норвежки крони), изчислена на база стойност на предприятията, съобщиха от централата на компанията в Норвегия. Бордът на директорите на дружеството планира да поиска от Годишното общо събрание на компанията разрешение за разпределяне на специален дивидент от 4,40 норвежки крони за акция.Трансакцията включва изцяло притежаваните от Теленор предприятия в Унгария, България, Черна гора и Сърбия, както и доставчика на технологични услуги Telenor Common Operation. През 2017 г. компаниите на Теленор в ЦИЕ донесоха на групата приходи от приблизително 11,8 милиарда норвежки крони или 9% от общите приходи на Теленор Груп. Приходите преди данъци, лихви, амортизации и отчисления (EBITDA) на тези компании достигнаха 4,1 милиарда норвежки крони или 8% от EBITDA на групата. Компаниите имат общо над 9 милиона клиенти и около 3 500 служители.На предстоящото Годишно общо събрание на Теленор на 2 май 2018 г., бордът на компанията ще поиска разрешение да изплати специален дивидент от 4,40 норвежки крони за акция, дължим при успешно приключване на сделката.Заедно с вече предложения дивидент от 8,10 норвежки крони на акция за 2017 г., общата стойност на предложения дивидент през 2018 г. ще достигне 19 милиарда норвежки крони. Както вече бе съобщено, компанията също планира да поиска отгодишното общо събрание нов мандат за обратно изкупуване на акции, за да се осигури гъвкавост на допълнителното възнаграждение за акционерите в бъдеще.„Доволни сме от днешната трансакция, чийто успех се дължи и на професионализма на партньорите ни отPPF“, добави той.PPF Group е най-голямата частна инвестиционна група в ЦИЕ, която управлява активи на стойност приблизително 35 милиарда евро. PPF Group инвестира в различни сектори, включително банки, потребителски финанси, недвижими имоти, миннодобивна дейност и телекомуникации. През 2013 г. групата придоби подразделението на O2 в Чешката република от Telefonica, а през 2018 г. - Nova Broadcasting Group в България.С тази трансакция, PPF Group разширява портфолиото си от телекомуникационни активи с още четири държави и изпълнява дългосрочната си цел да се превърне в среден по размер европейски оператор и да използва опита си, за да засили пазарните си позиции“, коментира акционерът, отговарящ за телекомуникационните активи на PPF Group Ладислав Бартоничек.Договорената цена отговаря на съотношение между стойността на предприятията и EBITDA от 6,4 пъти, на базата на резултатите за 2017 г. Двете страни се споразумяха за разсрочено плащане на част от договорната цена, като 400 милиона евро от сумата ще бъдат изплатени на четири вноски за период от четири години.Трансакцията подлежи на съответното регулаторно одобрение и се очаква да бъде финализирана през третото тримесечие на 2018 г. Считано от първото тримесечие на годината, активите на Теленор в ЦИЕ ще бъдат отбелязани във финансовите отчети на групата като „активи в продажба и прекратени операции“.Сделката се очаква да доведе до счетоводна печалба след данъци в размер на около 3 милиарда норвежки крони, която ще бъде вписана след приключването на трансакцията.Теленор работи в държавите от ЦИЕ от 25 години. Компанията навлезе на унгарския пазар през 1994 г, когато закупи местния оператор Pannon, а след това разшири присъствието си в региона като стартира мобилен оператор в Черна гора през 1996 г., а през 2006 г. придоби оператора Mobi 063 в Сърбия. Теленор закупи Globul в България през 2013 г.", "date": "2018.03.21", "title": "И Теленор напусна България, не вижда потенциал за растеж"}
{"url": "https://offnews.bg/politika/manolova-zakon-za-lichnia-falit-dlazhnitci-biagat-v-sivata-ikonomika-677118.html", "text": "Гражданите, които са изтеглили кредит, но по някаква сериозна причина не могат да го изплащат, трябва да имат право на обявяване на личен фалит. България е единствената страна в ЕС, в която няма закон за личния фалит, заяви омбудсманът Мая Манолова по Нова тв. Тя допълни, че към момента около един милион българи имат проблеми с плащането на сметките си, но не всички те са със свръхзадължения. Според Манолова изпадналите в подобно положение хора обикновено минават в сивата икономика или бягат в чужбина, за да спасят себе си и семействата си. \"Така се съсипват десетки хиляди човешки съдби. Това не е добре и за държавата\", коментира омбудсманът. Манолова предлага, след преценка на положението на конкретния гражданин, той да може да се споразумее със своя кредитор за разсрочване или дори редуциране на дължимата сума. Трябвало да има вариант и за изплащане на кредита на по-късен етап, когато длъжникът си намери работа или оздравее. Тя коментира и темата за определянето цените на ток, парно, вода и природен газ, което преди дни отнесе до Конституционния съд. Всеки гражданин трябва да може да оспорва тарифите, защото това са обществени услуги, които се предоставят в условията на монопол, каза Манолова.Тя обясни, че цените на услугите на мобилните оператори, например, няма да могат да се обжалват, защото в този сектор има пазарна икономика и потребителите имат избор. Манолова смята обаче, че трябва да се създаде механизъм за контрол и върху претенциите на банките.Те са единствените субекти, които, без нищо да доказват, могат да се сдобият с изпълнителен лист за сума, посочена от тях, и да отнемат цялото ви имущество, коментира омбудсманът.", "date": "2018.03.21", "title": "Манолова: Закон за личния фалит, длъжници бягат в сивата икономика"}
{"url": "https://offnews.bg/ikonomika/koi-avtomobili-se-izpolzvat-naj-chesto-za-taksi-v-balgaria-677119.html", "text": "За такситата в България се използват предимно корейските, румънските и американски бюджетни автомобили от В-клас, които се смятат за непретенциозни и икономични за шофиране в града. Това показва проучване на служба по поръчка на такси \"Максим\", направено по повод на Международния ден на таксиметровия шофьор - 22 март. Данните са за София, Пловдив и Варна.Според проучването най-често водачите избират за работа практичния малолитражен Chevrolet Aveo. Второто място се отрежда за автомобила на дъщерното предприятие на Renault — Dacia Logan, който се отличава с икономичен двигател и комфортно окачване. И третото място на стълбицата заема Hyundai Elantra – комфортен, икономичен и маневрен автомобил.В списъка също така има автомобили на чешки, италиански, немски и южнокорейски производителиТоп-10 при таксиметровите автомобили1. Chevrolet Aveo — 21,7%2. Dacia Logan — 13,2%3. Hyundai Elantra — 12,4%4. Skoda Fabia — 10,1%5. Hyundai Sonata — 9,3%6. Fiat Qubo — 7,8%7. KIA Ceed — 7,8%8. Volkswagen Caddy — 7%9. Opel Astra — 5,4%10. Dacia Sandero — 5,4%", "date": "2018.03.21", "title": "Кои автомобили се използват най-често за такси в България"}
{"url": "https://offnews.bg/sviat/vikat-zukarbarg-v-britanskia-parlament-zaradi-skandala-s-dannite-na-50-677113.html", "text": "Собственикът на Фейсбук Марк Зукърбърг е извикан да даде показания в британския парламент. Причината е предполагаемата злоупотреба с личните данни на 50 милиона потребители на социалната мрежа, съобщи Би Би Си.Деймиън Колинс, председател на Комисията за фалшиви новини в Камарата на общините, е изпратил писмо до Зукърбърг, в което го прзовава да даде обяснение за скандала с британската консултантска компания \"Кеймбридж аналитика\" с цел да се повлияе на президентските избори в САЩ през 2016 г.По-рано британският министър на информация Елизабет Денам заяви, че ще поиска съдебна заповед за обиск на офисите на \"Кеймбридж аналитика\". Бивш служител на компанията заяви за Би Би Си, че тя е разполагала с различни приложения във Фейсбук, които са събирали данните на хората. При нас дойде професор от универститета в Кеймбридж и ни представи негова разработка на приложение за Фейсбук, което изисква специално разрешение да събира данни, но не само на потребителя, а и на всичките му приятели, твърди бившият служител, информира БНР. От фирмата уверяват, че са следвали коректно всички процедури за събиране на данни, но миналата седмица Фейсбук обяви, че повече няма да ползва услугите на компанията. В САЩ започна проверка срещу фейсбук. Федералната комисия по търговия разследва социалната мрежа след обвиненията, че личната информация на 50 милиона потребители е била употребена от консултантска фирма, наета от кампанията на Доналд Тръмп.Заради обвиненията компанията „Кеймбридж аналитика” уволни директора си. Появиха се твърдения, че е нарушен изборния закон в Съединените щати, но базираната в Лондон фирма отрича. ", "date": "2018.03.21", "title": "Викат Зукърбърг в британския парламент заради скандала с данните на 50 млн. потребители на фейсбук"}
{"url": "https://offnews.bg/obshtestvo/konflikt-mezhdu-bashta-i-sin-blokira-asansiorite-v-dva-podleza-na-tcar-677115.html", "text": "Асансьорите при подлезите на при Окръжна болница и хотел \"Плиска\" на столичния бул. \"Цариградско шосе\" не работят и не са лицензирани заради конфликт между баща и син. От разследване на bTV, което преди няколко месеца показа неработещите асансьори, става ясно, че въпреки обещанията и днес съоръженията не работят. Миналата есен е завършен ремонтът на двата подлеза, като са инсталирани общо пет асансьора.Към днешна дата те не работят, тъй като не са лицензирани заради несъответствие в документацията им, но и заради спънките, които правят един на друг баща и син - до скоро съдружници във фирма за асансьори, а към момента конкуренти и дори врагове. „В основата на всичко са междуличностни отношения между управителя на нашата фирма Явор Златанов и баща му Илия Златанов”, твърди пред bTV управителят на фирма „Изамет 2000” Петър Чупетловски, която е понастоящем е собственост на сина.Доскоро бащата е притежавал и управлявал фирмата за производство на асансьори. Самият той обаче твърди, че синът му регистрирал фирмата на свое име, въпреки че се води съдружник. Бащата твърди, че е бил изнудван от дъщеря си, зет си и сина му, за да прехвърли 20% от фирмата на негово име.„На 27 юни в този офис дойдоха дъщеря ми, зет ми и трима рекетьори и ме изнудваха за 220 хил. долара да платя в брой и веднага, и за 1 млн. и 200 хил. евро да подпиша документ, че ги дължа на зет ми”, твърди Златанов старши.Синът му не пожелал да говори пред камера, но от разговор по телефона става ясно, че с баща си са в меко казано недобри отношения.Управителят на „Изамед 2000” Чупетловски твърди, че бащата е този, който пречи да се лицензират асансьорите в подлезите.„Изамед 2000” се опита веднъж да организира оценка на съответствието, но фирмите, които трябваше да я направят, бяха натиснати и заплашени, че ще им бъдат отнети лицензите”, твърди той.От своя страна Златанов-баща твърди, че асансьорите на сина му не отговарят на изискванията, а от другата фирма контрират, че проблемът е само документален.От Столична община също потвърдиха за bTV, че причината асансьорите да не тръгват са отношенията между баща и син Златанови, а спорът между роднините-конкуренти поне засега оставя най-големия булевард в България недостъпен за трудноподвижни, възрастни хора и майки с колички", "date": "2018.03.21", "title": "Конфликт между баща и син блокира асансьорите в два подлеза на Цариградско шосе"}
{"url": "https://offnews.bg/futbol/legenda-na-real-madrid-poema-iunoshite-na-tima-677136.html", "text": "Легендата на Реал Мадрид Раул Гонсалес Бланко започва треньорска кариера. Бившият футболист ще получи пост в клуба от \"Сантяго Бернабеу\".Раул ще поеме юношеския отбор на \"белия балет\". Очаква се той да вземе окончателно решение за поста през април, когато испанската федерация организира курс за бивши национали или играчи с поне десет сезона в Примера дивисион.Бившият нападател на практика отговаря и на двете условия. Той има 102 мача и 44 гола за националния отбор. Юношата на Реал прекара по-голямата част от кариерата си в клуба, като беше част от мъжкия отбор от 1994 до 2010 г. След това беше в Шалке, Ал Сад и Ню Йорк Космос.Раул ще заеме мястото на Алваро Бенито, който ще стане треньор на младежкия отбор. Според информацията място в треньорския екип на Реал вероятно ще има и за друго голямо име от близкото минало - Хосе Мария Гутиерес - Гути.", "date": "2018.03.21", "title": "Легенда на Реал Мадрид поема юношите на тима"}
{"url": "https://offnews.bg/politika/vlastta-reshava-za-velikdenski-dobavki-kam-pensiite-677111.html", "text": "Правителството решава днес за великденски добавки към пенсиите. Има ли над 50 милиона лева за допълнителни разходи в бюджета, трябва да каже министърът на финансите Владислав Горанов.Миналата година надбавките от 40 лева бяха изплатени на малко повече от 1,2 млн. пенсионери с пенсии под 314 лева, припомня бТВ. Изплащането на пенсиите през април ще започне на 5-о число заради празниците, за Възкресение Христово почивните дни са от 6 до 9 април включително. ", "date": "2018.03.21", "title": "Властта решава за великденски добавки към пенсиите"}
