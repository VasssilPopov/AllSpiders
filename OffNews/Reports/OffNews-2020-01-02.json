{"url": "https://offnews.bg/zdrave/novo-izsledvane-omega-6-kiselinite-sa-vredni-za-bremennite-718592.html", "text": "Според ново изследване, публикувано в The Journal of Physiology, хранителният режим с повишено количество на линоленова киселина (мастна киселина Омега 6) може да бъде опасен за бременните жени, съобщава Medik Forum.Учените отбелязват, че излишъкът на въпросната мастна киселина увеличава риска от усложнения за майката и възпрепятства развитието на плода.Експериментът с лабораторни мишки е показал, че при животните, които са били на диета с повишено съдържание на линоленова киселина се откриват изменения в концентрацията на протеините, предизвикващи възпаление в бъбреците; повишена концентрация на протеина, който предизвиква контракции на матката и снижаване на нивото на хормоните на растежа.\"Изследването ни е пример за това, че потенциалното потребление на твърде голямо количество от определено хранително вещество може да има негативно влияние върху плода\", казва Дийн Скели, един от авторите на изследването.Как може да се намали потреблението на Омега 6 мастните киселини? Избягвайте продукти обработени със слънчогледово или соево масло. Соевото масло е един от най-големите доставчици на Омега 6 мастни киселини и обикновено се съдържа в обработените хранителни продукти, твърдят специалиститеКак да се поддържа балансът между Омега 6 и Омега 3 киселините?Западните диети включват съотношение 16:1 в полза на Омега 6 киселините. В повечето изследвания учените препоръчват това съотношение да е 4:1 и дори 1:1 за поддържането на оптимално здравословно състояние, като се отдава предпочитание на продуктите, богати на Омега 3 - чия, гръцки орех, ленено семе, сьомга и др.", "date": "2020.01.02", "title": "Ново изследване: Омега 6 киселините са вредни за бременните"}
{"url": "https://offnews.bg/obshtestvo/rezhimat-v-pernik-shte-bade-ednakav-za-vsichki-vodata-niama-da-poskap-718605.html", "text": "Водата в Перник няма да поскъпва, заяви министърът на икономиката Емил Караниколов, цитиран от БНР. Той допълни, че се подготвя нов график на водоподаване, с който режимът да бъде уеднаквен за всички квартали на града.До края на деня ВиК-Перник ще излезе със становище, че в ситуацията, в която се намира града в момента, няма да бъде подписано увеличение на водата.Подготвя се и нов график за режим, обясни икономическият министър и съобщи, че с 20 литра в секунда е увеличен дебитът към язовир \"Студена\". В момента различните части на Перник и населените места осблужвани от местното ВиК имат различен график. В центъра на Перник има вода от 14:00ч. до 22:00ч. В някои села като Кладници и Драгичево, както и богаташкият затворен комплекс Делта хил имат вода от 06:00ч. до 21:00ч.\"Друго, което се прави - работи се по клон 2 и по пречиствателната станция. Но чакаме възлагането, което ще стане до края на деня от общината и се надяваме и пожарните служби да помогнат до края на тази седмица, за да се осигурят допълнителни количества вода\", каза Караниколов. Ще се работи в местността \"Попов кладенец\":\"Това са извори, пещерни извори. Водата е една и съща. Въпросът е да видим, ако изтеглим в момента водата, която е налична там като ресурс, да видим за колко време ще се възстанови. Ако се възстанови толкова бързо, колкото очакваме, това означава, че можем да предприемем съответните действия по-мащабно. Взехме решение, тъй като сме в криза - 10 локации по река Струма, извън язовир \"Студена\" - водата е чиста, в случай на ситуация, в която трябва да се осигурява вода, да имаме тези сондажи\", добави министърът. Аварийният ремонт на старата пречиствателна станция и на водопреносната мрежа в Перник се очаква да приключи до 2 месеца, след което се очаква, че рекордните загуби на вода по мрежата, които са около 65% ще намалеят.  На 31 декември правителството отпусна кризисно 30 милиона лева бюджетни пари за въпросния ремонт. Средствата са за цялостна реконструкция и така се гарантира на перничани, че дори при мъртъв обем на язовир \"Студена\", водата ще има всички необходими качества за питейно-битово водоснабдяване.Премиерът Бойко Борисов обяви, че министрите Караниколов и Николай Нанков ще стоят в Перник до разрешаването на проблема с водата. Той дори нареди на Нанков, който планирал да ожени през месец май, до сватбата да стои в Перник.", "date": "2020.01.02", "title": "Режимът в Перник ще бъде еднакъв за всички, водата няма да поскъпва"}
{"url": "https://offnews.bg/zdrave/8-godishno-dete-s-alkoholno-otraviane-e-bilo-prieto-v-bolnitca-v-dobri-718604.html", "text": "8-годишно дете в Добрич пострада от отравяне с алкохол, а възрастен получи контузия на окото от пиратка в празничните дни, съобщават от многопрофилната болница за активно лечение за случаите, при които е оказана спешна помощ, предава БТА.Детето е прието на 1 януари, направен му е скенер на главата и е консултирано с токсиколог. За кратко малолетният е престоял в реанимацията и вече се възстановява в детскотоотделение, посочват от болницата.Единственият пострадал от фойерверки, регистриран в болницата, е насочен за лечение в здравно заведение във Варна. Само в новогодишната нощ през спешното отделение в МБАЛ-Добрич са преминали 105 пациенти, от които над 30 са деца, допълват от лечебното заведение.В болницата вече изплака и първото бебе за 2020 година - момче с тегло 2 килограма и 330 грама. Новороденото е шесто дете на 34-годишна жена от добричкото село Камен. ", "date": "2020.01.02", "title": "8-годишно дете с алкохолно отравяне е било прието в болница в Добрич"}
{"url": "https://offnews.bg/evropa/barselona-zabrani-dvizhenieto-na-stari-avtomobili-718609.html", "text": "Барселона, вторият по големина град в Испания, въведе от днес ограничение за движението на автомобилите, причиняващи най-много замърсяване, съобщи \"Франс прес\".Дизеловите автомобили, регистрирани в Испания преди 2005 или 2006 г., и бензиновите преди 2000 г., вече не могат да се движат от 07:00 до 20:00 ч. на територията на цялата община.Собствениците на такива превозни средства могат да искат разрешение за управлението им за десет дни в годината.\"Гардиън\" отбелязва, че новите правила важат за площ от 95 квадратни километра и създават най-голямата нискоемисионна зона в Южна Европа. Нарушителите ще бъдат глобявани с между 100 и 500 евро за всяко влизане в района. През първите три месеца нарушителите ще получават известия, без да бъдат глобявани.Собствениците на автомобили с чуждестранна регистрация трябва да поискат разрешение от общината, като при неспазване на това правило ги грози глоба от най-малко 100 евро.Според общината мярката ще засегне около 50 000 автомобила и ще позволи намаляването на емисиите на азотен диоксид с 15 процента.Схемата следва примера на системата \"Мадрид Сентрал\", която бе въведена в края на 2018 г. от тогавашния кмет на левицата Мануела Кармена и разрешава движението в историческия център на столицата само за коли на живеещите в района и за коли, които не замърсяват въздуха, на приходящи. Тази зона обхваща 472 хектара.", "date": "2020.01.02", "title": "Барселона забрани движението на стари автомобили"}
{"url": "https://offnews.bg/obshtestvo/gen-iulian-radojski-zastana-nachelo-na-vissheto-voennovazdushno-uchil-718610.html", "text": "Началникът на Висшето военновъздушно училище „Георги Бенковски“ бригаден генерал Юлиян Радойски встъпи в длъжност днес.„Предстои сложен процес за изграждането на ВВВУ“, обяви заместник-министърът на отбраната Атанас Запрянов в словото си на тържествената церемония. По думите му училището трябва да се превърне в национален, устойчив образователен център за подготовка на висококвалифицирани кадри за Военновъздушните сили (ВВС), свързаните с въздухоплаването сектори на икономиката и европейската система за въздушен транспорт.„Пожелавам на бригаден генерал Радойски успешно да реализира концепцията за създаване на Висшето Военновъздушно училище „Георги Бенковски“, за да отговори на повишените изисквания към обучението на авиационните кадри за нуждите на ВВС и за усвояването на новата авиационна платформа, която предстои да приемем на въоръжение, самолет F – 16 Block 70“, подчерта още в словото си заместник-министърът на отбраната Атанас Запрянов.„Основната ни цел е да превърнем Висшето Военновъздушно училище в утвърден национален лидер в авиационното образование и разгръщането му в конкурентен европейски център за обучение на пилоти и техници за нуждите на авиацията“, заяви началникът на ВВВУ „Георги Бенковски“ бригаден генерал Юлиян Радойски в първото си слово пред преподавателския и курсантския състав. Той подчерта, че ВВВУ ще обучава високоподготвени авиационни специалисти както за бойната, така и за гражданската авиация, които ще получават международно признати дипломи.Висшето Военновъздушно училище „Георги Бенковски“ бе открито с решение на Народното събрание (обнародвано в Държавен вестник на 23 април 2019 г.). То е най-новото висше военно учебно заведение в България. Към момента в училището се подготвят близо 160 курсанти. Нова програма за обучение с граждански специалности ще стартира през есента. ", "date": "2020.01.02", "title": "Ген. Юлиян Радойски застана начело на Висшето военновъздушно училище"}
{"url": "https://offnews.bg/futbol/ibrahimovich-vinagi-sam-kazval-che-milano-e-moj-dom-i-naj-posle-se-z-718607.html", "text": "Новото попълнение на Милан Златан Ибрахимович пристигна в Милано, за да премине задължителните медицински прегледи и да сложи своя подпис върху договора си с клуба.Шведът ще подпише за шест месеца с опция за продължаване на контракта, при изпълнението на определени условия. Той даде интервю пред клубната телевизия веднага след слизането си от самолета.\"Помня как пристигнах точно на това място преди много години. Сега важното е, че се завърнах и че съм щастлив от това. Винаги съм казвал, че това е моят дом и най-после се завърнах.През годините съм играл и за други отбори, но се върнах и само това е от значение. Първите ми думи към феновете? Върнах се, най-после. Нямам търпение да видя тифозите на \"Сан Сиро\", за да ги накарам отново да заподскачат от радост\", каза Ибрахимович.", "date": "2020.01.02", "title": "Ибрахимович: Винаги съм казвал, че Милано е мой дом и най-после се завърнах"}
{"url": "https://offnews.bg/obshtestvo/shumen-targovishte-i-veliki-preslav-bez-voda-na-14-ianuari-718614.html", "text": "Планирано поетапно спиране на водата предстои в Шумен, Велики Преслав и Търговище на 14 януари, съобщи , акто цитира ВиК дружеството.Спирането ще е само за един ден. Подаването ще бъде преустановено в 1:00 ч на 14 януари. Това се налага заради извършването на ремонт на довеждащия водопровод от яз. \"Тича\".От водното дружество уточняват, че ремонтът ще се извърши само при благоприятни метеорологични условия, които да позволяват на екипите да работят нормално. За началото на ремонтните дейности всички ще бъдат своевременно уведомени.До тази дата водата ще бъде спирана само в случай на мащабна авария.Кметът на община Шумен Любомир Христов обясни, че вече се е свързал с областния управител, с когото ще организират в понеделник среща на Асоциацията на ВиК дружествата:“Ние искаме да поставим изисквания, условия към ВиК оператора - през този период, през който няма да има вода да бъде осигурено водозахранване отнякъде или водоноски в кварталите, тъй като имаме детски градини и болници. Предварително да бъде осигурено всичко това и чак тогава ще се подходи към спиране на водата, също така и по кварталите“, казва пред националното радио кметът на Шумен Любомир Христов. Според него е възможно ремонтните дейности да продължат по-дълго от предвиденото, защото първо трябва да се източи, а след това да се напълни цялата система.", "date": "2020.01.02", "title": "Шумен, Търговище и Велики Преслав без вода на 14 януари"}
{"url": "https://offnews.bg/112/politcejski-ekshan-s-gonka-i-strelba-vav-varna-718615.html", "text": "Полицейски екшън с автогонка и стрелба се разигра в ранния следобед днес във Варна, съобщи местната полиция.Криминалната случка започнала в 15:25 ч, след като автомобил не спрял на стоп палката на автопатрул на ул. \"Прилеп\". Намалявайки край патрулката, водачът рязко дал газ и едва избегнал да удари един от униформените. Продължил към село Каменар, а към 15:55 бил забелязан по бул. \"Осми приморски полк\" в посока центъра на града.Като видял полицаите, шофьорът отначало рязко намалил, но после скоростно навлязъл в лентата на насрещното движение към кв.“Виница“, опитвайки се да осуети проверката. Опитал да премине между два успоредно движещи се автомобила, като едновременно ги блъснал странично и продължил към бул.“Левски“, връщайки се в лентата към центъра. След удара, от БМВ-то му се разхвърчали елементи, но от двете блъснати коли няма пострадали. Полицейският екип наредил на водачите да изчакат на място, поискано е съдействие от допълнителен екип. В това време БМВ-то отново потеглило в посока бул.“Левски“ и предвид поведението на водача и реалната опасност за живота на случайни хора, полицаите предприели преследване с включена звукова и светлинна сигнализация.Движейки се зад него те забелязали, че предното дясно колело липсва, а ламарина от калника стърчи извън купето. Въпреки повредите, водачът не спрял, продължил бързо и рисково между другите коли, като изпреварвал от ляво и от дясно. Бил настигнат и въпреки настоятелните знаци да спре, той отново не се подчинил, като с маневра вляво се опитал да изблъска служебния автомобил към мантинелата на бул.“Левски“. Преди кръстовището с ул.“Дубровник“, за да сложи край на рискованата ситуация в гъсто населен жилищен район, полицай от автопатрула произвел изстрел със „стоп“ патрон по предното ляво колело на БМВ-то, като след това водачът спрял близо до спирка „Дубровник“.При опита да бъдат арестувани водачът и спътникът му оказали съпротива.Въпреки оказаната от тях съпротива, нито един от двамата задържани няма наранявания от причинения преди това пътен инцидент, съобщават още от полицията.След проверка се оказало, че шофьорът е 22-годишен, а спътникът му - на 24-годинен. И двамата са криминално проявени, като шофьорът е и осъждан по чл. 343Б, ал. 3 (управление на МПС след употреба на наркотици). Автомобилът е противозаконно отнет от техен познат. При проверката на място техническото средство отчело съдържание на алкохол в пробата на шофьора. Материалите докладвани на дежурен прокурор от РП-Варна. По случая са образувани две досъдебни производства.", "date": "2020.01.02", "title": "Полицейски екшън с гонка и стрелба във Варна"}
{"url": "https://offnews.bg/obshtestvo/pernik-s-nov-rezhim-ot-utre-voda-shte-ima-chas-po-malko-718616.html", "text": "Нов воден режим се въвежда в Перник от утре, 3-ти януари. Жителите на общината ще имат вода с час по-малко, а режимът ще е еднакъв за всички квартали.Във всички населени места в общината, които са с режим, ще имат вода само следобед. Това се отнася и за пернишкия квартал „Църква”, чиито жители настояха режимът им да бъде уеднаквен с останалите квартали в града.Междувременно от ВиК–Перник обявиха, че цената на водата и в шестте общини в областта остава същата и няма да бъде увеличена въпреки планираното повишение на много места в страната.Новият графикВ централната част на града и в кварталите „Изток”, „Мошино” и „Тева” водата ще се пуска от 15 часа до 22 часа.Този график важи и за град Батановци и за селата Люлин, Мещица, Витановци, Кладница, Драгичево, Рударци и и за селището „Делта хил”.Селата Големо Бучино, Дивотино, в квартал „Кало” в село Рударци, в пернишките квартали „Църква”, „Могиличе”, „Ралица” и в района на Профилакториума ще имат вода от 16 до 23 часа.Махала „Шевърляк” в пернишкия квартал „Калкас” ще има вода от 17 до 23 ч. Живущите в блоковете в квартал „Бела вода” и в селата Богданов дол, Черна гора, Ярджиловци и Лесковец ще имат водоподаване от 17 до 22 часа.Утре по график община Перник ще раздава минерална вода в кварталите „Варош”, „Драгановец”, „Клепало” и в центъра на Перник.", "date": "2020.01.02", "title": "Перник с нов режим от утре - вода ще има час по-малко"}
{"url": "https://offnews.bg/futbol/jordan-lechkov-niama-da-se-kandidatira-za-prezident-na-bfs-718603.html", "text": "\"Нямам никакви апетити да се кандидатирам за президент на следващия конгрес, без значение кога ще се проведе той. Резултатите според вас са едни, според нас са други. Трябва да се погледнат нещата - откъде е тръгнало всичко. През цялото време казвате, че четвъртите в света са слаби ръководители. Концентрираме се само върху едни хора. Вече аз започвам да съжалявам, че съм присъствал на това американско лято, защото само негативи получават 20 години, откакто съм се върнал в България.Къде беше според вас българският футбол през 2005 година, когато ние дойдохме като ръководство. Говоря като администрация. За футболните резултати има съответните треньори и поколения футболисти. Ние отдавна не сме футболисти. Не се срамувам от моите дела като кмет и вицепрезидент. Определено съм минал през деветта кръга на Ада.Създали сме условия за националите, имаме чисто нова футболна база. Посочете ми каква вина аз трябва да понеса. Футболните клубове си имат собственици, те си определят политиката. Не казвам, че сме идеални, но нека видим кое от кой зависи. Не съм казал, че не сме виновни. Успехът има много бащи.Нека ви попитам преди пет години кой предложи да се играе задължително с трима млади футболисти - аз и Венци Стефанов. Предложихме го, прие се за един. От нас каквото зависише, направихме го. Продължавам да смятам, че трябва задължително да се играе с трима млади играчи. Първият, който го наруши, беше Петър Хубчев в Берое. Ние сме държавата на компромисите. Всичко знаете много добре, но ме дърпате за езика аз да го кажа.За мен създадоха умишлено скандала на мача с Англия, за да свалят Боби Михайлов. Един месец по-рано в София се е знаело това нещо. Какво обаче последва от това нещо - платихме 85 000 евро глоба, получихме яко порицание, празни трибуни.Тото не играя. Ако някой някъде е чул, че аз манипулирам мач, да заповадя да го каже. Аз съм чувал много неща за манипулиране, но това няма как да го хвърлите като вина върху нас като ръководство. Защо когато е било това нещо не е сигнализирано на мига?! Когато ме питате, казвам си моето мнение. Забележиш ли нещо нередно, трябва да го кажеш на мига. Не става да го кажеш след десет години. Чувал съм и аз, че на юноши се плащат по 2-3 хиляди лева, за да участват в уредени мачове. В БФС нямаме разследващи органи. Ако има сигнали, те трябва да са към тях. Ние само можем да предадем тези сигнали.Хотелът в Сливен не е мой, а не жена ми. Тя ме предупреди, че ако продължаваме да го коментираме, ще се разведем, за да може да върви бизнесът. Или трябва да напусна държавата. Друго решение няма. Като семейство сме си заложили първия хотел, за да построим на концесия тази база, за да предоставяме условия на тенисисти, джудисти. И загубихме първия хотел, защото не успяхме да обслужваме кредита. Направихме най-добрата база. В другите спортове няма ли конфликт на интереси? Няма конфликт на интереси, аз не съм в този бизнес. Тази база не е от днес. Защо първата година, когато участва държавата не се сезираха, а сега на четвъртата го направиха, след като паднахме от Англия с 0:6? В удобен момент. Учудвам се.От тези лагери докладвахме пред Красен Кралев резултатите. Аз, Емо Костадинов и Павката Панов, лека му пръст. Резултатите са катастрофални. Това е по-важното. Катастрофални резултати във физическата подготовка. Къде си треньорите, специалистите, това съм го казвал и го казвам пак. Създадохме тази бази със собствени пари - кой да дойде в нея? В БФС съм на обществени начала, не получавам никаква премии, не получавам заплата. Концентрирате се само върху този хотел.Дали заради мен са се отказали някои национали? Казал на баба Злата шурея... Всичко е през човек. На кой треньор сме се намесили кого да вика и кого да пуска?! Аз съм удобният виновник, аз съм от дълбоката провинция. Аз ли играя на терена? Когато бях футболист, да сте ме чули да плюя по треньор или ръкводство. В крайна сметка аз отговарям за националния отбор. След мача с Швеция и Норвегия, когато бихме, аз бях ли виновен на тези момчета?! Когато бием, Лечков не е виновен. Когато паднем, аз говоря това, което виждам. Никога не съм казвал нещо за конкретен футболист. Ако водещите играчи в един отбор, не дават всичко от себе си, няма как да искаме другите да се изявят. Говоря го и от опит. Никога не съм нападал някого лично.Чувствам вина, че изхарчихме толкова много треньори - имаме читави треньори. Осигуряваме на отбора отлични условия за подготовка, това ни е задължение. По наше време ги нямаше това нещо, нямаше го. След мача с Швеция излязох ли да говоря негативно? Не си спомням по мое време някой да е излязъл да ни защитава след слаб мач. Кажете ми за кой мач ни се разминават оценките.Не съм съгласен, че Бербатов си е тръгнал заради мен. Откъде си е тръгнал бе, хора? Аз не съм женен за националния отбор, нито той е женен за него. Светът нямаше да знае за моето поколение, ако не беше националният отбор. Трябва да даваш, не може само да взимаш. Вече десет години мълча за това нещо, не споменавам имена, защото много се сърдят. Най-добрият отговор на критиката е добрата игра. Играеш силно и затваряш устата на критика Йордан Лечков. Това ни е класата.Футболните хора нямаме нужда от дарения, но държавата има задължение да направи стадионите. Нито един не е направен за 30 години, това е факт. Трябва да си разделил задачите. Говоря конструктивно. Английската федерация е дала 180 милиона паунда, за да въведе VAR. Ние 180 евро не можем да извадим. Никой не иска стадиони даром. Генерално трябва да се даде възможност, когато харчиш пари за спорт да има облекчения.Кой друг в България направи стадион със собствени средства - само глупавия Йордан Лечков. Говорим за хотела, а не говорим за стадиона. Нямам възможности сега и отборът на Сливен е в \"А\" окръжна. Питайте Тодор Батков как не му се признават разходите в Левски. В Сливен беше същото. Говоря за спорта като цяло, не само за футбола.За да сме в БФС, имало е конгрес. Наша грешка е, че не даваме отчет всяка седмица колко мача има - до пета група. Може да са селски мачове, но се играят, това е организация. БФС е със социална функция. Бюджетът е 20 милиона на година. През 2005 година касата беше продъдена, първенството беше каша.Когато назначихме Дерменджиев, му казах в кръга на шегата: твоята задача е да класираш отбора, моята е да създадам максимално добри условия за конфликти. В националния отбор няма резултати, когато няма конфликти. Ще е трудно на баража, Унгария неслучайно е там. Дотогава ще мълча, няма да давам интервюта. Няма да отида на мача, ако трябва. Нека треньорите си повикат тези, които смятат за необходимо. Нека се напълни стадионът.С Балъков направихме една добра платформа за развитие на българския футбол заедно с държавата. Срам ме е, че все по-малко деца спортуват, включително и моите синове. Изравнихме резултата от 1994 година - тогава бяхме много актуални, сега сме големите боклуци, не ставаме, виновници сме за цялата обстановка в държавата, така излиза. Отдавна не съм футболист, разхождам се без охрана, не се крия, ежедневно съм сред хората. Аз бях супериграч - нескромно, но от сърце.От ЦСКА-София или от ЦСКА 1948 съм? Първо да кажат журналистите в студиото. Минах през ЦСКА, направи изключително добър сезон, станахме шампиони, ЦСКА беше моят трамплин за чужбина, така отидох в Германия, благодарен съм. Аз съм собственик на Сливен и съм си от Сливен. Не бягам от неудобните въпроси, истината е някъде по средата. Аз не давам крайни оценки\", каза Лечков.", "date": "2020.01.02", "title": "Йордан Лечков няма да се кандидатира за президент на БФС"}
{"url": "https://offnews.bg/sviat/tova-li-e-naj-dobrata-prezidentska-rech-za-nova-godina-video-718618.html", "text": "В нестандартна реч с топло послание украинският президент Володимир Зеленски поздрави сънародниците си с настъпващата Нова година. Както у нас, словото на държавния глава бе излъчвано по няколко телевизии, а след това получи овации и хиляди гледания в мрежата.В обръщението си Зеленски акцентира върху обединението на украинците като нация, в която съжителстват разнородни и враждуващи слоеве. \"В паспортите на всички нас пише \"Гражданин на Украйна\" и това носи своите отговорности\", казва той.Ние не сме идеални, не сме светци. Ние сме просто хора. Живи. Със своите недостатъци, добавя президентът.", "date": "2020.01.02", "title": "Това ли е най-добрата президентска реч за Нова година? (видео)"}
{"url": "https://offnews.bg/sviat/turskiat-parlament-prie-proektorezoliutcia-za-izprashtane-na-vojski-v-718613.html", "text": "Турският парламент прие проекторезолюция на президентството за изпращане на турски войски в Либия, съобщава турският телевизионен канал НТВ, цитиран от БТА.Проекторезолюцията е била подкрепена от 325 депутати, а 184 са гласували против.Тя дава пълномощия на правителство за изпращане на турски войници в Либия за срок от една година.Броят на войниците, които ще бъдат изпратени, както и районът, в който ще бъдат изпратени, ще се определят от президента.По-късно днес говорителят на Белия дом обяви, че в телефонен разговор президентът на САЩ Доналд Тръмп е предупредил турския си колега Реджеп Ердоган да избягва всяка външна намеса в Либия.\"Двамата лидери обсъдиха двустранни и регионални въпроси. Президентът Тръмп подчерта, че чуждестранната намеса би усложнила ситуацията в Либия\", се казва в съобщение на Белия дом.В телефонния разговор Тръмп и Ердоган са се съгласили, че е необходимо да бъде успокоено напрежението в северозападната сирийска провинция Идлиб, за да бъдат защитени цивилните.", "date": "2020.01.02", "title": "Турският парламент прие проекторезолюция за изпращане на войски в Либия (обновена)"}
{"url": "https://offnews.bg/zdrave/uspeshno-testvaha-vaksina-protiv-altchajmer-718599.html", "text": "Ваксината против Болестта на Алцхаймер е успешно тествана и вече се подготвя за клинични изпитания, съобщава платформата за здравни новини EurekAlert. Действието й е насочено към отделянето на протеина бета-амилоид, който се натрупва в мозъка и предизвиква невродегенерация. Първите изследвания вече са потвърдили потенциала на терапията.Група учени от САЩ и Австралия планират да проведат клинични изследвания на действието на ваксината. Доклиничните резултати върху гризачи показват, че експерименталната ваксина е ефективна. Сега учените работят върху усъвършенстването на терапията, а след изпитанията върху животни планират да проверят действието й върху хора.\"Методът ни е насочен към преодоляване на всички предишни препятствия, заради които някои от изпробваните ваксини се оказаха неефективни върху човека\", коментира професорът от университета „Флиндърс“, Австралия, Николай Петровски.Очакванията на специалистите са лечението да предизвика силен имунен отговор на две от най-разпространените причини за възникване на болестта и да позволи отсрочването или забавянето на нерводегенеративните процеси в мозъка.", "date": "2020.01.02", "title": "Успешно тестваха ваксина против Алцхаймер"}
{"url": "https://offnews.bg/obshtestvo/dvama-balgarski-moriatci-se-izdirvat-v-norvezhko-more-sled-padane-zad-718617.html", "text": "Двама български моряци се издирват след падане от кораб в Норвежко море. Те са плавали на кораб \"Стара планина\". Информацията за инцидента е подадена от Параходство \"Български морски флот\".Моряците са паднали зад борда тази сутрин. Веднага след това е организирана спасителна акция. Тя е затруднена от лошите метеорологични условия.По това време корабът се е намирал на 200 морски мили от норвежкия бряг. Той плавал за Констанца.Външно министерство е било уведомено за инцидента от посолството ни в Осло. От министерството съобщават, че спасителната акция е започнала в ранния следобед с два хеликоптера. Тя обаче се провежда в условия на силен вятър и 8-метрови вълни. В случай, че вятърът утихне, Съвместният спасителен координационен център (ССКЦ), който отговаря за района на Северна Норвегия и ръководи спасителната операция, е готов да включи в нея и самолет със специален радар, допълват от МВнР.На борда на товарния кораб „Стара планина“ се намират 19 души – 18 български граждани и един гражданин на Украйна. Корабът е на 400 км югозападно от град Будьо. Сигналът към норвежките власти е подаден от капитана на „Стара планина“, с когото спасителите са в постоянна връзка.Късно тази вечер МВнР обяви, че спасителните екипи са прекратили акцията по издирването.Според Съвместния спасителен координационен център (ССКЦ), ръководещ спасителната операция в Норвежко море, при настоящите климатични условия няма шанс падналите във водата да оцелеят толкова дълго време. Операцията няма да бъде подновявана в утрешния ден. Норвежката полиция поема разследването на случая, съобщава МВнР.", "date": "2020.01.02", "title": "Двама български моряци се издирват в Норвежко море след падане зад борда (обновена)"}
{"url": "https://offnews.bg/zdrave/prof-kantardzhiev-izpolzvaneto-na-nosni-karpichki-namaliava-s-50-ve-718580.html", "text": "Използването на носни кърпички намалява с 50% вероятността да се заразиш с грип, каза по БНТ проф. д-р Тодор Кантарджиев, директор на Националния център по заразни и паразитни болести и национален консултант по микробиология. \"Хората се научиха да си мият ръцете. Всеки втори се разболява, защото е пипнал заразена повърхност. Все по-често започнаха да взимат Витамин Д, в месеците когато няма слънцегреене, това също е добра профилактика. Отказаха се от изкуствените хранителни добавки. Доверяват се на традиционните чай, мед и лимон. Лимонът има доказано добро противовъзпалително действие при гърлобол, медът втечнява бронхиалния секрет, действа добре на имунитета, а някои учени твърдят, че намалява количеството на вирусите\", обясни специалистът.По думите на проф. Кантарджиев е рано е да се говори за грипна епидемия. Преди седмица в Бургас са били доказани първите случаи на грип при две деца, които вече са здрави. Има и два случая в София. На 31 декември реферетният център е доказал грип при едно дете лежащо в Инфекциозна болница в София, който е от генетичната група \"Виктория\", група Б.Преди години първите случаи на грипна епидемия са били през ноември. Вероятно циркулацията на вируса ще започне от средата на януари, епидемичното разпространение ще бъде през февруари и може би пикът ще е в края на февруари, прогнозира специалистът.Засега всичко е нормално и мерките, които трябва да се вземат, също са нормални. Препоръчва се, когато тръгнат на училище, децата да имат винаги носни кърпички и да се проветряват по-често помещенията.В момента все още циркулират късните есенни риновируси, които причиняват много повече кашлица и гърлобол, повишаване на температурата за един-два дни от още непоявилия се масово грип. Няма повишаване на заболеваемостта в Перник и при чревните, и при дихателните заболявания, съобщи проф. Кантарджиев.По думите му по отношение на безопасността на водата са взети мерки. РЗИ в Перник е една от добре работещите здравни инспекции, справи се с морбилито, значи ще може да се справи и с ешерихия коли, каза професорът. Той препоръча водата от водопровода да се пие само преварена и да се ползва препарат при миенето на съдовете.\"Водата трябва да се източи, за да се пие. Застояла ли е, винаги има микроби, попаднали от подпочвените води\", предупреди проф. Кантарджиев.", "date": "2020.01.02", "title": "Проф. Кантарджиев: Използването на носни кърпички намалява с 50% вероятността да се разболееш от грип"}
{"url": "https://offnews.bg/futbol/kralev-proverkata-v-bfs-prodalzhava-chakame-znak-ot-tcska-za-sadruzh-718587.html", "text": "Проверката на БФС за изразходването на държавни средства, която Министерството на спорта разпореди, трябва да завърши до края на януари. Това обясни министърът на спорта Красен Кралев.\"Във футбола се случиха много неприятни неща, най-вече това, което стана на България - Англия (б.р. - скандалът с расизъм). Ние сами влязохме в капана. Дълго време английските медии подготвяха обществеността, че ще има расизъм и няколко човека подготвиха провокация, която доведе до сътресения\", коментира Кралев при гостуването в предаването \"Тази сутрин\".\"За проверките в полицията не мога да коментирам. Нашата проверка е изключително мащабна. Две седмици след България - Англия започнахме проверка на всички средства, отпускани от държавата към футболния съюз за една програма, която бе много успешна. Очаквам да приключи в края на януари.Проверяваме детайлно всичко, дали са произведени всички артикули, дали са били доставени на клубовете. Правим срещи на наши екипи с клубовете. Проверяваме абсолютно всичко. В чии хотели са били, то се знае, то е публична информация.Не можем да коментираме това нещо - дали е законно и дали е морално. Ако има нормално проведена процедура, значи е законно. Ако не е, значи не е законно\", продължи спортният министър.\"Ние оценяваме процедурата и дали в момента на процедурата са били изрядни. Полицията също прави разследване. Не мога да коментирам преди да са приключили проверките. До момента сме проверили над 300 клуба, имаме още поне 200\", подчерта Кралев.Относно очакваното съдружие между министерството и ЦСКА за стадион \"Българска армия\", министърът коментира: \"Ние сме готови, когато ЦСКА са готови, дружеството ще бъде учредено.\"", "date": "2020.01.02", "title": "Кралев: Проверката в БФС продължава, чакаме знак от ЦСКА за съдружие"}
{"url": "https://offnews.bg/112/nameriha-v-germania-izdirvana-17-godishna-balgarka-718582.html", "text": "17-годишната Михаела Миткова Михалева от Камено, обявена за общодържавно, а после и за международно издирване, е открита от немските полицейски служби в апартамент в берлинския квартал „Шпандау”.Момичето е в добро физическо и психическо състояние и е било при приятеля си и семейството му в германската столица. Настанено е в социален дом в Берлин.Момичето бе в неизвестност от 6 декември миналата година. Сутринта то заявилo на близките си, че отива на училище, но повече не се прибрала.Няколко седмици по-късно – на 30 декември ОДМВР – Бургас, бе алармирана за изчезването на второ момиче от Камено – 17 годишната Михаела Янкова Иванова. Тя бе открита в бургаския комплекс „Меден Рудник” на 31 декември в добро физическо и психическо състояние. Предадена е на родителите си.", "date": "2020.01.02", "title": "Намериха в Германия издирвана 17-годишна българка"}
{"url": "https://offnews.bg/tehnologii/testovete-na-offroad-bulgaria-com-perforator-pbh-800-a1-718597.html", "text": "Живеем в света на less-нотията, wireless, cordless, brushless, и купища други \"less\".И аз, виден хомо-динозаврус, като наизвадя разклонители, кабели и удължители, първата ми работа е да ги направя на спагети и... докато ги разплитам, си спомням всички 18+ песнички за мама.Блага работа са less-ните машини. Най-благи са work-less, ама това не е за нас, нали.Въпреки това, за кабелни машини има, и още дълго време ще има, място в ръцете и на домашния хобимазохист, и на ултра-хипер-дупер-профи-контрактора.Дори и заради това, че акумулаторен такъв е по-скъп, по-тежък и все му пада \"настроението\" точно в най-неподходящия момент.За работа на около и под -10С да не говорим. е учудващо компактна, огромен плюс, когато се налага да се разнася насам-натам или да се качва по етажи. За куфар с размери 35х30 см навсякъде има място, дори и в съвременна студиониера от новото строителство, където трудно се събират едновременно и двете ми чехли + зарядното за телефона, а тоалетната е под мивката. също е и от най-леките в класа - само 2,2 кг без кабела.Кабелът е наистина качествен и с дължина 3 метра.Въпреки компактните размери, на куфара всеки от инструментите си има място, закопчалките са метални и солидни.Прави добро впечетление с удобни дръжки и превключватели.Регулирането на оборотите е безстепенно от 0 до 1650 об./мин.По-скромната енергия на удар 1,2J се компенсира донякъде с по-голямата честота на ударите при максималните обороти - цели 7500 бода.Машината е учудващо тиха.Удобна екстра е позицията на превключвателя за настройка ъгъла на секача.Самият превключвател е с голям заключващ бутон, удобен за работа с ръкавици.Подвижната дръжка е достатъчно голяма за майстори с по-големи горни копитца, масивна и противоплъзгаща, добре обира вибрациите.Тествах я с включените в комплекта свредла за бетон и секач. Съответно в бетон и в едно хубаво парче гранит. И машината, и инструментът се справят.В камъка я бях оставил забита и включена, да си рита и тропа белким се разтропа…Можете да видите целият тест и видео като последвате линка:.", "date": "2020.01.02", "title": "Тестовете на OFFRoad-Bulgaria.com: Перфоратор PBH 800 A1"}
{"url": "https://offnews.bg/zdrave/v-umbal-plovdiv-spasiha-bebeto-na-26-godishna-zhena-718583.html", "text": "Екипът на отделението по Акушерство и гинекология в УМБАЛ-Пловдив направи най-големия подарък на пловдивско семейство часове преди настъпването на 2020 година, като спаси бебето им, предаде агенция БГНЕС.\"26-годишната майка пристигна при нас след 19 часа с оплаквания, че от няколко часа не усеща движенията на детенцето си. При прегледа установих, че сърдечната честота е далеч под нормата – 100-105 удара в минута, при положение, че трябва да е 120-160 и спешно събрах екип за Цезарово сечение. Щастлива съм да кажа, че момченцето е добре, макар че се роди едва 2100 грама и с височина 44 см\", сподели дежурният лекар д-р Семра Халил.Днес неонатолозите от болницата ще дадат малчугана на майката, а това е показателно, че всичко се развива нормално.Бебето е родено в 19:50 часа и е последното за 2019 година, в която са проплакали около 700 деца. Семейството е изключително благодарно на лекарите от УМБАЛ-Пловдив. Бременността е първа за младата жена и по време на раждането очаквали с огромна тревога появата на момченцето.", "date": "2020.01.02", "title": "В УМБАЛ-Пловдив спасиха бебето на 26-годишна жена"}
{"url": "https://offnews.bg/ikonomika/bdzh-izvadi-235-miliona-leva-za-16-novi-motrisi-718591.html", "text": "БДЖ-Пътнически превози одобри нова обществена поръчка за закупуване на до 16 нови електрически мотриси, научи OFFNews. Бюджетът на търга е 235 милиона лева, което е около 120 млн. евро.Новите мотриси трябва да разполагат с удобни, широки седалки и достатъчно място за багаж. Идеята е те да обслужват маршрути на средно разстояние като София - Пловдив, Горна Оряховица - Варна или Пловдив - Бургас, но е много вероятно да бъдат използвани и за пътувания от столицата до морето.Местата във всяко едно от бъдещите влакчета трябва да са минимум 290. Новата обществена поръчка е продължение на серията новооткрити процедури на БДЖ, които в компанията вече добиха популярност като \"голямото харчене\".Наскоро компанията обяви търгове за доставка на локомотиви за 58 милиона лева, за нови пътнически вагони за 77 милиона лева и подписа сделка за 137 милиона лева за ремонт на мотрисите Дезиро с гиганта Алстом.", "date": "2020.01.02", "title": "БДЖ извади 235 милиона лева за 16 нови мотриси"}
{"url": "https://offnews.bg/kultura/tibetskata-kashta-vav-frankfurt-far-na-madrostta-718589.html", "text": "Формулата на успеха в съвременния свят не предполага сантименталности. Според будизма обаче грабливият, безчувствен егоизъм задължително свършва с лична драма.Отново сме в края на една година. Време за равносметка. Поглеждаме към преживяното в последните 12 месеца. Опитваме преоценка. Търсим критерии. От широко разпространеното, но силно опростено уравнение за самодостатъчното материално натрупване, едва ли ще разберем добавила ли е свършващата година нещо към удовлетворението ни от живота. Усеща се впрочем, че дори за масовия зрител пословичният телевизионен девиз „Стани богат“ вече губи убедителност… Бавно, но сигурно се превръща в ехо от отминаваща, недоразбрала нещо епоха.В размисли около тази тема се сетих за „Тибетската къща“ във Франкфурт на Майн. Една от функциите ѝ е да помогне на модерния човек, оплел се във „формулата на успеха“, да намери обратно път към себе си, a най-вече - пътя към трайно удовлетворение в живота. Франкфуртската „Тибетска къща“ възниква през 2005 г. като сдружение под егидата на Далай Лама. Той и до днес е неин патрон. „Къщата“ е една от общо три в целия свят. Другите две са в Ню Йорк (САЩ) и Делхи (Индия). Поради интереса към нейната културно-просветителска дейност къщата получава много дарения, което води до създаването и на фондация. Тя управлява дарените средства по предназначение. Финансират се например преводи на класически тибетски текстове на немски и английски. От 2017 г. „Къщата“ се радва и на подкрепа от общината на град Франкфурт, която я счита за институция с ценен културен и социален принос в живота на града.С г-жа Елке Хесел, Член на управителния съвет и мениджър на „Тибетската къща“, се запознах преди 4 години. Откриваше изложба в „Музея за приложно изкуство“ във Франкфурт, на която „Къщата“ бе съорганизатор. Тази епохална изложба, наименувана „Буда. 108 срещи“, събра тогава ценни древни експонати на будисткото изкуство от всички точки на света, в които будизмът някога е присъствал. Г-жа Хесел се съгласи да ме разведе из новата сграда на „Тибетската къща“, закупена през 2017 г. Разказът ми е за настоящата ѝ дейност.Научавам, че „Тибетската къща“ е основана от Дагяб Ринпоче, който и до днес има основен принос в нейната концепция. Дейността във Франкфурт е структурирана в пет направления: 1) будизъм; 2) личност и общество; 3) изкуство и култура; 4) наука; 5) медицина. От 1966 г. основателят Дагяб Ринпоче за период от 38 г. е тибетолог в Централноазиатския институт на университета Бон, Германия. Има много публикации. Счита се за един от най-вещите учители по тибетски будизъм в съвременния свят. Заедно с двама по-млади лами, които също десетилетия наред са обучавани в будистката философия, Дагяб Ринпоче има заръка от Далай Лама да създаде във Франкфурт център за изучаване на индо-тибетската мъдрост по примера на легендарния древноиндийски будистки университет Наланда (5 в. – 12 в. сл. Хр.). Той се намирал на 15 км от днешния град Раджгир в индийския щат Бихар. С 10 000 студенти и 1 000 професори е бил най-големият учебен център в древния свят. Библиотеката му се е състояла от 9 млн. книги! Разрушен е при завладяването на Индия от ислямски завоеватели.„Тибетската къща“, споделя ми г-жа Хесел, се стреми да бъде двупосочен мост за общуване между тибетския будизъм и западния свят. Редовно става форум за обмен на мнения между будизма, другите световни религии и секуларните философии. Сътрудничи си с реномирани университети по целия свят. Тибетските лами, които водят занимания в къщата, са обикновено и професори в западни университети. Проектите на „Къщата“ преобладаващо имат светска насоченост и не са обременени от религиозни догми. Това е изрична заръка на Далай Лама. Водещи в работата са основни будистки ценности: толерантност, ненасилие, съчуствено човеколюбие и просветление на ума.Питам г-жа Хесел, дали с помощта на „Тибетската къща“ може в България да се организира среща-диалог между висши православни и будистки учени, които да обсъдят общото и различното в двата светогледа. В нея би могло да се включи и представител на мюфтийството, така че основните вероизповедания в България да са представени. Тя ми отвръща, че с радост би съдействала. Замислям се обаче и ентусиазмът ми се охлажда. Нашето духовенство едва ли би благословило такава среща - както и мюфтийството.Друга важна задача, която си е поставила „Къщата“ е да подпомага тибетските имигранти в Германия и Европа. В нея тибетци се срещат, за да отпразнуват своите празници. На тибетските деца и юноши се предава културата и писмеността на Тибет. Има и редица съвместни проекти с германски деца и юноши, основно чрез училищата. Работи се и със студенти. Преобладаващата част в дейността на „Къщата“ обаче е насочена към широка и най-разнообразна публика във Франкфурт и цяла Германия.Нека видим сега може ли будистката мъдрост да ни помогне да осмислим настоящата и поставим правилно приоритетите за следващата година. Философията на будизма, казва ми г-жа Хесел, не се интересува от пол, раса или религиозна принадлежност. Вкоренена е в така наречените „четири благородни истини“ за живота и света. Ето как ги описва на сайта си доц. д-р Ели Сярова:„1. Истина за страданието. „Раждането е страдание, старостта е страдание, болестта е страдание, смъртта е страдание, да бъдеш съединен с нелюбимото е страдание, да бъдеш разделен от любимото е страдание, да желаеш нещо и не го постигнеш - това също е страдание, накратко, петте групи на привързването (пет привързаности или скандхи: формите-рупа, усещанията-ведана, възприятието-самджня, вродените знания-самскара и съзнанието-виджняна) са страдание“. (Бенареската проповед, или Сутрата за задвижване колелото на учението (Дхармачакра-правартана-сутра). В: Е. Фраувалнер. Антология на будистката философия. Евразия, 1995, прев. Р. Пожарлиев, Ж. Ценова).2. Истина за възникването на страданието. Страданието възниква поради жаждата (тришна), а жаждата за съществуване (и за несъщестуване), за възникване (и за унищожение) води до прераждане. За будиста няма външна по отношение на самия човек причина за страданието, няма и личностен носител на страданието: то е \"разлято\" в света. Причината за него е невежеството (авидя) на самия човек. Той допуска да се привърже към земното, допуска сластолюбие, злонамереност, гневливост, суетливост, глупост. Това отново го тласка към съществуване, следователно - към прераждане ( а от там и ново страдание, бел. а.)3. Истина за прекратяването на страданието. Страданието може да бъде прекратено чрез отстраняването на страстите; ако човек не се обвързва с тях, премахва жаждата. Тъй като от жаждата на човека за съществуване (или не-съществуване) възниква страданието, то овладяването на собствените желания може да доведе до прекратяването на това страдание - ако съумее да постигне безстрастие, той би лишил страданието от опора. В будизма човек не разчита на благодат и не очаква помощ свише. Затова той следва да съсредоточи волеви си усилия, за да се умалят несъразмерностите и страданията в света.4. Истина за пътя на прекратяване на страданието. Този път е осемстепенен и възхождането по него изисква овладяване на всяка от тези степени, за да стане възможна следващата. Осемте степени са: правилен възглед, правилно намерение (правилно мислене), правилна реч, правилно действие, правилен начин на живот, правилно усилие (правилен стремеж), правилна бдителност (правилно самообладание), правилно самовглъбяване (концентрация).“Нерядко западни ученици на Дагяб Ринпоче при първа среща с четирите благородни истини на будизма, заключавали, че той е мрачно и нерадостно учение. Това е само първото, повърхностно впечатление, уточнявал той. Истината, че страданието може да бъде превъзмогнато, за будистите е извор на радост и оптимизъм. Страданието, казва Дагяб Ринпоче, не е тъждествено с природата на ума. Той може да бъде избавен от него чрез осемстепенния път. Привързването към неща, които свързваме с приятни усещания, както и омразата и неприязънта към неща, които са страшни или отблъскващи, тибетският философ нарича „отрови за ума“. Те пораждат страдание.Друг тибетски монах и философ, който отговаря за духовното съдържание на проектите в „Къщата“ е . Неотдавна е изнесъл лекция, в която е коментирал текста  на тибетския мъдрец Геше Лангри Тангпа, живял 11-12 в. сл. Хр. В един от куплетите се казва:„При всичките си действия ще наблюдавам ума си. Възникнат ли разрушителни емоции, решително ще им се противопоставя и ще им противодействам, защото те ще наранят и мен, и останалите.“Разрушителните емоции са именно „отровите на ума“, за които стана въпрос по-горе. Зонг Ринпоче дори конкретно наименува основните. Това са: невежеството, ламтежът и омразата. Буда е учил, че те са временни състояния, а не неделима част на ума ни. Всъщност всеки човек има ум, тъждествен с този на Буда. Всеки е устроен така, че може да постигне просветление.„Невежество“ обикновено означава, че някой не знае нещо. В будизма се разбира, че той възприема нещата не такива, каквито са. Умът си „измисля“ качества за нещото, в което се е вторачил, които то реално не притежава. Когато умът проектира навън към обекта тези измислени от него качества, това е невежество. Този начин на възприятие, при който на човек му се струва, че обектите са истинни и съществуват сами в себе си, наричаме невежество. Невежество, защото пречи да бъде осъзната истинската реалност.Заблуденото възприятие, при което умът си „фантазира“ несъществуващи свойства на нещата, поражда ламтеж към неща с приятни измислени свойства и омраза към неща с неприятни измислени свойства. Това е схемата, по която трите основни отрови на ума си взаимодействат. Те са тези, от които е съставено съществуването. Те са тези, които въртят колелото на съществуванията, колелото на преражданията – самсара. И това не е всичко. Тези три основни отрови на ума пораждат всички действия на тялото, речта и духа. Така се зачеват нови отрови на ума, както и карма. Те отприщват верижни реакции, които будизмът обяснява с модела на дванадесетте части на взаимосвързаното възникване.Невежеството е наше ежедневие. Преодоляването му е освобождение. Това е Нирвана!Дано напътствието на младия лама помогне поне на по-прозорливите да намалят самоизтезанията в невежество, които според будизма си причиняваме.Важна тема в дейността на „Тибетската къща“, насочва вниманието ми г-жа Хесел, е насърчаване у хората на съчувствие и състрадание. В съвременния свят тези според будистките разбирания спасителни за личността качества се губят. В будизма няма догми и размахване на пръст. На търсещите съвет се казва да се придържат към него само, ако напълно са убедени в неговата полза. Затова в реномирания американски университет Emory University професорът-будист Лобзанг Тензин Неги е разработил . В нея няма забрани и закани, а единствено философски доводи и медитация за съсредоточаване на ума. Не репресии, а просветление (осмисляне, осъзнаване) могат да предизвикат промяната. От тази година „Тибетската къща“ предлага програмата на проф. Неги под формата на шестдневни семинари. Ще обучават и педагози по системата на Emory University SeeLearning (Social, Emotional and Ethical Learning) за социално, емоционално и етично обучение в класната стая. И тя е вдъхновена от древните будистки практики. Далай Лама от 1998 г. е почетен професор в Emory University.***Гледали ли сте филма на Шон Пен „Into the Wild“ по романа на Джон Кракауер? Любопитен факт е, че Кристофър МакКендълс, чиято съдба се пресъздава в него, е завършил Emory.***Надявам се разказът ми за будизма и неговото ново средище в сърцето на Европа да вдъхне на този или онзи смелост. Смелост за преосмисляне на критериите и промяна на приоритетите. Успешна Нова година!", "date": "2020.01.02", "title": "Тибетската къща във Франкфурт – фар на мъдростта"}
{"url": "https://offnews.bg/tenis/grigor-dimitrov-zapochva-predpazlivo-2020-godina-718585.html", "text": "Григор Димитров и националите ни дадоха прескоференция преди старта на ATP Cup в Сидни. Първата ни ракета обясни, че няма да се подлага на допълнително напрежение и \"да се хвърля\" във всички турнири още в началото на сезона. Григор още внимава заради тежката контузия в рамото, която месеци наред му пречеше да играе пълноценен тенис в началото на 2019 година.\"Ще бъде година, която ще си спомням до края на живота ми\", каза Гришо. \"Тялото ми се чувства доста добре сега. Все още наблюдавам под лупа много голяма част от работата ми и от това, през което преминавам. Определям ритъма си по правилния начин\", коментира първата ни ракета.\"Няма да прибързвам и да играя твърде много турнири в ранната фаза на сезона. Ще се грижа за тялото си. Това е приоритет номер едно\", сподели световният №20.\"Очевидно, не се състезавах пълноценно в първите четири месеца от 2019 година и това постави пред мен много съмнения, изпаднах назад в ранглистата. Но в същото време бях способен да се възстановя, колкото се може по-бързо и сега се надявам, че съм в позиция, от която мога само да се подобрявам. Наистина ще се съсредоточа върху това\", продължи Димитров.Гришо влиза в ролята на играещ капитан за България на ATP Cup, а Димитър Кузманов открива надпреварата за нашите с Великобритания с двубой срещу Камерън Нори утре (3 януари). Мачът между вторите ракети на двете страни в турнира ще започне в 8:30 часа българско време, а след 10 часа на корта излизат Гришо и водещият състезател на британците Кайл Едмънд.\"Няма съмнение, че това е предизвикателство. Винаги ми е било мечта да бъда от другата страна и мисля, че да си треньор никога не е лесно. Не знам дали ще бъда добър треньор. Мога само да споделям опита си и виждането си с другите момчета\", добави Гришо.", "date": "2020.01.02", "title": "Григор Димитров започва предпазливо 2020 година"}
{"url": "https://offnews.bg/obshtestvo/v-denia-na-sv-silvestar-chistim-kashtata-sled-praznitcite-silva-cher-718439.html", "text": "Християните почитат днес свети Силвестър - папа Римски. Имен ден празнуват Силва, Силвана, Силвия и Серафим. Името Силвестър е от латински произход и означава \"горски\". Традицията повелява на 2 януари да се изчисти дома след празниците.Народът ни нарича този ден Карамановден и Волски празник - едрият рогат добитък и най-вече волът в миналото е било използван като основна впрегатна сила.Свети Силвестър се родил в Рим. Негов учител във вярата и науката бил благочестивият презвитер Кирин. В столицата на световната империя тогава идвали много странници, а младият Силвестър много обичал да ги подслонява в гостоприемния си дом. Когато станал на 30 години, Силвестър бил ръкоположен за дякон от папа Милтиад, а след неговата смърт бил избран за Римски епископ и станал тридесет и пети папа.През неговото светителство (314-335 г.) били проведени най-важните реформи на Константин Велики (306-337 г.) за прекратяване на гоненията и за тържеството на християнството и спокойствието на Църквата. Чрез своите пратеници Осий Кордубски и двама презвитери св. Силвестър подписал актовете на Първия вселенски събор в Никея от 325 година. Преименувал неделния ден от \"ден на слънцето\" в \"ден Господен\", понеже в неделния ден Господ Иисус Христос възкръснал от мъртвите. С думи и дела светителят надзиравал своите духовни чеда.След много и плодоносни трудове, с които привлякъл в Христовата вяра мнозина езичници и юдеи, св. Силвестър починал. Светите му мощи почиват в построената от него гробница върху катакомбата \"Св. Прискила\" и неговата гробница е една от най-старите на \"Вечния град\".", "date": "2020.01.02", "title": "В деня на св. Силвестър чистим къщата след празниците, Силва черпи"}
{"url": "https://offnews.bg/112/mashtabna-politcejska-aktcia-v-plevensko-zaradi-italianskia-bokluk-na-718611.html", "text": "Мащабна полицейска операция е извършена у нас във връзка със , предназначен за внос в България. Акцията е част от .Операцията у нас е проведена в Плевенско, където е открита площадка с незаконни отпадъци. МВР съобщи за нея по следния начин: \"Констатирани са нередности по съхранението и преработката на отпадъци в Плевен.\"Уточнява се, че в съвместната акция участват екипи на ОДМВР, прокуратурата и ТД ДАНС. Разследването се води под прякото ръководство на окръжния прокурор Ваня Савова.В съобщението не се посочва за кого е бил предназначен италианският боклук. Става ясно, че МВР ще пита италианските власти дали намерените отпадъци в Плевен имат връзка с разследването на Ндрангета.Ето какви подробности дава още вътрешното министерство:Разследването се води за престъпление по чл. 353 „Б“ от НК – нарушаване на установения ред при управление и съхранение на отпадъци и с това създаване на опасност за живота и здравето на другиго или за причиняване на немаловажни вреди за околната среда. До момента са установени нарушения на изискванията по съхранението и преработката, но няма опасност за здравето на хората. Депонираните отпадъци в по-голямата си част са внесени от Италия, но не с влакови композиции, а по море, допълват от МВР. Предстои изпращане на запитване до италианските власти дали тези отпадъци са свързани с разследване в Италия, както и превод на фирмена документация. Работата по изясняване на факти и обстоятелства по случая продължава.По информация на  в схемата е замесена фирмата, която беше складирала отпадъци в участък под АМ \"Струма\".", "date": "2020.01.02", "title": "Мащабна полицейска акция в Плевенско заради италианския боклук на Ндрангета"}
{"url": "https://offnews.bg/sviat/bivshiat-shef-na-nisan-karlos-gon-ozadachi-sveta-s-biagstvoto-si-a-la-718578.html", "text": "Находчиво бягство, а'ла Граф Монте Кристо, насочи фокуса на медиите към Япония. Бившият ръководител на автомобилния алианс Renault-Nissan Карлос Гон е избягал от домашния си арест в Токио в калъф от музикален инструмент и вече се намира в Ливан, съобщават световни медии. В официално изявление Ливан съобщи, че Гон е влязал легално в страната, предаде Франс прес.Гон напуснал Япония на 30 декември и се е появил необезпокояван за новогодишните празненства в ливанската столица Бейрут.Според теории на конспирацията в ливанските медии Карлос Гоне е бил буквално контрабандиран в Ливан чрез кутия, предназначена за музикални инструменти, след частно представление в дома му.Минало незабравимоКарлос Гон доскоро беше приеман в Япония като титан на автомобилната индустрия и като харизматичния бос на емблематичните автомобилни производители Nissan и Mitsubishi Motors, пише Си Ен Ен. Ако тогава той не беше едно от най-разпознаваемите лица на страната, то със сигурност стана такъв, когато бе уволнен грандиозно и  През януари, когато се изправи пред японския съд, бившият ръководител на Нисан заяви, че е невинен, погрешно обвинен и несправедливо задържан. Той добави, че всяко решение за управлението на компанията е взимал с одобрението на Борда на директорите. И никога не е бил обвиняван в злоупотреби през две десетилетната си работа по съживяването на компанията.Гон отново беше задържан през април м.г., малко след като беше освободен под гаранция. . Според прокуратурата Гон е присвоил 5 млн. долара от фондове, изпратени от клон на Nissan на компания за продажба на автомобили.През второто си задържане Карлон Гон определи ареста като \"отвратителен и произволен\" и отново отхвърли всички обнинения. Говорител на прокуратурата тогава заяви, че Гон е бил задържан, защото има възможност да унищожи доказателства.Условията на неговата гаранция от 1.5 милиарда йени (13.8 милиона долара) изискват той да остане в Япония преди делото си, насрочено за 2020 г.Заради мярката за домашен арест трите паспорта на Гон са конфискувани и държани от екипа му по правна защита, за да не може да напуска страната. Още тогава той беше поставен под строг надзор и беше подложен на ограничения при използването на телефони и компютри.Теориите за неговото бягство доста се различават една от другаБягството на Гон предизвика серия от догатки как е станало това. Една от тях е, че това е станало в кутия за музиканлен инструмент. \"Гардиън\" пише, че Гон е избягал като в холивудски филм. Той се е скрил в куфар за музикални инструменти. Планът е бил изготвен от съпругата му Карол Гон с помощта на музикален ансамбъл и екип от бивши служители на специални части.Френското списание \"Les Echos\" съобщи, че той е напуснал Япония с помощта на фалшив паспорт. (Един от трите конфискувани паспорта е френски). Юничиро Хиронака, адвокатът, който представлява Гон, заяви, че сигурно е имал помощта на \"голяма организация\".Според Wall Street Journal Гон е стигнал до Ливан през Турция. Версия, потвърдена и от френското списание Les Echos. Това беше подкрепено от данни от полетния тракер Flightradar24, който показва частен самолет, летящ от Осака до Истанбул, а след това още един до Ливан.Гон пристигна в Бейрут в понеделник с полет от Турция. Според ливански медии после Гон е пристигнал в Бейрут с частен самолет от Турция. Не е ясно как е напуснал Япония, където бе поставен под наблюдение, отбелязва АП.\"Карлос Гон влезе в Ливан в зори вчера законно\", се казва в изявление на националната информационна агенция на страната. \"Обстоятелствата около заминаването му от Япония и влизането му в Бейрут са неизвестни и всички слухове за него са частни въпроси\", се добавя в изявлението.\"Той вече е у дома. Това е голямо приключение\", съобщи за АП Рикардо Карам, телевизионен водещ и приятел на Гон, който го е интервюирал няколко пъти. Карам потвърди новината, разпространена най-напред от френския вестник \"Еко\" и ливанския \"Л'ориан льо жур\", но не пожела да разкрие подробности.Междувременнов Япония всички са озадачени от неговото бягство Адокатът му Хиронака допълни, че \"трите паспорта на клиента му са в адвокатите\". Масахиса Сато, депутат от управляващата Либералдемократическа партия (ЛДП) на Шиндзо Абе, заяви, че Гон е нарушил гаранцията си. \"Ако е вярно, това не е \"напускане на страната, това е незаконно заминаване и бягство, а това само по себе си е престъпление\", добави Сато. Според него това, че системата на Япония е позволила толкова лесно бягство, е сериозен проблем. Министърът на икономиката Аньес Пание-Рюнашер също коментира случая. \"Френското правителство е много изненадано. Карлос Гон не е над закона... Ако чужд гражданин избяга от френското правосъдие, ние наистина ще се ядосаме“, категоричен е министърът.Ръководителят на автомобилния алианс Renault-Nissan „не е избягал от правосъдието - избягал съм от несправедливостта и политическото преследване“, казва Гон в свое изявление и допълва, че отказва да бъде \"заложник на заплетената японска правосъдна система с нейната презумпция за виновност, дискриминация и отричане на основните човешки права\". Гон с нетърпение очаквал да общува „свободно“ с журналистите от следващата седмица.Си Ен Ен припомня, че емалко вероятно Гон да бъде принуден да се върне,защото Ливан няма договор за екстрадиция с Япония. Гон беше под домашен арест в Токио от март при строги условия, включващи предаването на паспорта му на властите, припомня \"Ройтерс\". Възможно е да е заминал без разрешение и под чуждо име, твърди източник от националната имиграционна служба пред японската телевизия Ен Ейч Кей, цитирана от ТАСС.От Токийския окръжен съд са потвърдили, че условията на домашния арест не са променени и той не е получавал разрешение за излизане от Япония, предаде агенция \"Киодо\".", "date": "2020.01.02", "title": "Бившият шеф на Нисан Карлос Гон озадачи света с бягството си а'ла Граф Монте Кристо"}
{"url": "https://offnews.bg/futbol/solskiaer-vtoriat-gol-na-arsenal-ni-sasipa-718593.html", "text": "Мениджърът на Манчестър Юнайтед Оле Гунар Солскяер сподели след загубата от Арсенал (0:2), че \"червените дяволи\" не са били достатъчно ефикасни в предни позиции, а вторият гол на \"артилеристите\" тотално обезверил възпитаниците му.След ербито от 21-ия кръг на Висшата лига късно снощи манчестърци пропуснаха голям шанс да притиснат Челси в битката за Топ 4. В следващия кръг 20-кратният шампион на Англия приема Норич на \"Олд Трафорд\".\"Започнахме мача на добро ниво, имахме няколко добри контри. Но не бяхме достатъчно точни при завършването на атаките или с последния пас. След като играта се успокои, пропуснахме първия гол. Арсенал получи прилив на енергия след попадението.Те бяха по-добри по отношение на агресията и връщането на топката. Имахме трудности при излизането от пресата им. Получи се красиво дерби, а голът, пропуснат малко преди почивката, бе ужасяващ удар за нас.Ти си в играта при 1:0, но при 2:0 ти трябва гол, за да можеш да обърнеш резултата. Имах чувството, че играчите са нервни. Понякога резултатът от играта се решава от малките неща\", заяви Солскяер.", "date": "2020.01.02", "title": "Солскяер: Вторият гол на Арсенал ни съсипа"}
{"url": "https://offnews.bg/sviat/niu-jork-tajms-sgradi-v-sofia-i-bukuresht-shte-ruhnat-pri-silno-zemet-718574.html", "text": "От Букурещ в Румъния до София в България и в други балкански страни в Югоизточна Европа поредица правителства не успяват да се заемат с рисковете, свързани с остаряващите сгради. Поради това милиони хора в региона живеят в сгради, които едва ли ще издържат голямо земетресение.Това пише Ню Йорк таймс в статия под заглавшие „Урокът от албанското земетресение - Балканите не са готови за голям трус“.Изданието припомня за труса на 26 ноември в Албания с магнитуд 6,4, причинил смъртта на над 50 души и оставил хиляди без покрив.Регионът в миналото е бил поразяван от много по-силни земетресения, а експерти твърдят, че балканските страни са неподготвени за следващ голям трус. Според тях властите в региона са окуражавали строителния бум от 90-те години през прехода от комунизъм към капитализъм, при което стандартите за безопасност често са били измествани от стремежа към бърза печалба.В Румъния най-старите постройки често са най-рискови. Но в други страни – например в Албания, скорошното строителство притеснява мнозина експерти.Изданието дава пример със земетресението с магнитуд 5,7 в Стражица през 1986 г., когато щетите бяха далеч по-големи от очакваното.Експерт от софийския Университет по архитектура, строителство и геодезия (УАСГ) казва, че България е може би по-добре подготвена от някои от съседите си, но опасения пораждат новопостроените сгради. По думите му приземните етажи на някои от новите сгради са превърнати в магазини и на покривите е добавен допълнителен етаж, което представлява риск при земетресение.", "date": "2020.01.02", "title": "Ню Йорк таймс: Сгради в София и Букурещ ще рухнат при силно земетресение"}
{"url": "https://offnews.bg/obshtestvo/ombudsmanat-sezira-glavnia-prokuror-za-24-smartni-sluchaia-v-dom-za-ho-718575.html", "text": "Омбудсманът Диана Ковачева сезира главния прокурор Иван Гешев с искане да бъде извършена проверка в Дом за пълнолетни лица с деменция в с. Горско Косово. Внезапна проверка на експертите на обществения защитник през декември е констатирала изключително лоши условия, при които живеят хората, настанени в социалната институция.„Към момента са настанени 57 лица при капацитет 60 (мъже и жени). Голяма част от тях са на легло, повечето от тях са в кахексия и обездвижени. Националният превантивен механизъм - НПМ, (дирекция към омбудсмана, която проверява всички институции, в които са настанени деца и лица, без да могат да напускат доброволно като затвори, интернати, социални домове за деца и възрастни, психиатри, центрове за нелегални мигранти и бежанци) установи случай на скоро настанено лице с декубитални рани, които не са обработени в продължение на 4 дни поради отсъствие на медицинската сестра“, пише в писмото си до главния прокурор доц. Ковачева. И още - в резултат на проверката и проведените разговори с лица, настанени в институцията, е установено наличие на системно неглижиране на техните потребности.„Независимо, че през 2013 г. екип на НПМ е проверявал този дом и е отправил препоръки към Министерство на труда и социалната политика и към кмета на община Сухиндол за подобряване на предоставяната грижа, в настоящата проверка констатациите са сходни“, пише в сигнала си до главния прокурор омбудсманът.Най-притеснителен според обществения защитник е фактът, че от началото на 2019 г. до момента на проверката има 24 смъртни случая в дома.„Като омбудсман считам, че това представлява голям процент починали от общия брой настанени лица, дори като се вземе предвид спецификата на заболяванията им“, посочва доц. Ковачева.При проверката си експертите установяват лоши санитарно-битови условия за живот за настанените и пренаселеност. Друга констатация на проверяващия екип е свързана с недостатъчна площ в стаите спрямо броя на настанените, както и липса на лично пространство. Домът има два санитарни възела и един душ за всички лица. Коридорът на спалните помещения е отделен от административната част с решетка, която е заключена. В разговор с директора на ДПЛД той посочва, че коридорът и вратата към двора са заключени през по-голямата част от деня. Лицата, които се движат самостоятелно, излизат навън само с придружител. Екипът на омбудсмана определя описаните обстоятелства като унизително отнасяне спрямо настанените, което е недопустимо при предоставяне на социална услуга за пълнолетни лица с деменция. Екипът смята, че има предпоставки за увреждане на физическото и психично здраве на настанените лица поради обстоятелството, че няма възможност за постоянно наблюдение в стаите, тъй като мониторът е в кабинета на управителя. Над леглата е имало алармени звънци, повечето от които към момента не работят. Това намалява гаранцията за сигурност на лицата и своевременната реакция на персонала.„С оглед на гореизложеното, в качеството си на Национален превантивен механизъм по смисъла и в съответствие с Факултативния протокол към Конвенцията на Организацията на обединените нации против изтезанията и други форми на жестоко, нечовешко или унизително отнасяне или наказание, считам, че установеното системно неглижиране на потребностите на настанените в дома лица нарушава чл. 16, ал. 1 на Конвенцията против изтезания и други форми на жестоко, нечовешко или унизително отнасяне или наказание, а именно: „Всяка държава - страна по конвенцията, се задължава да предотвратява на териториите под нейна юрисдикция други прояви на жестоко, нечовешко или унизително отнасяне или наказание, които не влизат в определението за изтезание, съдържащо се в чл. 1, когато те са извършени от държавен служител или друго официално действащо лице или по негово подстрекателство, или с негово явно или мълчаливо съгласие. В частност задълженията, съдържащи се в чл. 10 , 11, 12 и 13, се прилагат, като терминът „изтезание“ се заменя с „други форми на жестоко, нечовешко или унизително отнасяне или наказание.“В тази връзка, пише доц. Ковачева, на основание чл. 19, ал. 1, т. 13 от Закона за омбудсмана, се обръщам към Вас с предложение да разпоредите проверка в Дома за пълнолетни лица с деменция - с. Горско Косово, община Сухиндол, с цел предотвратяване на унизително отношение към настанените лица и гарантиране на нормални условия за живот.Омбудсманът е сезирала за случая кмета на общината инж. Пламен Чернев, доставчик на социалната услуга и Министерството на труда и социалната политика.", "date": "2020.01.02", "title": "Омбудсманът сезира главния прокурор за 24 смъртни случая в дом за хора с деменция"}
{"url": "https://offnews.bg/politika/skandalniat-kmet-na-nesebar-poema-zadalzheniata-si-718573.html", "text": "Николай Димитров официално поема задълженията си като кмет на Несебър. Той бе освободен от ареста в края на 2019 г., след като Специализираният наказателен съд смени мярката му за неотклонение в парична гаранция от 50 000 лв.Дни след като от спецобвинението твърдяха, че на свобода разследваният за купуване на гласове Николай Димитров може да извърши друго престъпление, прокурор от Специализираната наказателна прокуратура се съгласи с решението на съда той да излезе на свобода срещу парична гаранция.Димитров нашумя заради успеха си да Той сяда в стола на градоначалник след дълга битка с правосъдието.", "date": "2020.01.02", "title": "Скандалният кмет на Несебър поема задълженията си"}
{"url": "https://offnews.bg/politika/borisov-naredi-na-agrarnia-i-na-regionalnia-ministar-da-vnimavat-za-be-718581.html", "text": "Премиерът Бойко Борисов нареди на аграрния министър Десислава Таневада провери дали местният ВЕЦ „Бебреш“ работи извън обхвата на своето разрешително, издадено от „Басейнова дирекция“. Регионалният министър Петя Аврамова пък получи задача да окаже съдействие на местната управа на Ботевград по отношение на ВиК мрежата.  Днес Борисов се срещна с кмета на Ботевград Иван Гавалюгов по повод водоснабдяването в града. Градоначалникът запозна премиера с проблемите и реалната ситуация с водата в района. Ботевград се водоснабдява от язовир „Бебреш“.От разговора се разбра, че засега няма непосредствена опасност от режим на водата в града. През последните месеци ВиК екипите са предприели активни действия по ремонт на ВиК мрежата в града, в резултат на което загубите на вода са намалели с 6% за последния месец.„Разпоредил съм наблюдението на язовир „Бебреш“ да продължи ежедневно, за да се гарантира вода за жителите на района“, категоричен бе премиерът Борисов в разговора си с Иван Гавалюгов.Към момента полезният обем на водата в язовир „Бебреш“ е почти 1 500 000 куб. метра като среднодневно от него се черпят около 14 хиляди куб. метра. Това означава, че водоподаването е осигурено за поне близо 4 месеца, стана ясно на срещата между Борисов и Гавалюгов.", "date": "2020.01.02", "title": "Борисов нареди на аграрния и на регионалния министър да внимават за Бебреш"}
{"url": "https://offnews.bg/evropa/holandia-ofitcialno-stava-niderlandia-718572.html", "text": "Oт 1 януари 2020 името Холандия /Holland/ престава да съществува, като обозначение на държавата Нидерландия, съобщиха местните власти, цитирани от БГНЕС.Всички институции, местните власти, университетите, частните компании и медиите трябва да използват името Нидерландия като мярка страната да се отърве от имиджа си на място, свързано с наркотици и проституция.Властите смятат, че това решение ще преразпредели туристическия поток, тъй като днес повечето туристи посещават именно исторически старата Холандия - Амстердам и Хага - и тези градове не могат да се справят с огромния приток на посетители.Реформата по смяната на името на страната ще струва на бюджета на кралството 200 хиляди евро. Властите в Амстердам искат да премахнат употребата и на названието „Квартал на червените фенери“. Обичайното име напълно ще изчезне от градските знаци - то ще бъде заменено с историческото име на квартала „De Wallen“.Националният съвет за туризъм се надява туристите да започнат да посещават нови и по-нестандартни дестинации в Нидерландия.", "date": "2020.01.02", "title": "Холандия официално става Нидерландия"}
{"url": "https://mamaninja.bg/%D0%BE%D0%B1%D1%89%D0%B5%D1%81%D1%82%D0%B2%D0%BE/%D0%B8%D1%81%D1%82%D0%BE%D1%80%D0%B8%D0%B8/item/3903-edna-samotna-dusha", "text": "", "date": "2020.01.02", "title": null}
{"url": "https://offnews.bg/112/avtobus-blasna-71-godishna-zhena-v-plovdiv-718612.html", "text": "71-годишна жена е била блъсната от автобус на бул. „Руски“ в Пловдив, съобщи .Инцидентът е станал около 12.00 часа днес.62-годишен водач на автобус номер 12 вижда в последния момент пресичащата на пешеходна пътека жена, след което спира рязко, но я удря. Втори автобус с 51-годишен водач, движещ се след него, с номер 16 не успява да спре навреме и се удря в предния. Пострадалата пешеходка е закарана от медицински екип в УМБАЛ „Свети Георги“ във видимо тежко състояние.В следствие на сблъсъка между автобусите има и пострадала пътничка, возеща се в автобус с номер 12. Това е 70-годишна жена, която при рязкото спиране се е ударила в предната седалка и има нараняване в лицево-челюстната област.", "date": "2020.01.02", "title": "Автобус блъсна 71-годишна жена в Пловдив"}
{"url": "https://offnews.bg/gimnastika/kakvo-predstoi-na-gratciite-ni-v-olimpijskata-godina-718590.html", "text": "Очакваната за всеки спортист 2020 година вече настъпи. 204 дни делят най-добрите ни състезатели от старта на Олимпийските игри в Токио, а спортните фенове тръпнат в очакване да разберат щастлив ли ще бъде изходът им за нас – българите.Очертава се и една година на много промени в българската художествена гимнастика.Грациите ни изпратиха изключително успешна 2019-а, в която ансамбълът ни завоюва бронз в многобоя на Световното първенство в Баку, Азербайджан, както и сребро на финала с пет топки и пето място на обръчи и бухалки. За трета поредна година „диамантите ни“ бяха отличени за Отбор на годината в класацията на спортните журналисти.Най-големият успех на индивидуалните ни състезателки е спечелването на две квоти за индивидуалната надпревара за Токио. Боряна Калейн зае 4-о място в многобоя сред жестока конкуренция в Баку. Това бе и нейният дебют в многобоя на такъв форум. Тя бе отличена и с 10-ата позиция в класацията на спортните журналисти за десетте най-добри спортисти на годината. Момичетата ни – Катрин Тасева, Невяна Владинова и Боряна Калейн завоюваха множество медали от Световните купи, Гран При турнири и международни турнири, с които затвърдиха мястото си сред трите най-силни държави.Изминалите успехи обаче остават на заден план и вече са част от историята. Олимпийската подготовка тече, а целият спортен календар в международен план за грациите ни е изместен заради надпреварата в Токио. Новите композиции на гимнастичките ни са готови, а само след месец предстои и първото състезание за годината, на което основната ни цел винаги е била „да си сверим часовниците“.Ето и кои са състезанията по регламента на международната федерация по художествена гимнастика, на които момичетата ни ще имат възможност да участват преди Олимпиадата:07/02/2020 - 09/02/2020 Гран-при Москва 29/02/2020 - 01/03/2020 Гран-при „Мис Валентин“ в Тарту, Естония 07/03/2020 - 08/03/2020 Гран-при Бърно, Чехия 21/03/2020 - 22/03/2020 Гран-при „Дерюгина къп“ Киев, Украйна 03/04/2020 - 05/04/2020 Световна купа в Пезаро, Италия 10/04/2020 - 12/04/2020 Световна купа в София, България17/04/2020 - 19/04/2020 Световна купа в Ташкент, Узбекистан 24/04/2020 - 26/04/2020 Световна купа в Баку, Азербайджан08/05/2020 - 10/05/2020 Световната купа \"Чалъндж\" в Портимао, Португалия03/07/2020 - 05/07/2020 Световна купа „Чалъндж“ в Минск, Беларус24/07/2020 - 09/08/2020 Олимпийски игри в ТокиоКалендарът на момичетата е изключително препълнен. Предполага се, че според резултатите на трите ни най-добри гимнастички в индивидуалното – Тасева, Владинова и Калейн, ще се определи кои две ще вземат участие в Токио. По-малките от тях пък трябва да работят усърдно, тъй като Катрин и Невяна вече се обявили, че ще прекратят кариерите си след игрите. Някой трябва достойно да заеме мястото им, а защо не и да надмине техните успехи.Еуфорията от успехите на момичетата на треньорката Весела Димитрова през последните години е огромна, а разбира се, очакваното от тях, а и най-голяма тяхна цел, е медал от Токио. Момичетата трябва да са абсолютно безгрешни, защото конкуренцията е жестока.За място на стълбичката при ансамблите апетити афишират Русия, Япония, Италия, Беларус, Украйна и България. Припомняме, че при абсолютно безгрешна игра на грациите ни на Световното първенство в Баку, те не бяха допуснати до златото и среброто, а историческата и незаслужена по мнение на много специалисти оценка на ансамбъла на Русия от 30.00, възмути гимнастическата общност. Тя също ни накара и да си зададем въпроса: „Какво предстои на Олимпиадата?“.Каквото и да се случи на Олимпиадата, факт е, че отборът на България ще претърпи промени след нея. Голяма вероятност има момичетата да прекратят кариерите си, особено при щастлив край. Там възникват и други въпроси – ще остане ли Весела Димитрова начело или ще има нов наставник на отбора, който ще има още по-тежка задача от нейната преди три години, когато пое ансамбъла.Едно е сигурно – годината ще е изключително динамична. Надяваме се и успешна за българския спорт.", "date": "2020.01.02", "title": "Какво предстои на грациите ни в Олимпийската година?"}
{"url": "https://offnews.bg/futbol/v-ludogoretc-iskali-varba-oshte-predi-3-5-godini-718586.html", "text": "Новият треньор на Лудогорец Павел Върба е бил искан от разградчани още преди три години и половина. Това споделя чешкият специалист в интервю пред изданието sport.cz в родината си, където следят с интерес новата му авантюра в България.Тогава той беше отново начело на Виктория Пилзен, а тимът му спореше именно с родния шампион за място в групите на Шампионската лига. И в този случай разградчани успяха да преодолеят чешкото препятствие, но явно са останали очаровани от работата на Върба.\"Първият контакт с Лудогорец беше по времето, в което се срещнахме в Шампионската лига. Не мисля обаче, че тогава имаше как да напусна, защото бяхме в подем. Сега ситуацията беше друга и затова предпочетох да приема офертата.\"\"Сега предложението беше и доста изгодно от финансово положение. И все пак отивам в отбор, който е хегемон в родината си, спечелил е осем поредни титли, участва регулярно в евротурнирите и се представя повече от добре\", заяви Върба и коментира жребия на Лудогорец с Интер в Лига Европа.\"Когато разбрах, че Лудогорец ще срещне Интер, се обадих на един приятел от Славия Прага (бел. ред. чешкият тим срещна \"нерадзурите\" в групите на Шампионската лига този сезон). Представих му се като Ромелу Лукаку. На него му трябваше известно време, за да се усети, че го будалкам.\"\"Беше хубаво да видя как Славия Прага играе срещу такъв именит съперник. В Милано \"червено-белите\" бяха страхотни, но в Прага италианците показаха невероятни качества, доказаха се като голям отбор. И в крайна сметка заслужено победиха\", заяви Върба и обясни, че няма да му е трудно да работи в интернационалната съблекалня на Лудогорец, защото има подобен опит.\"Във Виктория работех само с чехи и словаци, но имам опит с ръководенето на много чужденци. В Махачкала, когато водех Анжи, имах 13 чужденци в отбора. После дойдоха и други в течение на сезона. Разликата между Лудогорец и Анжи е, че българският тим е в пъти по-организиран и стабилен.\"\"Изгледах подробно последните му шест двубоя и съм впечатлен. Сега ни предстоят два лагера в Турция и ще имам достатъчно време да опозная играчите си\", заяви Върба и накрая разкри какво може да се очаква, когато приключи договорът му с Лудогорец.\"Сега беше време да изчезна от Чехия за няколко години. Имам договор до 2022 г. Ако успея да го изпълня докрай, ще видим какво ще стане после. Но ако се върна в родината си след това, няма да е във Виктория Пилзен. Мечта ми е да се върна в родния си Баник Острава\", заяви Върба.", "date": "2020.01.02", "title": "В Лудогорец искали Върба още преди 3,5 години"}
{"url": "https://offnews.bg/bojni/edi-harn-ne-e-dobra-ideia-dzhoshua-da-bade-sparing-partnior-na-fiuri-718594.html", "text": "Промоутърът на световния шампион в тежката категория на професионалния бокс Антъни Джошуа - Еди Хърн не смята, че предложението на британеца да бъде спаринг партньор на Тайсън Фюри е добра идея.Мениджърът вярва, че Ей Джей евентуално би могъл да отвори отново сериозната аркада, който Циганския крал получи над дясната вежда, при победата си над Ото Валин през септември.\"Не бих се изненадал, ако той отиде в лагера на Фюри. Малко странно е, защото може да се бие с победителя. Ей Джей сам си е шеф. Ако иска, просто ще го направи.Няма значение какво ще кажем аз или треньорът му Роб Макракън, той просто ще го направи. Не искам Джошуа отново да отвори аркадата на Фюри в спаринг\", каза Хърн.В момента Тайсън Фюри се готви да проведе реванш срещу шампиона на WBC Дионтей Уайлдър. Това ще се случи на 22 февруари в зала \"MGM Grand\", Лас Вегас.", "date": "2020.01.02", "title": "Еди Хърн: Не е добра идея Джошуа да бъде спаринг партньор на Фюри"}
{"url": "https://offnews.bg/futbol/selektcionerat-na-ungaria-mantalitetat-na-balgarite-shte-e-goliam-pro-718595.html", "text": "Селекционерът на унгарския национален отбор по футбол Марко Роси каза добри думи за България, но подчерта, че отборът му има отлични шансове да победи \"трикольорите\".Двата отбора ще се изправят един срещу друг на 26 март от 21:45 часа на националния стадион \"Васил Левски\". Специалистът смята, че най-големият проблем за унгарците е манталитетът на българите.\"Ние имаме по-добри шансове да спечелим срещу България в София, отколкото срещу Исландия в Рейкявик. Или срещу други отбори. Ако погледнем по друг начин, жребият е много благосклонен към нас.Българските футболисти имат типичния балкански манталитет. Те успяват да намерят резервите, от които имат нужда, за да надскочат възможностите си.Това е точно това, което ни липсва на нас и което ни пречи да вървим напред. Съвсем не е лесно. Гледахме Лудогорец, който победи Ференварош в Будапеща за Лига Европа и почти го направи и в Разград. Не сме в състояние да подценим нито един отбор, още повече, че България е горе-долу на нашето ниво. Освен това, те ще бъдат домакини\", каза Роси пред медиите в Унгария.При евентуален успех в сблъсъка ще изправи нашите момчета срещу победителя от другата полуфинална двойка (Исландия - Румъния) пет дни по-късно отново в София.", "date": "2020.01.02", "title": "Селекционерът на Унгария: Манталитетът на българите ще е голям проблем"}
{"url": "https://offnews.bg/politika/parviat-live-na-borisov-za-godinata-beshe-ot-sofijskata-seminaria-vid-718601.html", "text": "\"Да ни тръгне Новата година с Божията помощ, защото без Господа нищо не може да се направи\". Това е казал министър-председателят Бойко Борисов при посещението си в реновираната сграда на Софийската духовна семинария \"Св. Йоан Рилски\", цитиран от пресцентъра на кабинета.Посешението му и проверката на ремонта на общежитието на семинарията традиционно бяха предавани на живо с видео през фейсбук профила на Борисов. И докато в последните дни на старата година Бойко Борисов избра да разгледа обновена пътна отсечка в Родопите, в първия си работен ден от 2020 година той реши да посети ремонтираните общежития в Софийската духовна семинария \"Свети Йоан Рилски\".От няколко месеца възпитаниците на семинарията живеят и учат в по-добри условия, а специално за тях е изграден и малък параклис, в който момчетата могат да четат вечерните си молитви. Във видеото се видя, че Борисов целуна иконата в параклиса и препоръча и на директора на дирекция \"Вероизповедания\" в Министерския съвет Емил Велинов да направи същото: \"Ходи и ти да цунеш иконата, че ти си много грешен.\"С две постановления на Министерския съвет през 2017 г. правителството отпусна 2,4 милиона лева за укрепване, преустройство и основен ремонт на помещенията и сградата към Софийската духовна семинария, припомнят от МС.По време на огледа премиерът Борисов се е запознал с извършените строителни дейности, разгледал е и модерните учебни зали, оборудвани с интерактивни дъски, компютри и лаптопи.\"Каква красота стана сега, а какво беше\", е отбелязал премиерът Борисов. Ректорът на семинарията архимандрит Пахомий е изтъкнал, че когато при тях идвали посетители, учили в чужбина, посочвали, че такъв красив пансион не са виждали - с обособена учебна и жилищна част.Софийската духовна семинария е построена само за една година през 1903 г., благодарение на дарения. Тя е духовното училище с най-дълга история в България, уточнява правителствената пресслужба.Премиерът Борисов е заявил, че за съжаление днес дарителите за храмовете са малко. Държавата обаче активно подпомага вероизповеданията.През 2019 г. правителството е отпуснало на Българската православна църква - Българска патриаршия близо 25 милиона лева. От тях 20 милиона са били за заплати на свещенослужителите на БПЦ, което се извършва за първи път след приетите промени в Закона за вероизповеданията. Останалата сума е била за възстановяване на храмове и манастири. В това число на последното заседание на Министерския съвет за 2019 г. - на 27 декември, кабинетът осигури 2,3 милиона лева за ремонт на Източното (Банското) крило на Славянобългарския манастир \"Св. Великомъченик Георги Зограф\" на Света гора, Атон, добавиха от МС.През 2018 г. за ремонт и възстановяване на храмове и манастири Министерският съвет е отпуснал на БПЦ 4,35 милиона лева. Средствата за тази цел за изминалата 2019 година са с 600 000 лева повече спрямо 2018-а, се посочва в съобщението.", "date": "2020.01.02", "title": "Първият live на Борисов за годината беше от Софийската семинария (видео)"}
{"url": "https://offnews.bg/zdrave/3-godishno-dete-e-postradalo-ot-piratka-v-novogodishnata-nosht-718596.html", "text": "7 пострадали от пиратки са лекувани в \"Пирогов\", най-тежко е ранено 3-годишно дете, съобщават от лечебното заведение.Детето е прието в Клиниката по изгаряния. Инцидентът се е разиграл в Ихтиман - в двора на къщата на родителите на момиченцето, когато техни близки запалили пиротехнически изделия. При гръмването детето е било ранено. Ухото е със сериозна травма, обясниха от болницата.Изключително натоварено е било дежурството в празничната нощ и вчера през целия ден за екипите на Спешното отделение в „Пирогов\". Преминалите през кабинетите са 730 души, а от тях децата са 240. Пациентите са пострадали след употреба на алкохол, при битови инциденти, след катастрофи и използване на пиротехнически изделия.\"Има сравнително увеличение на болните - 20 % повече от предишни години\", съобщи по време на брифинг дежурният шеф-екип на спешния хирургичен кабинет в УМБАЛСМ \"Пирогов\" д-р Сергей Илиев. 80 пациенти са преминали спешния неврохирургичен кабинет. 150 пациенти са прегледани в хирургичния кабинет. 250 болни са посетили травматологичен кабинет, от тях 8 души са оперирани.150 деца са преминали през детската хирургия и педиатрия на „Пирогов\". В детска противошокова зала е прието 1-годишно момче в крайно тежко състояние. То е с онкологично заболяване и е било с остро кървене в стомашно-чревния тракт. Детето е прието в Клиниката по детска реанимация на „Пирогов\".8 младежи до 18 г. възраст са посрещнали 2020 г. в Токсикологията. Не е известно с какъв алкохол и в какви количества са злоупотребили. Пострадалите са 5 момчета и 3 момичета. Алкохолната им проба е отчела между 1,5-2 промила.Спасени са 4-ма мъже с инфаркт. Те са настанени в Клиниката по кардиология. В нея лекуват още 13 пациенти, с тахикардии и ритъмни нарушения.Тежко пострадали от ПТП има в Травматологията на болницата. Мъж и жена остават за лечение, след като шофьор се врязва в спрялата им кола. В по-тежко състояние е мъжът.\"Трима от шестима блъснати пред столично заведение са транспортирани в Спешното отделение. От тях 1 мъж, който има комоцио, отказва да остане за лечение, а другите двама са настанени с травми на крайниците\", съобщи още д-р Илиев.", "date": "2020.01.02", "title": "3-годишно дете е пострадало от пиратка в новогодишната нощ"}
{"url": "https://offnews.bg/zdrave/2020-godina-naspori-s-momchentca-v-sofia-718588.html", "text": "2020 се оказва щедра на момченца в Родилното отделение на УМБАЛ \"Св. Анна\". 34 минути след полунощ, по нормален начин е родено момченце, с тегло 3850 г, а в 1,43 минути със секцио се ражда още едно момченце с тегло 2600 г., съобщиха от болницата.С момченце ознаменуваха началото на 2020 г. и в болница \"Надежда\". в 4,19 часа в новогодишната нощ е роден Георги - 2800 г, 49 см. Той е първото бебе на болницата за годината и трето дете в семейството. \"Беше 10-минутно раждане. Чувствам се прекрасно\", споделя майката на Георги - Катя Чобанов.Момче е и последното бебе родено през 2019 г. в \"Надежда\". Адриан се е родил на 31 декември в 11,42 часа със планово Цезарово сечение. Той е 1977-то бебе, родено в болницата през миналата година.\"Адриан е първото ми дете. Желая му да е здрав, да расте безгрижен и да е щастлив\", казва Виктория Славчева, майката на Адриан.Първото бебе, което проплака в Специализираната болница за активно лечение по акушерство и гинекология „Майчин дом“ за 2020 г., е момиченце. То е родено в края на първия ден от новата година, по естествен път, тежи 3, 040 кг, 49 см и е в отлично здраве, съобщиха от лечебното заведение.Последното бебе за 2019 година също е момиченце и е проплакало в последния час преди полунощ. През 2019 година в болница „Майчин дом“ са родени 3761 бебета, което е в повече в сравнение с 2018 година.В новогодишната нощ в родилна зала е дежурил екипът на д-р Анатолий Дуковски. В ръцете на специалистите, в последните часове на 2019, са проплакала 4 бебета – 3 момиченца и едно момченце, като за последния ден на 2019 година са се родили общо 7 бебета. В първия ден на новата 2020 година дежурните екипи в родилна зала са били под ръководството на д-р Дориан Босев и д-р Димитър Гунев.", "date": "2020.01.02", "title": "2020 година наспори с момченца в София"}
{"url": "https://offnews.bg/sviat/turtcia-zadarzha-7-dushi-za-misterioznoto-biagstvo-na-karlos-gon-dopa-718602.html", "text": "Турските власти са арестували седим души във връзка с бягство от понеделник на бившия шеф на Нисан Карлос Гон, съобщи говорителка на турската полиция, цитирана от \"Ройтерс\".Интерпол е изпратил червена бюлетина, с която призовава властите в Ливан да арестуват Гон, като самото искане е било получено от ливанските вътрешни сили за сигурност, но все още не е изпратено в съдебната система, посочи източникът на Ройтерс. Министърът на правосъдието Алберт Серхан на Ливан потвърди информацията, че е получил известие от Интерпол за арестуването на Гон.Бившият ръководител на автомобилния алианс Renault-Nissan Карлос Гон е избягал от домашния си арест в Токио в калъф от музикален инструмент и вече се намира в Ливан. В официално изявление Ливан съобщи, че Гон е влязал легално в страната, предаде Франс прес.Седем души, ввключително 4 пилоти, са задържани при разследването на обстоятелствата , допълни говорителката. Според нея други двама от задържаните са служители на летището и един е от обработващите багаж.И седмината се очаква днсе да се явят в съда. Турските медии съобщават, че в страната е започнало разследване за транзитното преминаване на Гон в понеделник. Вестник \"Хюриет\" пише, че граничната полиция не е била уведомена за пристигането му, както и че влизането и излизането през летището не са били регистрирани.Спроед \"Ройтерс\" самолет с родения в Бразилия бизнесмен с бразилски, ливански и френски паспорт е кацнал в Истанбул в 5.30 сутринта. Арестите са били поискани от прокуратурата след разширяване кръга на заподозрените. \"Ройтерс\" съобщава, че Гон е отпътувал с друг самолет за Бейрут.", "date": "2020.01.02", "title": "Турция задържа 7 души за мистериозното бягство на Карлос Гон (допълнена)"}
{"url": "https://offnews.bg/sport/izdirvaneto-na-moriatcite-ni-v-norvezhko-more-se-prekratiava-718620.html", "text": "Прекратява се спасителната акция по издирването на двамата български моряци, паднали зад борда на наш кораб в Норвежко море, съобщи Министерството на външните работи.Решението е взето от съвместния център, ръководещ операцията, който е уведомил за това посолството ни в Осло.Според Съвместния спасителен координационен център (ССКЦ) при настоящите климатични условия няма шанс падналите във водата да оцелеят толкова дълго време. Операцията няма да бъде подновявана в утрешния ден. Норвежката полиция поема разследването на случая, съобщава МВнР.Инцидентът на борда на товарния кораб \"Стара планина\" е станал тази сутрин. Спасителната акция е започнала в ранния следобед при много лоши метеорологични условия - силни ветрове и високи до 8 метра вълни. \"Стара планина\" е плавал към Констанца. Инцидентът е станал на около 400 км от брега.", "date": "2020.01.02", "title": "Издирването на моряците ни в Норвежко море се прекратява"}
{"url": "https://offnews.bg/sviat/vazduhat-v-kanbera-e-26-pati-po-mrasen-ot-kritichnoto-ravnishte-718598.html", "text": "Замърсяването на въздуха в австралийската столица Канбера надхвърли днес 26 пъти критичното равнище \"опасно за живота\" заради горските пожари по югоизточното крайбрежие на континента. Това съобщи изданието \"Канбера таймс\".Канбера е единственият град в столичния регион. Поради смога в Канбера са затворени туристическите обекти, музеите и националните паркове, както и почти всички спортни съоръжения. Австралийският национален университет, разположен в центъра на града, затвори своите кампуси и аудитории.Австралийските пощи закриха шест местни клона и спряха доставката на пощенски пратки от и за столицата. Собствениците на апартаменти и офиси в града бяха принудени да изключат противопожарните системи, чиито сензори бяха започнали да реагират на смога и да задействат сирените.Здравните власти препоръчаха на жителите и гостите на столицата по възможност да стоят по-малко време на открито. Очаква се гъстият смог да остане над града няколко дни, а негативните му ефекти да се засилят през уикенда, когато температурите ще се повишат, предупреди ведомството.Австралия обяви извънредно положение и в югоизточния щат Нови Южен Уелс, на фона на очаквания за влошаване на пожарните условия в събота, предаде ДПА по-рано. Министър-председателката на източния австралийски щат Гладис Береджиклян съобщи, че извънредното положение ще започне утре и ще продължи седем дни. След обявяването му службата за борба с горските пожари ще получи допълнителни правомощия, включително право да извършва принудителни евакуации, да затваря пътища и да нарежда на полицията да извършва определени действия.Кораб от австралийския боен флот пристигна в крайбрежния град Малакута, щата Виктория, за да евакуира хиляди жители и гости на града, който е блокиран от пожари, предаде ДПА. На борда на кораба има храна, вода и медикаменти. Той може да евакуира до хиляда човека за един курс.В градчето, на около 500 км източно от Мелбърн, пребивават четири хиляди човека, които заради наближаващите пламъци от вторник са потърсили спасение на морския бряг. Малакута има населениe от около хиляда човека, но то е популярна ваканционна дестинация през лятото.Според метеорологичните прогнози горещата вълна, която преминава през целия континент от запад на изток, вероятно ще достигне югоизточното крайбрежие в събота, носейки силни ветрове и температури около 45 градуса.Пожарите обхванаха източното крайбрежие на Австралия в средата на октомври. В момента огънят бушува в обширни територии от щатите Нов Южен Уелс и Виктория, няколко местности са затворени за туристи, а жителите им са получили нареждане спешно да се евакуират, посочва агенцията.Пламъците са унищожили над 4 милиона хектара гори. В огъня са загинали най-малко 15 души, включително трима огнеборци, а 17 души са безследно изчезнали. Унищожени са над 1300 жилищни сгради, близо 2500 административни и стопански постройки.", "date": "2020.01.02", "title": "Въздухът в Канбера е 26 пъти по-мръсен от критичното равнище"}
{"url": "https://offnews.bg/obshtestvo/poklonenieto-pred-silva-zurleva-shte-e-na-6-ianuari-718619.html", "text": "Поклонението пред журналистката и дългогодишен директор на Нова телевизия Силва Зурлева ще се състои в понеделник, 6 януари, от 14 часа в храма “Света София”.Доскорошният член на Борда на директорите на телевизията претърпя нещастен инцидент в къщата си в с. Ковачевица сутринта на 1-ви януари.Силва Зурлева посвещава 20 години от своята кариера на Нова телевизия. Тя е сред хората, работили за получаването на лиценза на Нова и превръщането ѝ в едва втората частна национална телевизия у нас. Тя бе и в екипа, договорил най-крупната до момента сделка на българския медиен пазар през 2008 г. Тогава Нова телевизия бе продадена от гръцкия собственик \"Антена груп\" на шведската компания MTG за рекордните 620 милиона евро. Малко след продажбата Зурлева се разделя за кратко с телевизията, но след това отново е поканена от новите собственици MTG. В свои изказвания тя неведнъж е споделяла, че освен че оглавява ръководното тяло на телевизията, неформално работи и като продуцент на новините - помага за уговарянето на интервюта и събеседници. По време на нейното управление Нова догонва успешно bTV и двете телевизии влизат в истинска конкуренция за рейтинги. Зурлева си тръгва от Нова телевизия през месец май 2019 г., малко след като медията е придобита от братята Домусчиеви.", "date": "2020.01.02", "title": "Поклонението пред Силва Зурлева ще е на 6 януари"}
{"url": "https://offnews.bg/temida/dvama-politcai-sa-arestuvani-v-spetcaktcia-v-kat-veliko-tarnovo-718621.html", "text": "Трима души за задържани при специализирана полицейска акция в сектор \"Пътна полиция\" във Велико Търново тази вечер, съобщи .Двама от задържаните са полицаи.Арестите са по сигнал за фалшиви регистрации на тежкотоварни автомобили - на т. нар. \"камиони близнаци\" на фирма, регистрирана в село Поликраище. Схемата е действала, като се купува камион в Германия и едновременно се регистрира друг в България, който не е собственост на фирмата, но е същият модел и марка. След това се вземат номерата на българския и се монтират на \"немския\" камион, като този от чужбина не стига изобщо до България, съобщава БНТ. ", "date": "2020.01.02", "title": "Двама полицаи са арестувани в спецакция в КАТ-Велико Търново"}
{"url": "https://offnews.bg/ikonomika/392-mln-sa-prihodite-ot-e-vinetki-prez-2019-s-35-mln-poveche-ot-20-718622.html", "text": "Купените е-винетки за 2019 г. са за над 392 млн. лв., отчете АПИ.Това е с около 35 млн. лв. повече от постъпленията от винетни стикери през 2018 г. Към приходите от такси за ползване на платената пътна мрежа трябва да се прибавят и над 7 млн. лв. от санкции - компенсаторни такси и глоби.Общо 8,233 млн. броя е-винетки са купени през цялата 2019 г., от които близо 6 млн. бр. са за леки автомобили. Още над 200 000 собственици на пътни превозни средства имат е-винетки, отпуснати от Агенцията за социално подпомагане.Приходите от леки автомобили за ползване на пътната мрежа са близо 270 млн. лв., а от тежките автомобили – около 122 млн. лв.Камионите и автобусите са предпочитали дневни е-винетки, особено тези с чуждестранна регистрация, за които България е само част от маршрута им. Шофьорите на леки автомобили са предпочитали седмични е-винетки, следвани от годишни и от месечни. Уикенд винетката, която за първи път беше въведена през 2019 г., е избрана от малко над 600 хил. души. Близо половината от тях са шофьори на превозни средства с чуждестранна регистрация, като от тях най-много са от Румъния и от Германия, следвани от Гърция.Българските шофьори са купили над 5 млн. бр. е-винетки от всички над 8 млн. бр., като за леки автомобили са били повече от 4 млн. бр. Те са били на стойност близо 234 млн. лв. от всичките над 317 млн. лв. платени за е-винетки от български ползватели.Февруари е месецът, в който са купени най-много е-винетки от български шофьори – над 700 хил. бр. Общо през първите два месеца на годината над 1,434 млн. броя превозни средства с българска регистрация са получили правото да ползват платената пътна мрежа срещу 117 млн. лв.За цялата 2019 г. за леки и тежки автомобили с чуждестранна регистрация са купени близо 3 млн. е-винетки на стойност 79 млн. лв. Най-голям е бил интересът през летните месеци – юли и август. Броят на е-винетките, получени от пътни превозни средства с чужда регистрация през юли, е повече от тези, купени за пътни превозни средства с българска регистрация. Общо близо 1 млн. е-винетки са продадени на чужденци за двата месеца, на стойност повече от 21 млн. лв.От всички пътни превозни средства с чуждестранна регистрация, най-много е-винетки са купили тези от Турция, Румъния, Гърция и Германия. Българските камиони и автобуси са взели над 1,2 млн. броя е-винетки за цялата 2019 г. на стойност над 83 млн. лв., тези от Турция – над половин милион е-винетки за близо 17 млн. лв. Румънските превозни средства са най-многобройните от всички с чуждестранна регистрация, платили за ползване на пътната мрежа, но сред тях преобладават леките автомобили – близо 600 хил. броя е-винетки на стойност над 10 млн. лв.Цените на е-винетките за 2020 г. остават същите като през 2019 г. След въвеждането на тол системата пътните превозни средства с обща технически допустима максимална маса над 3,5 т ще преминат от винетна такса на тол такса т.е. ще плащат за ползване на пътната мрежа на база на изминато разстояние.", "date": "2020.01.02", "title": "392 млн. са приходите от е-винетки през 2019 - с 35 млн. повече от 2018"}
{"url": "https://offnews.bg/zdrave/vazstanoviava-se-dejnostta-na-belodrobnata-bolnitca-v-sofia-718584.html", "text": "От понеделник, 6 януари, ще бъде възстановена дейността на Специализираната болница за активно лечение на пневмофтизиатрични заболявания – София-област. Това каза пред Нова телевизия директорът на лечебното заведение д-р Кирил Палавеев. По думите му след пожара, който избухна на 31 декември, цялата сграда на болницата е пострадала тежко, а покривът й е изцяло разрушен.„Унищожени са кабинети и оборудване. Щетите са огромни. Рентгенът е тежко опушен. Най-сериозно е пострадал бронхологичният кабинет. Той е леко опушен, но може да работи. Няма светлинен източник и оптични кабели. Реално сградата не може да функционира в момента. Лечението на пациентите ще продължи в други сгради, където ще бъде преместена цялата техника”, каза д-р Кирил Палавеев.Според него логично е да се направи покривът и успоредно с това да се провери електрическата инсталация, да бъде направено и парното.Очаква се днес да бъде открита и дарителска смета на сайта на болницата.Още в деня на пожара здравният министър Кирил Ананиев разпореди оглед и оценка на щетите от експерти на здравното министерство, както и незабавно предприемане на действия за започване на ремонт на двете пострадали сгради – на Белодробната болница и на Психиатричния диспансер.", "date": "2020.01.02", "title": "Възстановява се дейността на белодробната болница в София"}
{"url": "https://offnews.bg/nashite-avtori/neletiashtiat-tiho-paplesht-holandetc-718579.html", "text": "Прочитам: Холандия официално престава да съществува!И се хващам за главата. Как?! Та това е родината на Аякс!Шегувам се: още в детството ми моят дядо – учителят и потискащ ерудит Съйко Табански, ме възпита в здравословно презрение към всеки спорт.И като чуя Холандия – съвсем не си помислям за никакъв Аякс. А чуя ли „Аякс” – помислям си за мощният Аякс Теламонид, този, който пред вратите на Илион спаси тялото на Ахила Пелеев от обругаване, след като този бе погубен от коварната стрела на Парис. Няма футбол: футболът е за простолюдието, което пие бира, яде кебапчета, псува и се гордее с националността си, докато гледа футбол.Крайно време е, когато човек стане на 50 (на колкото ставам аз), да се отърве от политическата си коректност, тоест - от вътрешната потребност за жалко сервилничене (винаги изисквано!) към великия Суверен – Народа. Народът – е редно да си кажеш в един момент – съм аз, а не само простаците!И аз не искам повече да се подмазвам на простаците, наричащи себе си Народ, само за да ме приемат и харесват. Защото, видите ли, един образован човек е винаги неприятен и трябва винаги да положи усилия, за да се хареса на народа. Трябва, примерно, да се наведе, пък да вземе от земята фашкия, па да се понамаже. Или поне да говори тъпо, на диалект, на „човешки език”, разбираемо (моля ви се!), за да бъде приет и харесан и да не бъде низвергнат от истинските хора, от обикновения Народ!Като естествено тук извива един хор от народни хора, които казват: Кой бе, ти ли си образован, а пък ние не сме, така ли?И настава отново спорът за умните и красивите и тъпите и грозните. Стар като сблъсъка между Терсит и Одисей.Тук слагам усмивка – ето я  за помирение.Нямам нищо против футбола, дори в Медицинска академия бях нападател в сборния отбор. Но елинският култ към съвършенството, включително и телесното, няма нищо общо със съвременния спорт.Така де - когато стане въпрос за Холандия, аз винаги виждам на екрана на вътрешния си паноптикум Франс Халс, Рембранд ван Райн и Вермеер ван Делфт.Но като чета за падането на Холандия, аз се сещам и друго: Как преди години бях в Белгия, запознах се с холандската принцеса Лаурентин, а в това време в Белгия нямаше правителство. И така изкара година, две. И си беше някак съвсем добре. Липсата на правителство въобще не се отразяваше на маслено-шоколаденото белгийско благоденствие. Поне не и видимо. И си казвам: това, че Холандия престава да съществува официално въобще няма да попречи на тези умни и способни хора да живеят великолепно и да правят най-добрите неща на света! Защото хората от този район са именно това: хората, които правят Нещата най-добре на Света. Живота си и другите Неща, имам предвид.Всички тия размисли минаха през съзнанието ми за около една хилядна от секундата, а после, естествено, прочетох статията за изчезването на Холандия и се оказа точно това, което предполагах: официално се отменя всяко използване на името Холандия. Само на името.Която отмяна, мислех си аз, е официално наложена още доста отдавна; но не била наложена. Чак сега вече е взето решение името Холандия да не се използва никъде и по никакъв начин: защото е (вероятно) обидно за всички останали жители на Нидерландия. Тъй като Холандия се наричат (като „северна” и „южна”) само две от провинциите, макар и най-развитите, на кралството. Какво остава за Лимбург, Дренте, Северен Брабант и т.н.?Все едно за българите и за всичко българско да се използват названията перничани, пернишко и т.н. В нашия случай би било весело, но някак – не върви. Уеко обидно.И също така, прочетох по нататък, започвала усилена офанзива по промяна на международния имидж на Нидерландия.Трябвало да бъде премахнат имиджът и на страна на червените фенери, на легалните наркотици; имидж на някакъв лековат и съмнителен европейски нарко-бордей.И тук аз за миг изпитах онова особено чувство на солидарност и в същото време – близко до злорадството задоволство: чувство, което изпитваме, когато на някой силен човек се случи беда, каквато се е случвала и на нас.Това чувство казва така: А, ето че и на тебе ти се случи! Видя ли сега?! Ааа, да видиш ти - хубаво ли е така!И ето как продължи мисълта ми: Да види пустата, мила Холандия...ох, пардон, Нидерландия! Как може да си дал на света Барух Спиноза, Рембранд, Винсент ван Гог, Антони ван Льовенхук; да си дал на света дори и футболни отбори като Аякс и Айндховен, че дори и култовата песен „Venus” на Shocking Blue (която ние знаем като „парчето Ш`изгаря”)...и в същото време народът „да та знай кат страната на чирвените финери, р`збийш ли, и там, дьет има многу трива льегалну.”И ми е някак по-ведро и спокойно.Щом даже и Нидерландия страда от вулгарните мнения за себе си, от това, което простият народ мисли за нея – значи няма страшно!Тук могат да се цитират само думите на Маргарет Тачър като още по-хубава илюстрация: Дори и да тръгна да ходя по вода, те ще кажат: това е, защото не умее да плува!И си отдъхвам: каквото и да мисли народът за теб, човеко, (казвам на себе си, а и на всеки измъчен от мненията на Другите), знай, че това народно мнение е толкова жалко и нищожно, че просто трябва да му се изсмееш.Щом и нидерландците трябва да приемат специални мерки, та „народът, обикновените хора” да им научат истинското име...и най-накрая да му уври главата на „народа”, че Нидерландия не е просто страната, където има евтина и достъпна дрога, а е нещо много по-различно и по-голямо...значи – няма страшно!Явно всички имат тоя проблем. И той не е в нидерландците. Веротно не е и в народа. Проблемът е във времената ни. В които някак без да щем повярвахме, че тълпата, народът, тоест – безличното, глухо пъхтящо и безотговорно множество – има някакво значение! Да. Не отделните мъдри, умни, образовани и смислени хора. А тълпата, наричаща себе си „народ”.Всеки отделен човек е ценен и велик – казах си. Би могло и така да се мисли, и е някак хуманистично, и е някак хуманно. Но едно нещо никога няма да приема: че колективната безотговорност, наричаща себе си „народ” и нейното безотговорно, тъпо и родено от слуховете и клюките мнение – имат някакво значение.Плюя на гласа народен! – казвам си.Той е глас на мълвата и злостния слух, на ропота и безличието. Плюя на народа и неговото безмозъчно мнение.Да живее мнението на всеки отделен, мислещ, отговорен и осъзнат човек. Който застава с лицето и името си срещу мен и казва: Аз мисля...И прочее: Да живее Нидерландия, майка на Рембранд и Винсент от Гоговите!", "date": "2020.01.02", "title": "Нелетящият, тихо пъплещ холандец"}
{"url": "https://offnews.bg/obshtestvo/ochakva-ni-oshte-edin-slanchev-no-studen-den-718571.html", "text": "Днес ще е предимно слънчево с максимални температури между 2 и 7 градуса. Сутринта на места в котловините ще има ниска облачност и намалена видимост.Ще духа слаб до умерен северозападен вятър, който след обяд ще започне да се ориентира от югозапад и да отслабва.Над Черноморието ще е предимно слънчево. Ще духа умерен, преди обяд и временно силен север-северозападен вятър. Максималните температури ще бъдат между 5° и 7°.Над планините ще е предимно слънчево. Ще духа умерен до силен вятър от северната четвърт. Максималната температура на височина 1200 метра ще бъде около минус 1°, на 2000 метра – около минус 7°.", "date": "2020.01.02", "title": "Очаква ни още един слънчев, но студен ден"}
